{"url": "https://www.monitor.bg:443/bg/a/view/v-es-shte-investirame-v-lichna-pensija-sled-3-godini-105329", "text": "До три години в целия Европейския съюз може да бъде въведен общ нов пенсионен продукт. Целта на новия регламент е да създаде единен пазар за пенсионно лично спестяване. По време на председателството ни чиновниците на финансовото министерство са успели да придвижат досието сериозно. Вече са приключени преговорите в Европейския съвет и следва да бъде гледан от Европейския парламент и да бъде приет. Предложеният пенсионен продукт има много общо с българския модел на доброволните пенсионни фондове, който развиваме през последните 24 години. След приемане на регламента всяка държава ще разполага с две години, за да въведе новите правила. Не само пенсионните фондове ще могат да предлагат такъв продукт, а и банките и инвестиционните посредници. Така реално потребителят сам ще може да избира как да пести и спечели. Проучване на Европейската комисия е показало, че домакинствата на Стария континент са едни от най-големите спестители в света, но повечето от хората не мислят за времето, когато ще се пенсионират, а събират пари основно в банки. Европейският регламент предвижда общ европейски надзор над новия продукт, както и сериозни глоби за институциите, които възнамеряват да злоупотребят с парите на хората. Максималната глоба трябва ще бъде най-малко 5 млн. евро. От всяка държава обаче ще зависи как смята да насърчи потребителите да инвестират пари в своите бъдещи доходи.", "date": "2018.07.12", "title": " В ЕС ще инвестираме в лична пенсия след 3 години"}
{"url": "https://www.monitor.bg:443/bg/a/view/kola-izgorja-na-hemus-kraj-shumen-105331", "text": "Лек автомобил изгоря напълно при пожар на 2 километра от изхода на автомагистрала \"Хемус\" край Шумен, съобщиха за \"Агенция Монитор\" очевидци на инцидента. По първоначална информация няма пострадали хора. Произшествието е станало минути преди 20:00 в четвъртък. Ванът, който е с търговищки номера пламнал в движение. Събрани на мястото шофьори имаха свои предположения за причините - проблеми с газова инсталация или пламнала в движение гума.  Черният дим над магистралата се виждаше от Шумен, а в близост до мястото се чували гърмежи на гумите. \"В един момент пламъците се усилиха, предполагам, че колата е с газова инсталация и може да е изпуснала бутилката.\" - разказа от мястото на инцидента очевидец. Шофьори сами блокираха трафика към горящия автомобил, а един ТИР препречи по диагонал платното от Варна към София да не би някой много бързащ да се засили към огъня. В момента в който пламъците намаляха, колоната, която се образува по пътя от Варна все пак тръгна напред преди да дочака полиция и пожарна.", "date": "2018.07.12", "title": "Кола изгоря на \"Хемус\" край Шумен"}
{"url": "https://www.monitor.bg:443/bg/a/view/bruksel-ochakva-stabilen-ikonomicheski-rastej-za-bylgarija-105330", "text": "Европейската комисия очаква стабилен икономически растеж в България от 3,8 на сто през 2018-а и 3,7 на сто през 2019-а г., стимулиран от вътрешното търсене. Увеличението на брутния вътрешен продукт (БВП) на България е 0,9% през първото тримесечие на 2018 г., запазвайки миналогодишния стабилен темп, когато икономиката нарасна с 3,6%. Сегашният растеж е движен от силното частно потребление и по-високите инвестиции, посочва Европейската комисия в обявената си днес лятна междинна прогноза за икономиката и инфлацията в ЕС и еврозоната. са дали тласък на частното потребление, а възобновеното използване на програмите за инвестиционно финансиране на ЕС са допринесли за растежа в държавното инвестиране. Икономическите настроения продължават да се подобряват и аналитични данни сочат очаквания за увеличение на поръчките, по-висока производителност и по-голямо търсене, което предполага, че икономиката ще продължи растежа си през следващите тримесечия. Положителното развитие на пазара на труда и планираното увеличение на заплатите в държавния сектор ще допринесе за продължително увеличение на частното потребление. Очаква се растежът на инвестициите също да е голям заради възобновеното усвояване на европейски фондове, но и благодарение на засилените инвестиции в частния сектор. В същото време нетният принос на износа за БВП се очаква да бъде отрицателен. Макар че силното външно търсене може да подобри увеличението на износа. Силното вътрешно търсене и значителните инвестиции означават, че Натискът върху цените се засилва през пролетните месеци като резултат от рязкото поскъпване на петрола и вторичния му ефект върху цените на храните. Регулираните цени също са се повишили значително за същия период. Очаква се инфлацията да се ускори до 2% през 2018 г. преди да спадне до 1,8% през 2019 година. Това се дължи на силния базов ефект на енергийните продукти, а разполагаемият реален доход би трябвало да подкрепи потреблението и цените като цяло. се очаква се очаква растежът да остане силен, през тази година 2,1 на сто, а през 2019 г. - 2 на сто. След пет поредни тримесечия на силен растеж обаче икономиката забави темпа през първата половина на 2018 г., като прогнозите бяха понижени с 0,2 процентни пункта спрямо обявените през пролетта за ЕС, така и за еврозоната. Очаква се през втората половина на годината растежът леко да се засили, тъй като условията на пазара на труда се подобряват, дълговете на домакинствата намаляват, потребителското доверие остава високо, а паричната политика е все така благоприятна. \"Лекото понижаване в сравнение с пролетта отразява въздействието върху доверието, оказвано от напрежението в търговията, несигурността в областта на политиката и нарастващите цени на енергията. Прогнозите ни сочат, че растежът през 2018 и 2019 г. ще продължи, въпреки че допълнителното ескалиране на протекционистките мерки представлява очевиден риск. В търговските войни няма победители - само губещи\", коментира Пиер Московиси, комисар по икономическите и финансовите въпроси.", "date": "2018.07.12", "title": "Брюксел очаква стабилен икономически растеж за България "}
{"url": "https://www.monitor.bg:443/bg/a/view/do-84-mln-lv-otstypka-ot-akciza-vyrhu-gorivata-fermerite-105326", "text": "Земеделските стопани ще получат през 2018 г. до 84 млн. лв. по схемата „Помощ под формата на отстъпка от стойността на акциза върху газьола, използван в първичното селскостопанско производство“. Това реши на редовното си заседание управителният съвет на Държавен фонд \"Земеделие\". Заявленията ще се подават от 3 до 21 септември 2018 г. в Общинските служби по земеделие към Областните дирекции „Земеделие\". Държавната помощ се предоставя на земеделски производители в секторите „Растениевъдство“ и „Животновъдство“ под формата на намалена акцизна ставка на газьола, използван за механизирани дейности в първичното селскостопанско производство. Право на подпомагане по схемата имат всички стопани, които са регистрирани като земеделски производители и имат заверена регистрационна карта за годината на кандидатстване и предходната на нея. Друго условие е кандидатите да имат и валидно заявление за подпомагане по схемата за единно плащане на площ и схемите за обвързано подпомагане за животни за годината, предхождаща годината на кандидатстване по схемата за държавна помощ. Земеделските стопани, отглеждащи видове и категории животни, които не попадат в обхвата на схемите за обвързано подпомагане за животни, трябва да имат регистриран животновъден обект по Закона за ветеринарномедицинската дейност.  Интересът към държавата помощ, по която се предоставя отстъпка от акциза за горивата е голям. През 2016 г. по схемата финансова помощ за над 82 млн. лева са получили 6 716 стопани. През 2017 г. са възстановени близо 84 млн. лева на 8 250 земеделски производители. Отстъпката от акциза за горивата, която се прави на земеделските производители, е по одобрена в Брюксел държавна схема, която може да действа до 2020 г. Контролът по схемата се осъществява от МЗХГ, ДФ „Земеделие\" - Разплащателна агенция, Агенция „Митници\" и НАП.", "date": "2018.07.12", "title": "До 84 млн. лв. отстъпка от акциза върху горивата фермерите"}
{"url": "https://www.monitor.bg:443/bg/a/view/bezdimnite-cigari-poskypvat-ot-1-oktomvri-105325", "text": "От 1 октомври бездимните цигари ще поскъпнат. Акцизът за тях ще се повиши от 26 на 40% от акциза за обикновените цигари. Решението взеха депутатите от бюджетната комисия днес с промяна в Закона за акцизите и данъчните складове. Нарастващата употреба е причината за увеличението на акциза на този тип изделия, обясни председателят на комисия Менда Стоянова. По думите й тази тенденция трябва да бъде взета предвид, за да не губи държавата приходи. „Акцизната ставка ще стане 233 лева на килограм тютюн, което означава, че тези изделия, нагреваеми тютюни, които са в момента на пазара, ще имат увеличение на акциза, който ще достигне до 40 на сто от размера на акциза на конвенционалните цигари”, заяви Стоянова. Срещу промяната гласуваха социалистите, който се обявиха против заради необходимостта да се изчака изследване на Европейската комисия, което може да покаже че бездимнитe цигари са по-добър вариант за здравето на пушачите. По тази причина не трябва да се облагат с висок акциз, смятат червените.", "date": "2018.07.12", "title": "Бездимните цигари поскъпват от 1 октомври"}
{"url": "https://www.monitor.bg:443/bg/a/view/cska-i-slavija-s-pobedi-v-liga-evropa-105333", "text": "Отборите на ЦСКА и „Славия“ постигнаха минимални победи в първите си мачове от първия квалификационен кръг на Лига Европа. „Червените“ се върнаха в Европа след 4-годишно отсъствие с успех с 1:0 над латвийския ФК „Рига“ на стадион \"Българска армия\". Двубоят бе първи за новия сезон и официален дебют на Нестор Ел Маестро начело на \"аремйците\". Единственото попадение в мача бе дело на Тиаго, който вкара с блестящ удар. Вратарят Черниаускас пък на два пъти спаси 100-процентови възможности за гостите от латвийците. Реваншът е на 19 юли от 19:30 часа в Рига. Крайният победител се изправя срещу австрийския „Адмира Вакер“. Носителят на купата на България „Славия“ също направи важна крачка към преминаването си във втория квалификационен кръг на Лига Европа. \"Белите\" победиха с 1:0 като гост „Илвес“ (Тампере) и са в отлична позиция за прескачане в следващата фаза и мачове с хърватския „Хайдук“ (Сплит). Единственото попадение падна в 80-ата минута на мача, като точен бе Момчил Цветанов. През първата част „Славия“ удари и греда, а попадение на Гамаков бе отменено заради засада. Домакините имаха превез само в началото на втората част, но неостаряващият Георги Петков бе много сигурен и не позволи да падне гол във вратата му.", "date": "2018.07.12", "title": "ЦСКА и „Славия“ с победи в Лига Европа"}
{"url": "https://www.monitor.bg:443/bg/a/view/2-2-mln-leva-izplateni-na-rabotnici-ot-falirali-firmi-105323", "text": "2,218 млн. лева на 1041 работници от 172 фалирали фирми е изплатил Фондът за гарантирани вземания само за първите шест месеца на 2018 г. Средното обезщетение за гарантирано вземане за този период е било в размер на 2131 лв.. Директорът на фонда Ваня Борисова обясни пред „Монитор“, че концентрация на банкрутирали дружества от даден сектор не се наблюдавала. Обезщетения получавали служители от отраслите енергетика, транспорт, металургия, лека и хранителна промишленост. Дори и в сферата на медиите доскоро се извършвали плащания от фонда, който разполага с бюджет от 257 млн. лв. „Преди да започне процедурата по изплащане, първо се проверява дали фирмата в действителност е в несъстоятелност, след което в продължение на месец ревизорите правят проверка в самото предприятие“, обясни Ваня Борисова. Едва след това се съставят констативните протоколи, на чиято база се преценявало за всяко отделно лице дали има законово основание да получи съответната сума. При обявяване на несъстоятелност на работодателя служителите могат да кандидатстват за компенсация от фонда, като имат право на последните шест начислени, но неизплатени заплати и обезщетения от последните години преди решението за откриване на процедура по несъстоятелност. „Фондът ежедневно извършва плащания на заплати тогава, когато има основание. Получаваме заявления от всички градове, защото дори и седалището на фирмата да е в столицата, например, тя има дъщерни дружества и в други населени места в страната ни“, казва Борисова.  Отказ за изплащане са получили 1714 служители на закъсали или фалирали дружества. Една от най-честите причини за отказите е, че дружеството работодател е работещо и срещу него няма производство по несъстоятелност. Случвало се молби да подават и служители, чиито неизплатени заплати и обезщетения са за периоди повече от 3 години.  Имало дори заявления за получаване на гарантирани вземани от лица, които нямат неизплатени възнаграждения или обезщетения. Във фонда от началото на годината са подадени над 6000 заявления, като половината от тях все още се обработват. От края на март тази година Инспекцията по труда също има право да инициира откриване на производство по несъстоятелност за фирми, които не са плащали заплатите на минимум една трета от работниците си, за период от поне два месеца. За три месеца от инспекцията са подали 27 искови молби за 700 засегнати служители. До момента все още няма съдебно решение по нито една от молбите.", "date": "2018.07.12", "title": "2,2 млн. лева изплатени на  работници от фалирали фирми"}
{"url": "https://www.monitor.bg:443/bg/a/view/tarikati-i-turisti-105261", "text": "Прозорците на самолета не се отварят, на Острова на костенурките няма костенурки, спасителят на плажа е дебел, а в басейна на хотела плуват сперматозоиди. Това са само част от най-абсурдните оплаквания срещу туристическия бранш от страна на туристи. В последния казус майка твърдяла пред една от най-големите европейски туристически агенции, че именно свободно плуващ в басейна сперматозоид е причинил бременността на дъщеря й, също курортистка. Част от изброените оплаквания вече са се превърнали в легенди сред туристическите агенти. Забелязва се обаче, че колкото повече се развива туризмът, колкото повече се подобряват туристическата база и предлаганите услуги, почти толкова повече, ако не и повече, се увеличават и жалбите на недоволни клиенти. Ако претенциите за закъснял или отменен полет, двойни резервации или промяна на хотела в последния момент следва да минават за основателни, освен ако туроператорът не се е застраховал и за тях с някоя клауза в дребния шрифт, то такива за печащо през прозореца слънце, недостатъчно плътни завеси или прекалено голям брой руснаци или араби в хотела може да изкара от равновесие и най-спокойния туристически труженик. И в тези случаи има категория туристи, които или не знаят къде отиват, или не знаят какво искат, но с тях опитните гидове и администратори в хотелите се справят сравнително добре, като ги компенсират с по-хубава стая, бутилка вино в леглото или бонус екскурзия. Има си начини. Истинско бедствие за бранша са не разглезените гости или тези, на които им липсва - да я наречем туристическа култура, а комбинаторите, които още от декември-януари правят сметка как лятната им почивка да им дойде без пари и, грубо казано, как да изгърбят хотелиера или туристическия си агент. Според наблюденията в отрасъла вече има цели групи почиващи, за които почивката е бизнес, съчетан с отдих. Те още не знаят кой ще бъде курортът, какъв ще бъде хотелът, но са запасени със сценарии, пред които и най-добрата правна защита на туроператора няма да издържи. Те са въоръжени не само със знания в сферата на действащата в туризма нормативна уредба, но още с фотоапарат, диктофон, термометър, рулетка и дори малко електронно кантарче. С камерата ще заснемат мухъл в банята там, където очите им не стигат при нормална употреба на помещението, с диктофона ще запишат камериерката, която предварително са изнервили, като доказателство, че е неучтива, с термометъра ще докажат, че супата е студена, а рулетката ще покаже, че креватът е прекалено малък за дългите им крака. Всички изброени са реално съществуващи в десетки и стотици разновидности казуси. Ако си носят професионална палитра за цветове, вероятно биха могли да опровергаят и златния цвят на пясъка, и синия лазур на морето. Летният сезон у нас и близката чужбина тепърва започва. Отсега можете да изберете роля и поведение. Единият вариант е да си сложите в сака джапанките и доброто настроение и да пренебрегнете всякакви възможни хлебарки, трънчета в пясъка и даже топлата бира в името на една безгрижна ваканция. Вторият - да си подготвите списък с възможните рекламации и всеки ден да дебнете за издънка и накрая да си върнете парите за мъчението. Ако изберете втория вариант - Господ да е на помощ на туроператорите.   ", "date": "2018.07.12", "title": "Тарикати и туристи "}
{"url": "https://www.monitor.bg:443/bg/a/view/goranov-v-bruksel-zajavihme-jelanie-za-evrozonata-105328", "text": "Министърът на финансите Владислав Горанов заяви в Брюксел готовността на България да се включи в ERM - \"чакалнята\" на еврозоната. Горанов заяви позицията на страната ни пред членовете на Комисията по икономически и парични въпроси на Европейския парламент в Брюксел. \"Ние сме заявили нашите намерения и позиция. Очакваме от нашите партньори от еврозоната да заявят твърдо и да споделят нашето мнение, че България трябва да се присъедини едновременно към банковия съюз и към ERM\", посочи Горанов и подчерта, че България очаква от партньорите си ясен ангажимент. \"От нашите партньори очакваме ясен ангажимент, че ако последното условие, членството в банковия съюз бъде изпълнено, няма да има, по аналогия с Шенген, неформални и не по правилата аргументи, които да оставят в нас впечатлението, че сме третирани неадекватно и неравно с другите държави\", заяви финансовият ни министър. Горанов е в Брюксел, за да представи резултатите от Българското председателство на Съвета на ЕС в областта на икономическите и финансови въпроси.", "date": "2018.07.12", "title": "Горанов в Брюксел: Заявихме желание за еврозоната"}
{"url": "https://www.monitor.bg:443/bg/a/view/spasjavat-oshte-edin-mladej-ot-belgijskata-grupa-v-rila-105332", "text": "Планински спасители от Благоевград провеждат тежка операция по спасяването на 17-годишен белгийски скаут в Рила. Група от 27 души на възраст 17-18 години са се движили по маршрута от Рилския манастир до Рилски езера. При изкачването си на 900 м над Рилския манастир един е от скаутите е получил хипертонична криза, съобщиха от ПСС-Благоевград. Най-вероятно акцията ще продължи до сутринта, ако се наложи транспортиране на младежа. Това е същата група от белгисйки скаути, които които изоставиха 18-годишно момче на 8 срещу 9 юли при Додов връх.", "date": "2018.07.12", "title": "Спасяват още един младеж от белгийската група в Рила"}
{"url": "https://www.monitor.bg:443/bg/a/view/anglichani-koito-iskat-bezplatna-pochivka-namaleli-105318", "text": "Чуждестранни туристи, изкарали почивката си у нас, все по-малко се жалват с мотива, че са изкарали лоша ваканция, за да си избият похарчените пари от компенсации от хотелиерите. Това коментира проф. д-р Стоян Маринов от УС на Варненската туристическа камара, като се позовава на собствените си наблюдения и отзиви от бизнесмени в бранша, които в миналото са се парили от „капризните“ летовници. Честите жалби на задграничните курортисти, които граничат по-скоро с абсурда, които в миналото се удовлетворяваха, за да не се подронва имиджа, вече не вървят, обясниха и хотелиерите. Признават, че понякога предлагат като компенсация безплатна вечеря, бутилка вино или някои СПА-екстри на капризни клиенти, но за дребни неудобства от всекидневието, а не за търсени и измислени проблеми. „В големите комплекси и хотели вече има назначени високоплатени служители- Гест релейшън шип, които знаят 3-4 езика и са с изключителни комуникативни спосбности. Те се грижат за връзката с клиентите на хотела, какво харесват или не харесват, питат ги за прдложения, които биха ги улеснили и... др. Така, бързо и навреме се вземат мерки и се отстраняват дребни повреди или някакви други неизправности, от които им се оплакват туристите. Проф. Маринов е категоричен, че най-много от т. нар. „професионални туристи“ идват от Острова. Британците, от които са пропищяли испанските курорти, обаче са предимно на юг. Те идават с нагласата, че след като подадат жалба, може компенсацията да надхвърли стойността на почивката им. Към това ги подтикват и техни юридически кантори, които ги учат как да осъществят измамата, обяснява още експертът. Като пример той посочва, че английски турист се жалвал от стълбището в хотела, където уж бил паднал и се наранил. Впоследствие се оказва, че е бил пиян като мотика и е паднал някъде в комплекса, без дори да успее да се прибере в хотела си. Други пък си продават и изпиват мобилни телефони, лаптопи, часовници и ги обявяват за откраднати или скриват в багажа си „откраднатите“ ценни вещи, които обикновено се откриват прицпроверка на летището. Сред най-шантавите оплаквания, които са получавани в миналото от чуждестранните гости, са жалба на турист, че е паднал от „неизправен“ стол в ресторант, както и сигнал от британска двойка, че в хотела им има твърде много стълби и коридори, по които се губели често. Иначе хотелиерите твърдят, че има и доста основателни жалби от почиващите, като липсвата на адекватна туристическа инфраструктура - места за паркиране, санитарни възли, достъпна среда, информационни табели на различни езици и др. Рядкост са вече и оплакванията от обслужването или храната в ресторантите. Проф. Маринов каза още, че в това отношение също има развитие в курортите край Варна, като туроператорите правят на всеки 2 седмици анкети с отиващите си групи туристи, като през това лято досега няма нито едно фрапиращо нарушение, което говори за високото качество на предлагания туристически продукт. Няма ги вече и дребните хитрувания да си резервират стая в 3-звезден хотел и да изискват условия, като в хотел с 5 звезди. Нито пък измислени инциденти, при които сами развалят кранчетата в банята, след които се жалват и искат компенсация. Хотелиерите вече се презастраховат и с камери, за да могат да докажат всеки конкретен случай.  Процесът тръгва през 70-те години на миналия век, когато за първи път във „Франкфуртер алгемайне цайтунг” се публикуват най-често срещаните оплаквания на туристите, които са почивали в чужди курорти. Оттогава до днес се знаят около 30 позиции, които са като неписан закон за недобросъвестните туристи, които се възползват от това. Така например ако в рекламната брошура пише, че при почивката може да се ползва външен басейн, а той по някаква причина е бил празен дори и за един ден, туристът прави снимка и след това предявява претенции за обезщетение от туроператора. Той пък си възстановява парите от хотелиера, обяснява специалистът в туризма и преподавател в Икономическия университет във Варна доц. д-р Стоян Маринов. Обикновено, ако щетите за един голям хотел, който прави оборот от 4-5 млн. лв. на сезон, обезщетения от 10-15 хил. лв. не са голяма сума, за други това е обирджийство и те спонтанно реагират срещу него, коментира още специалистът.Така недобросъвестните туристи, известни в бранша като „професионални туристи”, заработват облаги при всяко свое оплакване. Тяхната основна цел е да открият пробойни в обслужването и да се оплачат, за да се облагодетелстват. Обикновено получават до 30% от стойността на платената почивка или пък безплатно преместване в по-многозвезден хотел с много по-високи тарифи и екстри, които не плащат. Затова в бранша големите вериги хотели вече имат специално звено за управление на рекламациите, припомни отново проф. Маринов.", "date": "2018.07.12", "title": "Англичани, които искат безплатна почивка намалели"}
{"url": "https://www.monitor.bg:443/bg/a/view/znachi-mojelo-105319", "text": "Вижда се, че когато се наложи, може избраниците на народа могат бързо да бързо да работят. Така стана с приетите и на второ четене промени в Закона за интеграция на хората с увреодания. Приеха ги само шест дни след първото четене. Нямаше излишно политизиране и демагогски твърдения, че заради нерешените проблеми на инвалидите трябва да се работи през август. Разбира се, не може да не се подмине и факта, че някои от промените в закона са след решение на ВАС да отмени уеднаквяването на размера на добавките. Но точно това даде възможност да се направят и други, за които инвалиди и близките им настояваха. Това, което прави силно впечатление е, че се утвърждава индивидуалния подход. Така ще получават помощи тези, които се нуждаят от тях и ще се избягва предишната уравниловка, която водеше до коруптни възможности, и предизвика недоволство сред действително нуждаещите се. Основния извод обаче е, че има много възможности да се свърши работата. И това би следвало да става не под обществен натиск или с популистки хватки, а с търсене на консесус и повече експедитивност.", "date": "2018.07.12", "title": "Значи можело"}
{"url": "https://www.monitor.bg:443/bg/a/view/n-pr-djan-hajdjou-interesuvame-se-za-morska-linija-ot-aleksandrupolis-do-burgas-105322", "text": "От тол системата може да се върнат парите от строежа на магистралите, казва в интервю за \"Монитор\" посланикът на Китайската Народна Република в България Н. Пр. Джан Хайджоу. Според него развитието на Западните Балкани е важно за сътрудничеството им с Китай. Китайските компании са подготвени за участие в различни концесии. Не само обществени поръчки, а и различните комерсиални концесии. Щом тези проекти се намират в страна-членка на Европейския съюз, значи китайските предприятия са подготвени за справедлива конкуренция спрямо останалите компании по законите и нормите на Европейския съюз.", "date": "2018.07.12", "title": "Н. Пр. Джан Хайджоу: Интересуваме се за морска линия от Александруполис до Бургас"}
{"url": "https://www.monitor.bg:443/bg/a/view/panov-se-pokri-v-syda-za-da-izbjaga-ot-neudobnite-vyprosi-105315", "text": "Машата на задкулисието в Темида - шефът на ВКС Лозан Панов, се покри в съда. Софийският районен съд трябваше да заседава по жалбата му срещу постановление на Сметната палата, а впоследствие и на комисията „Антикорупция“, с което му бе наложена глоба от 1000 лева. Наказанието Панов отнесе, защото не бе подал декларация за доходи пред Сметната палата. Съдебното заседание бе насрочено за ранния следобед, но се оказа, че Панов се е шмугнал в залата поне половин час преди старта му. Така само и само да не бъде питан с неудобни въпроси шефът на ВКС „вися“ на главата на съдебния състав, който трябваше да гледа друго дело преди това. По време на заседанието Панов се представлява сам, въпреки че бе наел адвокат. В жалбата си той напада Сметната палата и обвинява институцията в „превратно прилагане на власт“. Панов дори се ожали, обяснявайки, че бил станал жертва на държавна принуда заради възгледите си за съдебна реформа. След края на заседанието, Панов демонстративно се изниза, отказвайки да отговаря на въпросите за собствеността на жена му Бети Панова, която се оказа с криминално досие. Районните магистрати ще се произнесат по жалбата на Панов в срок.", "date": "2018.07.12", "title": "Панов се покри в съда, за да избяга от неудобните въпроси"}
{"url": "https://www.monitor.bg:443/bg/a/view/zaev-podpisa-za-zapochvane-na-pregovori-s-nato-105317", "text": "Македонският премиер Зоран Заев и генералният секретар на НАТО Йенс Столтенберг подписаха документ за започване на преговори за членство на Република Македония в алианса. \"Македония участва активно в мисиите на алианса и допринесе за установяването на мир и сигурност в Афганистан. Днес НАТО демонстрира, че вратите към алианса остават отворени\", заяви Столтенберг. Според условията на подписания документ Република Македония ще може да стане пълноправен член на НАТО, когато влезе в сила договорът с Гърция за решаване на спора за името на бившата югославска република и преименуването й в Република Северна Македония. Тази страна никога няма да стане член на НАТО под името Република Северна Македония, заяви в Брюксел лидерът на партията Независими гърци Панос Каменос, цитиран от македонските медии. Каменос, чиято партия е коалиционен партньор в гръцкото правителство, смята, че споразумението няма шанс да мине нито в гръцкия парламент, нито на референдума тази есен в Македония. \"Могат да събират покани и да се снимат, но нямат шанс да влязат в НАТО, докато използват името Македония\", заяви Каменос.", "date": "2018.07.12", "title": "Заев подписа за започване на преговори с НАТО"}
{"url": "https://www.monitor.bg:443/bg/a/view/deputatite-slojiha-spirachka-na-reketa-s-jalbi-105314", "text": "Своеобразна спирачка на един от основните механизми, чрез които грантаджийски НПО-та рекетират строителни предприемачи и спират проектите им, сложиха депутатите. Те приеха на второ четене промени, с които вдигат символичните досега такси за обжалване в съда. Мярката е отдавна обсъждана като възможност да се ограничат безпредметните искове, които имат за цел да блокират съдебната власт или обществена поръчка или проект. На промените веднага скочиха обаче от скандалния Български хелзински момитет, както и няколко други грантово обвързани организации. Причината е прозаична – голяма част от НПО-тата се прехранват от блокиране на обществени проекти и организиране на протести и подобна мярка би оскъпила „дейността“ им.    се появи и псевдоекологът Тома Белев, който е известен с организирането на протести срещу големи инвестиционни проекти у нас, докато в същото време самият Белев няма проблем да работи с „бизнесмени като Иво Прокопиев, предизвикал една от най-големите екокатастрофи у нас – тази в Меричлери. Градчето буквално бе пометено от вълна заболявания на епилепсия, след като „Каолин‘ започна добив района, но въпреки становищата на РЗИ и десетките загинали и болни, нито една от грантовите екоорганизации не прояви интерес към казуса. Затова според медийни разследвания целта на т.нар. „зелени“ НПО-та не е опазване на околната среда, а обслужване на икономическите интереси на техните ментори. Един от способите за подобни дейности е именно заливането на съда с всевъзможни жалби, които да блокират даден проект или поръчка. Затова със свое решение от четвъртък депутатите приеха на второ четене промени в Административнопроцесуалния кодекс. Увеличението ще е минимално, но до известна степен ще ограничи практиката чрез жалби да се спират обществени поръчки. С новите текстове таксите за физическите лица стават от 5 лв. на 70 лв., а тези за юридическите лица от 75 лв. на 370 лв. Според разпоредбите когато има определяем материален интерес по делото се дължи такса, определена като процент от интереса. За гражданите, едноличните търговци, организациите, държавните и общинските органи и за други лица, осъществяващи публични функции и организации, предоставящи обществени услуги, таксата е в размер 0,8 на сто от материалния интерес, но не повече от 1 700 лв., а в случаите,    Независимо дали по делото има определяем материален интерес или не, таксите при касационно обжалване по дела за пенсионно, здравно и социално осигуряване са 30 лв. за гражданите и едноличните търговци и 200 лв. за организациите, държавните и общинските органи и за други лица, осъществяващи публични функции и организации, предоставящи обществени услуги. Пред „Монитор“ депутати коментираха, че приетото е добро като насока, но за съжаление промените в АПК няма да успеят напълно да преустановят практиката по блокиране на големи проекти с безпредметни жалби. Мярката няма да ги спре, защото въпросните организации получават сериозно финансиране и тези по-високи такси не им представляват проблем, категорични са неродните представители.", "date": "2018.07.12", "title": "Депутатите сложиха спирачка на рекета с жалби"}
{"url": "https://www.monitor.bg:443/bg/a/view/sbj-bori-s-lyji-popravkite-za-prozrachnost-na-mediite-105316", "text": "До откровени лъжи прибегна ръководството на СБЖ в опит да приглася на задкулисието и манифактурата му за клевети срещу медийните поправки, внесени от депутатите от ДПС Делян Пеевски, Йордан Цонев и Велислава Кръстева, целящи да извадят на светло собствениците и финансирането на всички медии в страната. Така организацията със спорна легитимност публично доказа, че не само отдавна е кухо формирование, което не представлява интересите на почти никого от журналистическата гилдия, а се е превърнала в поредната патерица на издателите-олигарси в битката им да стопират всеки опит за изсветляване на всички издания в страната. В ролята на дръжка на патерицата влезе агентът с две ДС имена - „Филип“ и „Каменчев“ в миналото, а в наши дни, представящ се според случая за преподавател в журналистическия факултет, автор на издавания от Газовия барон Сашо Дончев в. „Сега“ и член на ръководството на СБЖ Светослав Терзиев. На кръгла маса вчера, организирана от СБЖ, в опит да преповтори опорките на Фабриката за фалшиви новини, в която участва и списвания от него вестник, че поправките щели да навредят на свободата на словото, атакува медиите от издателската ни група, че пишели неистини, че издателят ни Делян Пеевски няма каквото и да било участие в разпространението на вестници. Като „доказателство“ прибегна до откровената лъжа, че в секторния анализ на Комисията за защита на конкуренцията пишело обратното. „Много се бяха разсърдили наши колеги на служба при Пеевски, че някои твърдели, че той има 80% собственост върху разпространителската мрежа – е да не сме били прави да го кажем, защото КЗК каза, че процентите били 96%, само не го посочи поименно. Ние обаче знаем кои стоят зад названията на фирми представяни като монополисти“, заяви Терзиев, който преди това беше обяснил същото и в ефира на БНР. Така преповтори твърденията, които „Сега“ на Сашо Дончев и „Икономедия“ на друг от олигарсите в страната Иво Прокопиев са се опитали да прокарат и пред КЗК. Проверката на КЗК обаче, както е видно и от доклада, е показала, че твърденията за монопол не само са неверни, а че „на пазара на разпространение на печатния издания не са налице непреодолими бариери за навлизане на нови участници и разрастване на съществуващите“. На въпроса на главния редактор на „Монитор“ Любомира Будакова как точно поправки, целящи пълна прозрачност на медийния пазар биха могли по какъвто и да било начин да засегнат свободата на словото, защо прибягва до лъжи, за да ги оборва Терзиев не отговори. Без отговор остана и въпросът на зам.главния редактор на „Монитор“ Наталия Радославова в какво от всичките си качества говори самият той – като преподавател, като член на УС на СБЖ или като служител на Сашо Дончев. Както впрочем и въпросите на медиите от издателската ни група дали си е направил труда да отвори търговския регистър, за да установи, че издателят на медиите ни Делян Пеевски няма каквото и да било участие в която и да било от фирмите, разпространяващи вестници в страната.", "date": "2018.07.12", "title": "СБЖ бори с лъжи поправките за прозрачност на медиите"}
{"url": "https://www.monitor.bg:443/bg/a/view/stroim-ograda-s-rumynija-sreshtu-chumata-po-svinete-105320", "text": "България възнамерява да изгради преграда на сухопътната си граница с Румъния - това решиха на извънредна среща експерти от Министерството на земеделието и ветеринарните властиу, съобщи БНР. Преградата  е една от мерките срещу навлизането на африканска чума по свинете у нас.  Решението за преградното съоръжение е само идея като в следващите дни ще се обмисля как точно да изглежда то, уточняват експертите. Целта е да се предотврати възможността за навлизане на диви свине у нас от Румъния, където вече има огнища на африканска чума по свинете.Сред останалите мерки за предотвратяване на заразата са максимално бърза реакция на ветеринарите при установяване на трупове на диви свине и лабораторен анализ на проби от всяко убито от ловци диво прасе в страната. Лабораториите на Агенцията по храните са разположени в цялата страна и имат готовност за вземане на проби, уточняват от агроведомството. ", "date": "2018.07.12", "title": "Строим ограда с Румъния срещу чумата по свинете"}
{"url": "https://www.monitor.bg:443/bg/a/view/globata-za-gratischiite-po-pytishtata-stava-24-chasova-vinetka-105324", "text": "Глобата за пътуващите без винетки по пътищата ще важи като 24-часов стикер, който му дава право да довърши пътуването си. Това е записано в предложени от ГЕРБ промени в Закона по пътищата, които са внесени днес в парламента. Редакцията на нормативния акт предвижда и уикенд винетка, която да важи събота и неделя. От МРРБ уточниха за „Монитор“, че след приемане на промените в закона ще се напише наредба, която ще бъде предложена на широко обществено обсъждане. Измененията дават законовата рамка, която да позволи за ползване на пътищата в страната да се плаща на база изминато разстояние - за автобусите и камионите, и време за ползване за леките и лекотоварните автомобили с обща маса до 3,5 т. Предложенията предвиждат електронните винетки да са с валидност една година, три месеца, месец, седмица и уикенд, като те ще могат да се валидират и след датата на закупуване. От тях към момента не съществува единствено тази за петък, събота и неделя. От предложението изглежда, че е отпаднала идеята да има и дневна винетка за леките коли. Предвидено е електронните винетки, както и пътните такси за изминато разстояние да могат да се плащат по електронен път, с банкови карти, с карти за гориво, както и в брой в определени пунктове. При тол-таксата е предвидено тя да зависи от екологичната категория на превозното средство. За винетките за леки коли е записано, че от 1 септември 2018 г. те трябва да бъдат валидирани до 30 дни след закупуването им.", "date": "2018.07.12", "title": "Глобата за гратисчиите по пътищата става 24-часова винетка"}
{"url": "https://www.monitor.bg:443/bg/a/view/sybirat-s-koncert-sredstva-za-dyshterjata-na-margarita-petkova-105312", "text": "Благотворителен концерт в подкрепа на борещата се с окнозаболяване дъщеря на поетесата Маргарита Петкова организират приятели и колеги на семейството. Благотворителен концерт в подкрепа на борещата се с окнозаболяване дъщеря на поетесата Маргарита Петкова организират приятели на семейството. По идея на поета с китара Ивайло Диманов със свои изпълнения ще се включат Точка БГ, Камелия Кондова, Стефка Янорова, Кристина и Михаил Белчеви, Богдана Карадочева, Стефан Димитров, както и самият Ивайло. Концертът започва в 18 часа днес в клуб „Журналист“ на СБЖ на ул. „Граф Игнатиев“ 4. „Най-хубавото стихотворение на Маргарита Петкова” - така поетът с китара и журналистът Ивайло Диманов нарича 35-годишната Надежда Огойска. Уви, красивата млада жена, майка на две деца, от две години се бори с тежко онкологично заболяване и има нужда от финансова помощ, за да продължи битката за живота си. Преди две години тя е диагностицирана и е направена успешна операция, туморът е отстранен, проведени са допълнителни лечения. Но се установяват метастази в черния дроб и в белите дробове. „Претърпях няколко много сложни операции и три цикъла на химиотерапия. Нуждаех се от невероятна мотивация и сила, за да преодолея ужасните странични ефекти. Отчаянието и болката бяха последвани от кураж и надежда. С любов и вяра се борех с паник атаките и дискомфорта. Борех се за своя живот и с него, но едно от нещата, които ме крепяха бе желанието да съм добра майка и добър пример за децата ми.\", пише Надя във Фейсбук. Необходим й е нов курс лечение. Възможоно е той да се осъществи в клиника в Истанбул, но цената е 78 000 паунда. Толкова ще струва нова операция, специфична химиотерапия и молекулярна терапия в турската болница. „Ще споделям информация за тези, които са съпричастни. Дано не ви досаждам, не мога да не се боря за и заедно с детето си. Аз нямам банкова сметка, предоставената е на свекървата на Надя. И за всяка стотинка ще има отчетност. Във всеки един момент всеки от вас може да се осведоми къде и защо отива дарението му. Смятаме, че така е редно. Ракът не е срамна болест, за да говорим за него под сурдинка. Надяваме се на доброжелателството ви, вярваме в добротворчеството\", пише във Фейсбук профила си майката на Надя - поетесата Маргарита Петкова. Всички, които искат и имат възможност да дарят надежда на Надежда, могат да го направят на следните две банкови сметки: Банка ДСК IBAN BG77STSA93000021658416 BIC STSABGSF Христина Огойска в полза на Надежда Огойска или на сметката й в британска банка IBAN: GB10HLFX11082712225060 BIC HLFXGB21W36 Nadezhda Ogoyska or Sort code: 110827 Account N: 12225060 Nadezhda Ogoyska Също така PayPal - Nadezhda.georgieva.bg@gmail.com", "date": "2018.07.12", "title": "Благотворителен концерт в подкрепа на дъщерята на Маргарита Петкова"}
{"url": "https://www.monitor.bg:443/bg/a/view/chetiri-katastrofi-na-edno-i-syshto-mjasto-blokiraha-trakija-105303", "text": "Четири последователно станали една след друга катастрофи на магистрала „Тракия” я блокираха за часове. При последното меле са се ударили три коли и в болница за прегледи са били откарани петима чужденци. Като по чудо при нито една от катастрофите няма жертви. Първите три последователни катастрофи станали след 12 часа в четвъртък в района на 134-тия километър от магистралата в посока Бургас. По данни на полицията нямало сериозно пострадали шофьори и пътници в автомобилите. Докато униформените обработвали произшествията, движението към морето било отбивано от 133-ия километър по източнообходния път през селата Поповица и Плодовитово. В района на аутобана, където станали първите три катастрофи, се образувала километрична опашка от чакащи автомобили. Близо два часа по-късно – около 14,30 часа, отново в същия район – 134-ия километър на магистрала „Тракия”, станала поредната четвърта катастрофа. Ударили се три автомобила – един с българска и два с чужда регистрации. Всички участници в пътното произшествие се отървали с уплаха и леки травми. Все пак били откарани в болница, където щели да бъдат прегледани и ако се налага, щяло да им бъде назначено лечение, уточниха от полицията в Пловдив. Около 17,30 часа движението по аутобана е било възстановено, като катастрофиралите автомобили били изтеглени в аварийната лента.", "date": "2018.07.12", "title": "Четири катастрофи на едно и също място блокираха „Тракия”"}
{"url": "https://www.monitor.bg:443/bg/a/view/nadal-sreshtu-djokovich-na-1-2-final-v-london-105305", "text": "Настоящият тенисист №1 в света Рафаел Надал и бившият - Новак Джокович се срещат утре в изключително атрактивен полуфинал на \"Уимбълдън\". Мачът е от 17.00 ч. българско време. Съперниците станаха ясни, след като Надал надигра Хуан Мартин Дел Потро (Арж) в със 7:5, 6:7(7), 4:6, 6:4, 6:4 в двубой, продължил 4.48 часа. Така Матадора ще играе за първи път от 7 години на полуфинал на лондонската трева. Той е шампион там през 2010 г. \"Много съм доволен как оцелях във важните точки от петия сет, коментира испанецът след успеха си. - Като цяло това е много позитивен мач за мен. Единственото негативно е, че мачът продължи толкова дълго, след като имах добри шансове във втория сет.\" Джокович си осигури място на тази фаза на турнира преди своя съперник, след като спря Кей Нишикори с 6:3, 3:6, 6:2, 6:2. След отпадането на Роже Федерер сърбинът обаче се превърна във фаворит за титлата на букмейкърите. За Маестрото коефициентът преди да загуби от Кевин Андерсън с 6:2, 7:6(5), 6:7, 4:6, 11:13 беше 1.8. След това Джокович, който има 3 титли, излезе начело в залозите на Bet365 с 2.37. За Надал пък ставката е 2.50. Мачът беше обявен като \"финал преди финала\". За другите полуфиналисти, гигантите Андърсън (висок 203 см) и Джон Иснър (208) цифрите са съответно 7.00 и 7.50. Те се срещат в петък от 15.00 ч. За последно Рафа и Ноле играха на трева на финала на \"Уимбълдън\" през 2011 г., когато сърбинът победи. До момента двамата имат имат 51 мача на ниво ATP и Джокович води с 26 победи срещу 25. Само на тревни кортове обаче активът му е 2:1. Смятаният за абсолютен фаворит Федерер пък призна, че сам няма обяснение как е паднал от Андерсън. \"Честно казано, не съм сигурен къде сгреших, каза той. - Със сигурност обаче такова нещо се случи. Дали беше при пропуснатия мачбол? Дали беше пробивът при 5:5 след това? Не съм сигурен. Това беше ключово за загубата ми, но има и други дребни детайли, които винаги могат да направят разликата между победа и загуба.\" Ангелик Кербер (Гер) пък стигна до финала при жените за втори път в кариерата си. Бившата №1 би убедително с 6:3, 6:3 над Йелена Остапенко и в събота играе за титлата срещу победителката от мача Серена Уилямс - Юлия Гьоргес.", "date": "2018.07.12", "title": "Надал срещу Джокович на 1/2-финал в Лондон"}
{"url": "https://www.monitor.bg:443/bg/a/view/mandjukich-premaza-fotograf-izvinjava-se-s-celuvka-105304", "text": "Футболистите на Хърватия бяха толкова превъзбудени при втория си гол срещу Англия, че прегазиха застаналите край терена фотографи. При попадението всички се хвърлиха да поздравяват Марио Манджукич, а най-потърпевш се оказа Юри Кортес, който работи за AFP. Фотографът обаче не се уплаши, а дори паднал на земята и затрупан от играчи продължи да снима празнуващите състезатели на Златко Далич. Все пак футболистите се усетиха и помогнаха на фоторепортера да се изправи на крака и бързо му се извиниха. Манджукич дори го целуна като компенсация. След мача от хърватската федерация взеха мерки и поканиха фотографа на почерпка, както и да бъде официален гост на финала. Кортес обаче заяви, че не може да остане в Русия, тъй като командировката му свършва и се качи на самолета.", "date": "2018.07.12", "title": "Манджукич премаза фотограф, извинява се с целувка"}
{"url": "https://www.monitor.bg:443/bg/a/view/fifa-posjaga-na-seksi-fenkite-po-tribunite-105306", "text": "Предложение да не се показват секси фенки по време на футболните мачове е постъпило във ФИФА. Феминистки организации се обърнаха към световната футболна организация и се оплакаха, че подобни кадри на красиви жени са прояви на сексизъм и обиждат жените като пол. Освен това покрай мондиала се разви и кампанията \"Оставете я да работи\" заради сексуалния тормоз над журналистки преди мачовете. Феминистките организации твърдят още, че сексизмът е изместил расизма във футбола. Все още не е ясно дали ФИФА ще наложи забраната. Опасността да не бъдат показвани красиви фенки по телевизията обаче веднага срещна отпор сред притежателите на телевизионните права. Според тях това е вид цензура и не трябва да се налагат ограничения. „Плащаме огромни суми и искаме сами да решаваме какви кадри да бъдат излъчвани. Включително и на красиви жени. Защо някой не се оплаква, когато показваме мъже по трибуните?“, пише в писмото до ФИФА.", "date": "2018.07.12", "title": "ФИФА посяга на секси фенките по трибуните"}
{"url": "https://www.monitor.bg:443/bg/a/view/vyrnaha-v-zatvora-jena-za-prane-na-pari-105309", "text": "Софийският апелативен съд уважи протеста на Софийска градска прокуратура и промени мярката за неотклонение от „подписка” в „задържане под стража” на Мария И.,обвинена за „пране” на пари, съобщиха от държавното обвинение. За нейния съучастник в извършване на престъплението – Владимир Б., е потвърдено определението на първоинстанционния съд и остава без мярка за неотклонение. Мария И. и Владимир Б., който е гражданин на Израел, бяха обвинени на 2 юли т.г. за това, че са успели да заблудят много хора да регистрират „кухи“ фирми без кадрови, финансов и производствен ресурс. С тези действия те целели откриване на банкови сметки, през които да се „изпират“ пари, придобити в чужбина чрез  измама. На 5 юли СГС определи за Мария И. подписка, а Владимир Б. остави без мярка за неотклонение. САС се е съгласил с доводите на прокуратурата, че има реална опасност Мария И. да извърши друго престъпление или да се укрие. В продължителен период са извършени множество действия засягащи важни и значими обществени отношения, в това число финансовата система на страната. Наред с това са накърнени интереси на чужди граждани и за реализиране на престъплението и неговото прикриване са използвани други хора, мотивират се магистратите.  ", "date": "2018.07.12", "title": "Върнаха в ареста жена за пране на пари"}
{"url": "https://www.monitor.bg:443/bg/a/view/geroite-gospod-e-hyrvatin-105307", "text": "Господ е хърватин! Това възкликна селекционерът на „шахматистите“ Златко Далич след историческата победата с 2:1 над Англия, която класира тима му за финал на световното първенство. Хърватия стана първата държава от нашия полуостров, която се класира за битката за трофея. На финала Модрич и компания ще се изправят срещу Франция в неделя от 18 часа на стадион „Лужники“ в Москва, а за Англия остава утехата да играе с Белгия за третото място в събота от 17 ч. След инфарктния успех хърватите полудяха от радост и приеха изключително емоционално историческия момент. „Господ беше с нас през цялото време, той обича Хърватия, коментира през сълзи Далич. Във всеки един мач от елиминациите изоставахме с 0:1 в резултата, но намирахме сили да продължим напред. Гордея се както аз, така и всички хървати по света“. Спецът също така отрече основното опасение, че тимът му няма да е готов физически за финала, тъй като в 3 поредни двубоя игра по 120 минути. „Странно ми е да слушам как ще сме изморени и няма да имаме сили. Това са глупости. Срещу Франция ще играем така, сякаш това ни е първият мач на турнира“, допълни спецът. Иначе Хърватия надмина най-доброто си класиране на световно първенство. Досега балканците можеха да се похвалят с четвърто място на Мондиал 1998. Интересното е, че тогава Хърватия бе елиминирана именно от Франция, която после спечели трофея. „Жадуваме реванш. Не знам дали този отбор е по-силен от онзи преди 20 години, но съм убеден, че имаме сили да вдигнем трофея. Настроението е чудесно, духът е висок, виждам пламъка в очите на момчетата“, сподели голямата звезда Лука Модрич. Интересното е, че той разкри за готвена изненада, ако тимът спечели титлата. Очаква се всички играчи да си боядисат косите в цветовете на националния флаг – бяло, синьо и червено. Успехът на играчите ще донесе и огромни приходи за футболната федерация. В касата на организацията ще влязат минимум 28 милиона долара, ако Хърватия загуби финала. Ако обаче спечели, постъпленията ще са 40 милиона долара като премия от ФИФА. „Това е една огромна лудост. Дали ни е страх от Франция? Готови сме, нека дойдат“, обобщи еуфорията в Хърватия халфът Ведран Чорлука.б", "date": "2018.07.12", "title": "Героите: Господ е хърватин"}
{"url": "https://www.monitor.bg:443/bg/a/view/v-gyrcija-sigurni-za-vezenkov-v-olimpiakos-105308", "text": "В Гърция са сигурни, че българският баскетболен национал ще се присъедини към тима на \"Олимпиакос\". Новината за очаквания договор на 206-сантиметровото тежко крило обяви сайтът eurohoops.net, който уточнява, че договорът ще е за 2+1 години с гранда от Пирея. Лично треньорът Дейвид Плат му се е обадил, за да му обясни своя интерес към него и какви са плановете му за отбора през новия сезон. Везенков е свободен играч от няколко седмици, след като контрактът му с \"Барселона\" беше прекратен. Той загуби мястото си в тима на каталунците след пристигането на треньора Светислав Пешич. През миналия сезон в \"Барса\" българинът записа средно на мач по 3,5 точки и 2,5 борби в 13 изиграни срещи в Евролигата. Александър Везенков е отлична опция за \"Олимпиакос\", защото е израснал в Гърция, бивш играч е на \"Арис\" и има и гръцки паспорт. Така не влиза в квотата за чужденците в даден тим. Подписването на договора с \"Олимпиакос\" се очаква в най-скоро време.", "date": "2018.07.12", "title": "В Гърция сигурни за Везенков в \"Олимпиакос\""}
{"url": "https://www.monitor.bg:443/bg/a/view/volejbolistite-na-lager-za-svetovnoto-ot-nedelja-105310", "text": "Волейболните национали, които получиха 20 дневна почивка след турнира Лигата на нациите, в който завършиха 11-и, се съберат на първия лагер за световното в неделя. Избраниците на селекционера Пламен Константинов ще направят първа тренировка в понеделник в София. Тимът ще стартира с фитнес, и волейболните занимания ще са в зала \"Христо Ботев\" и в Националната спортна академия. Лагерът в София ще продължи само седмица. След това играчите се качват на Белмекен, където ще бъдат до 11 август, а на 13-и се местят във Варна. Там ще са мачовете им от груповата фаза за световното, на което страната ни е домакин заедно с Италия. Първенството е от 9 до 21 септември. В група D в Двореца на културата и спорта нашите ще играят с Полша, Финландия, Куба, Пуерто Рико и Иран. В Русенската зала \"Арена Русе\" пък за място на 1/8-финалите пък ще се борят Франция, Бразилия, Канада, Китай, Египет и Холандия.", "date": "2018.07.12", "title": "Волейболистите на лагер за световното от неделя"}
{"url": "https://www.monitor.bg:443/bg/a/view/rusija-udylji-embargoto-vyrhu-zapadni-produkti-105311", "text": "Руският президент Владимир Путин удължи до края на 2019 г. ембаргото върху западни хранителни продукти, което бе въведено през 2014 г. като ответна мярка на санкциите, наложени от американците и европейците на Москва заради ролята й в украинската криза, предаде АФП. В края на юни лидерите на 28-те страни от ЕС официално решиха да удължат с още шест месеца икономическите санкции срещу Русия поради липса на напредък в прилагането на Минските споразумения за примирие и политически диалог между проруските бунтовници и украинското правителство. Санкциите, които Западът наложи на Москва, в съчетание със спада в цените на енергоносителите, потопиха Русия в най-тежката й рецесия от идването на власт на Владимир Путин през 2000 г., от която страната постепенно се възстановява, отбелязва АФП. Руските власти обаче се надяват, че в дългосрочен план ембаргото ще благоприятства развитието на националния селскостопански сектор, който те подпомагат със значителни субсидии.", "date": "2018.07.12", "title": "Русия удължи ембаргото върху западни продукти"}
{"url": "https://www.monitor.bg:443/bg/a/view/2-godini-po-kysno-sydyt-onevini-shef-na-starozagorskite-antimafioti-105292", "text": "Изцяло оправдан по повдигнатите му обвинения напусна залата на апелативния съд в Бургас шефът на териториалното звено Борба с организираната престъпност в Стара Загора Ивайло Димов. Антимафиотът беше задържа при шумно огласена акция през август  2016-а година, повдигнати му бяха две обвинения за престъпление по служба и склоняване на магистрат да наруши свое служебно задължение във връзка с правораздаването. С постановление на главния прокурор Сотир Цацаров  разследването бе поето от специализирано звено \" Антикорупция\" при  СГП, поискано бе и отстраняването му от служба, но съдът отказа. Според разследващите Димов се пробвал да закриля наркодилър, който бил закопчан на 6 октомври 2015 г. при полицейска операция в Стара Загора. Задържаният бил известен като част от кримиконтингента и често попадал в полезрението на разследващите за наркоразпространение, последната си присъда бил изтърпял през 2011 г., коментира говорителят на главния прокурор Румяна Арнаудова. На 7 октомври 2015 г. арестуваният бил обвинен за продажба на хероин на двама души и с решение на съда е оставен зад решетките. Тогава Ивайло Димов отишъл при окръжния прокурор на Стара Загора Дичо Атанасов и един от заместниците му и поискал съдействие: към протежето му да има специално отношение, като разследването или да бъде забавено, или да се сключи споразумение  за по-леко наказание заради многобройни смекчаващи доказателства, каквито всъщност нямало. Магистратите заявили на Димов, че това, което иска, е „нередно“ и че не могат да въздействат на наблюдаващия прокурор под каквато и да е форма как да реши делото си. Тогава шефът на сектор БОП посетил и наблюдаващия  прокурор и пред него поставил същите искания, но получил отказ. По-късно се срещнал и с председателя на окръжния съд в Стара Загора Красимир Георгиев, пред когото продължил да се опитва да помогне на арестувания. Димов не е казал на магистратите защо иска от тях съдействие за помощ на наркодилъра. Не им е предлагал пари.В крайна сметка на 28 април 2016 г. прокуратурата внесла обвинителен акт срещу търговеца на хероин и на 24 юни 2017-а той бил осъден на 5 г. затвор, след като признал вината си. През януари тази година сливенският окръжен  съд намери Димов за виновен, но само по второто обвинение и го осъди на година затвор условно. От СГП протестираха решението в частта \"невинен\" за престъпление по служба пред бургаския апелативен съд. Защитата на Димов също обжалва осъдителната присъда за склоняване на прокурор да наруши свое служебно задължение във връзка с правораздаването. Апелативният съд в Бургас на 11 юли потвърди оправдателната присъда и отхвърли осъдителната. Така Димов е невинен и по двете обвинения.", "date": "2018.07.12", "title": "Съдът оневини шеф на старозагорските антимафиоти"}
{"url": "https://www.monitor.bg:443/bg/a/view/kradecyt-na-tok-njamal-problemi-s-parite-105294", "text": "Крадците на ток нямат проблеми с парите и обикновено имат нелош бизнес, показват наблюденията на експертите от ръководството на „Електроразпределение ЮГ“ при ЕВН, от където са категорични, че от години нямат проблеми със събираемостта в населените с компактни ромски маси квартали в градовете. Крадците на ток нямат проблеми с парите и обикновено имат нелош бизнес, показват наблюденията на експертите от ръководството на „Електроразпределение ЮГ“ при ЕВН, от където са категорични, че от години нямат проблеми със събираемостта в населените с компактни ромски маси квартали в градовете. За шестте месеца на т.г. на територията, обслужвана от електроразпределителното дружество  са отчетени 7704,8 мегаватчаса открадната енергия на стойност 1 268 000 лв, което било доста под кражбите за същия период на м.г. Най-голямо е снижението, с около 14 на сто в Старозагорска област – за 304 800 лв, ръст имало обаче в Бургас и Черноморието. Според изпълнителния член на съвета на директорите Костадин Величков причината за ръста била в увеличения брой на електромерите с дистанционно отчитане, които на минутата показвала къде има злоумишлена намеса. В Старозагорско този вид измервателни уреди бяха поставени преди няколко години и крадците се убедили, че нямат големи шансове. Продължават обаче посегателствата над кабелните мрежи и съоръженията – за полугодието са инкасирани 1 360 000 лв загуби от тази „дейност“. От септември започва монтирането на автоматични електромери на територията на Чирпан и околните селища, с ускорени темпове ще се работи в тази посока и в Бургаска област. От дружеството отчитат 5-процентов ръст на товарите в промишлеността, най-голям е приносът на икономическа зона „Тракия“ и в промишлената зона на Бургас. Засега не се налага изграждането на допълнителна подстанция за новата икономическа зона „Загоре“ в Стара Загора, там обаче ще бъдат положени подземни кабели, за да бъде подсигурена енергия за потенциалните ползватели. Близо 1 млн лв се инвестират в полагането на 7 километра  подземни кабели към площадката на някогашния азотноторов завод, намеренията са по този начин  да бъде подсигурено сигурно захранване и на околните села. До края на т.г. дружеството ще направи само на територията на старозагорска област инвестиции в размер на 8,4 млн лв, сред допълнително захранените с подземни кабели ще бъде и индустриалната зона на Казанлък. Предвидени са 13,6 км нови електропроводи „средно“ напрежение , 9,8 км елпроводи „ниско“ напрежение“ и 27 нови трафопоста. От „Електроразпределение ЮГ“ се похвалиха че за 13 години са снижили технологичните си загуби от 19,5 на 8,2 %, след излизането на борсата 1 процент загуби се равнявал на 12 млн лв.", "date": "2018.07.12", "title": "Крадецът на ток нямал проблеми с парите"}
{"url": "https://www.monitor.bg:443/bg/a/view/recidivist-s-20-prisydi-posegna-na-19-godishna-105295", "text": "36-годишен мургав жител на Мъглиж остава за постоянно в ареста на РУ „Полиция“ – Казанлък с определение на районния съд от сряда. Изтърпелият до сега 20 присъда за кражби и сексуално посегателство Пеньо М. е бил задържан на 8 юли след сигнал, подаден с помощта на паник – бутон от 19-годишна служителка на градския стадион. Първи на сигнала се отзовали представители на охранителна фирма, пред които девойчето обяснила през сълзи как била нападната от силно дъхтящия по обяд на алкохол мъж, който предложил „услугите си“ , за да пренесе няколко стола от фитнес-залата до склада. Нападателят отнел мобилния телефон на жертвата си и направил опит да я изнасили, само по чудо тя успяла да докопа бутона и да включи алармата. Пено  е бил открит в ромската махала, където направил опит да се скрие при свои роднини, които обаче го изгонили ,след като разбрали каква е причината да бъде издирван, коментираха участници в акцията. От прокуратурата уточняват че мъжът е бил предсрочно освободен от затвора през декември м.г., престъплението, за което НК предвижда от 3 до 5 години затвор е  било извършено в условията на опасен рецидив. По думите на роми от Мъглиж задържаният бил сред най-опитните крадци в региона, при една от последните акции обаче се натъкнал на самоделно охранително устройство и едва не загинал от 220-волтовия ток, който почти го „изпържил“.", "date": "2018.07.12", "title": "Рецидивист с 20 присъди посегна на 19-годишна"}
{"url": "https://www.monitor.bg:443/bg/a/view/15-000-izstrela-shte-prozvuchat-na-buzludja-v-sybota-105293", "text": "15 000 изстрела от оригинални пушки и револвери , някои от които произведени преди повече от 150 години ще проехтят в събота на връх Бузлуджа по повод юбилейната годишнина от сражението там между четата на Хаджи Димитър Асенов и Стефан Караджа и преследващата ги турска потеря. Във възстановката на битката, при която загива Хаджи Димитър участие ще вземат 150 активисти на националното движение „Традиция“, а в дрехите на легендарния сливенски войвода за седми път ще излезе казанлъчанинът Николай Байнов.Буквално в последния момент ще стане ясно, които от мераклиите ще облекат читашките униформи, а кои ще бъдат с хайдушките премени, обясниха запознати с предварителната подготовка за мащабната възстановка. Веднага след като проехти и последният изстрел ще бъде отслужена заупокойна литургия, а вицепремиерът и министър на отбраната Красимир Каракачанов, под чийто патронаж е юбилейното честване ще валидира специално изработена по заявка на НПМ „Шипка – Бузлуджа“ пощенска карта със силуетите на двамата войводи. За пръв път организаторите предвиждат на Историческа поляна да има надпяване под наслов „Балканът пее хайдушки песни“ , в което ще участват народни изпълните на практика от всички общини, през които четата е стигнала от Дунав до Стара планина. На всички дошли да се поклонят на лобното място ще бъде разлят осветен курбан, за който ще бъдат заклани 8 овце.", "date": "2018.07.12", "title": "15 000 изстрела ще прозвучат на Бузлуджа в събота"}
{"url": "https://www.monitor.bg:443/bg/a/view/v-london-se-izbiha-sled-zagubata-105302", "text": "Линейки обикаляха цяла нощ Лондон и оказваха медицинска помощ на пострадали след загубата с 1:2 след продължения от Хърватия на полуфинала на Мондиал 2018. Службата за спешна помощ е получила по 300 обаждания на час, пише „Ивнинг Стандард“. Доста фенове пострадаха по улиците на английската столица. Съобщава се за паднали от пилоните на осветлението, от светофари и автобусни спирки. Стотици разочаровани фенове блокираха улици. Един е арестуван заради буйно и неприлично поведение. Именно към феновете се обърна и селекционерът на Англия Гарет Саутгейт, който се извини за поражението. Той обаче подчерта, че запалянковците трябва да са горди с представянето на тима на световното. „Съжалявам за футболистите и за феновете, сподели спецът. - Всички са разочаровани, но няма от какво да се срамуваме. Играчите бяха подложени на сериозно напрежение и това им се отрази. Аз обаче съм горд с този отбор, цялата страна също трябва да се гордее. Убеден съм, че пред този отбор има чудесно бъдеще“, сподели Саутгейт, който след мача получи поздравления от премиера на Англия Тереза Мей за достойното представяне на националния отбор.", "date": "2018.07.12", "title": "В Лондон се избиха след загубата"}
{"url": "https://www.monitor.bg:443/bg/a/view/izzeha-1680-antichni-artefakta-ot-60-godishen-zaralija-105291", "text": "Незаконно притежавана колекция от 1 680 монети от епохите на траките, древния Рим и средновековието и 430 артефакта иззеха полицаи при специализирана акция на центъра на Стара Загора. Ценностите били намерени в апартамент на улица „Кольо Ганчев“  на метри от сградата на областната дирекция на МВР, обитаван от някогашния механик на правителствения авиоотряд от времето на Тато Ангел Я.    По първоначални данни колекцията , която не е регистрирана според закона е събирана десетилетия, невъзможно е да се каже произходът на отделните монети, коментира специалистът по нумизматика при РИМ – Стара Загора Мариана Минкова. Собственикът няма криминални регистрации, не е познат на криминалистите, не е хващан да купува или продава ценности, уточни окръжният прокурор на Стара Загора Дичо Атанасов.Сред находките има и 49 златни предмета- обеци, пръстени, висулки и верижки, които не са със съвременна изработка, коментира директорът на ОД на МВР Георги Хаджиев. Образувано е досъдебно производство, повдигнати са две работни обвинения срещу старозагореца – за незаконната колекция и за държане на огнестрелно оръжие: дамски пистолет от 30-те години на минали ХХ в с изтрити номера , барабанлия револвер, пушка „Бердана“ и патрони за малокалибрена пушка. На различни места в жилището са открити и иззети 53 135 лв., 9 444 щатски долара, 10 швейцарски франка и 2 490 евро.Мъжът е задържан за 72 часа с прокурорско постановление, все още не сигурно че наблюдаващият магистрат ще поиска постоянното му оставане в арестта. Дългогодишни познати на арестувания твърдят, че той бил просто болен на тема старинни предмети, плащал луди пари понякога за монети без особена стойност, никога не продавал и не разменял. Преди няколко години претърпял тежка мозъчна операция и от тогава почти спрял да ходи по сбирките на колеги – антиквари.", "date": "2018.07.12", "title": "Иззеха 1680 антични артефакта от 60-годишен заралия"}
{"url": "https://www.monitor.bg:443/bg/a/view/remontirat-s-1-3-mln-lv-gimnazija-v-general-toshevo-105298", "text": "Професионалната гимназия по земеделие “Тодор Рачински“ в Генерал Тошево ще бъде цялостно реновирана и ще получи модерно оборудване. Стойността на договора за ремонтни дейности е 1,3 млн. лв., като националното съфинансиране е 195 000 лв. Обновяването на училището ще започне през следващата седмица и ще се финансира по проект „Модернизация на образователната инфраструктура“ по ОП „Региони в растеж“ 2014-2020 г. Очаква се до края на 2018 г. образователната инфраструктура в училището да бъде изцяло обновена. Ще се подобри енергийната ефективност на сградата, предвижда се и подмяна на отоплителната и ВиК инсталациите. Предстои да бъде направен основен ремонт на покрива, цялостен външен ремонт на сградата и спортните площадки. Ще бъдат създадени и условия за достъп на хора с увреждания. Строителните дейности ще обхванат учебния корпус, физкултурния салон, както и прилежащото дворно място. По проекта се предвижда и доставка на модерно оборудване, което ще спомогне за повишаване на привлекателността на училищната среда сред учениците, както и на условията за провеждане на обучение.    ", "date": "2018.07.12", "title": "Ремонтират с 1,3 млн лв. гимназия в Генерал Тошево"}
{"url": "https://www.monitor.bg:443/bg/a/view/pritesnenija-v-aliansa-predi-sreshtata-na-us-prezidenta-s-putin-105300", "text": "Голяма част от съюзниците в НАТО очакват с притеснение срещата на Тръмп с руския му колега Владимир Путин в понеделник (16 юли) в Хелзинки. Притесненията са свързани най-вече от това, че американският държавен глава може да стори нещо, което не отговаря на интересите на НАТО. По време на пресконференцията си Тръмп потвърди, че смята да обсъди с Путин ситуацията в Сирия, в Украйна, проблемите с възможната намеса на Кремъл в американските избори. „Много ми е интересно какво ще каже за това... Възможно е да отрече намесата, но е важно да му кажа, повече да не прави така“, каза Тръмп. Доколкото американският президент е разбра при предишните им срещи, Путин е съперник и не му е враг, както не му е и приятел (прекалено малко го познава). Президентът на САЩ за пореден път отговори на въпроса за статута на Крим с препратка към предшественика си, който според него е допуснал ситуацията около полуострова. „Аз не бих го допуснал“, повтори отново Тръмп. Но оттогава Русия е построила Кримския мост и е вложила милиони долари в пристанището в Крим и сега не е ясно какво трябва да се прави с това. Главното му желание е да има мир на планетата. „Разполагаме с най-доброто въоръжение, но мечтаем никога да не се налага да го използваме“, каза той. В същото време стана ясно, че Тръмп е отменил всичките си двустранни срещи, планирани в четвъртък в кулоарите на срещата на върха на НАТО в Брюксел. Тръмп трябваше да разговаря с лидерите на Румъния, Азербайджан, Грузия и Украйна, но това не се случи, а след това американският президент отлетя за Великобритания, където ще остане до срещата с Путин.", "date": "2018.07.12", "title": "Притеснения в Алианса преди срещата на US президента с Путин"}
{"url": "https://www.monitor.bg:443/bg/a/view/otide-si-legendata-dimityr-marashliev-105301", "text": "На 70-годишна възраст ни напусна една от най-големите легенди на ЦСКА Димитър Марашлиев. Той облича червения екип за първи път през 1966 година и 10 години от футболната му кариера преминават на \"Армията\". За ЦСКА нападателят изиграва 244 срещи, в които отбелязва 73 гола. Като състезател на тима Димитър Марашлиев достига и до националния отбор, с който записва 8 двубоя и 3 попадения. С \"червените\" е 6-кратен шампион на България и четири пъти е носител на Купата на Съветската армия. Марашлиев е участник и в епичните сблъсъци от полуфинала за КЕШ между ЦСКА и “Интер“ през 1967 година. Няколко години по-късно, през 1973-та, вкарва първия гол в срещата, в която армейците детронират действащия шампион в КЕШ - “Аякс”. ЦСКА печели с 2:0 и се класира на 1/4-финал в надпреварата. С българския национален отбор взима участие на световното първенство през 1970 година в Мексико. Ръководството, спортно-техническият щаб и всички служители на клуба изказват своите искрени съболезнования към близките на Димитър Марашлиев.", "date": "2018.07.12", "title": "Отиде си легендата Димитър Марашлиев"}
{"url": "https://www.monitor.bg:443/bg/a/view/zatvarjat-bul-pencho-slavejkov-za-2-meseca-105296", "text": "Бул. \"Пенчо Славейков\" ще бъде затворен за 2 месеца от 16 юли във връзка строителството на третия диаметър на столичното метро при кръстовището с ул. \"Свети Георги Софийски\" . Това съобщиха от Столичната община. От 16 юли до 16 септември се забранява влизането на пътни превозни средства по бул. \"Пенчо Славейков\" при кръстовището с ул. \"Свети Георги Софийски\". Движението ще се извършва двупосочно по ул. \"Свети Георги Софийски\" и между бул.\"Пенчо Славейков\" и ул.\"Константин Иречек\" и по съществуващата пътна връзка. Въведена е и забрана за движение по южната половина от пътното платно на ул.\"Свети Георги Софийски\" в участък от около 50 м преди бул.\"Пенчо Славейков\" и по южната половина от пътното платно на бул.\"Прага\" в участък от около 20 м след бул.\"Пенчо Славейков\". Движението ще се извършва двупосочно в по една пътна лента по северната половина от пътното платно по ул. \"Свети Георги Софийски\" и по бул. \"Прага\" в същия участък. Забрана има за движение и по крайните две пътни ленти от източната страна на пътното платно на бул.\"Пенчо Славейков\" между ул. \"Разслатица\" и съществуващата временна пътна връзка. От 4.30 часа на 16 юли до 24.00 часа на 16 септември се възстановява маршрутът на автобусна линия 604 в посока гара \"Искър\" по бул. \"Пенчо Славейков\" надясно по ул. \"Свети Георги Софийски\", наляво по бул. \"Акад. Иван Евстатиев Гешов\", наляво по бул. \"България\" по маршрута си. Променя се маршрутът на автобусна линия 72 в посока хотел \"Плиска\", която ще се движи по ул.\"Свети Георги Софийски\" надясно по съществуващата пътна връзка, надясно по бул. Пенчо Славейков\" и по маршрута си. В посока Западен парк автобусите от линия 72 ще се движат по бул. \"Пенчо Славейков\", наляво по съществуващата пътна връзка , наляво по ул. \"Свети Георги Софийски и по маршрута си. Тролейбусите от линии 2, 8 и 9 ще се движат по ул. \"Свети Георги Софийски\" към бул. \"Прага\" и от там към ул. \"Свети Георги Софийски\".", "date": "2018.07.12", "title": "Затварят бул.\"Пенчо Славейков\" за 2 месеца "}
{"url": "https://www.monitor.bg:443/bg/a/view/uve-pecheli-po-100-evro-v-minuta-ot-ronaldo-105299", "text": "„Ювентус” продава по една фланелка на Кристиано Роналдо на всяка минута след привличането на португалската суперзвезда. Екипът с №7 предизвика сериозен интерес сред запалянковците на отбора, като средната цена на фланелката е 100 евро. “Ювентус” закупи португалеца от “Реал” (Мадрид) срещу 112 милиона евро, като сделката беше финализирана преди два дни. В Италия 33-годишният футболист ще получава нетна годишна заплата от 30 милиона евро. В същото време агентът Жорже Мендеш заяви, че “Ювентус” ще е последният клуб в кариерата на клиента му Кристиано Роналдо. „Много съм щастлив за Кристиано. “Ювентус” ще бъде неговият последен клуб и съм радостен, че той взе това решение. С този отбор той ще бъде близо до прелестния завършек на феноменалната си кариера. Благодаря на президента Андреа Аниели, който направи всичко възможно по силите си да привлече моя клиент и подходи много добре към преговорите. Благодаря и на изпълнителния директор Бепе Марота за неговия професионализъм“, сподели португалският мениджър, който също като Роналдо е на почивка в Гърция.", "date": "2018.07.12", "title": "“Юве“ печели по 100 евро в минута от Роналдо"}
{"url": "https://www.monitor.bg:443/bg/a/view/zabraniha-opasnata-pyrzalka-za-deca-105281", "text": "Опасната скоростна пързалка в аквапарка край Равда, на която пострадаха две деца вече е забранена за деца. От сега нататък по нея ще могат да се спускат само лица, навършили 18 годишна възраст и с ръст над 150 см, съобщиха разследващи.  Новото ограничение влезе в сила по изрично разпореждане на прокуратурата. Забрана за непълнолетни е наложена и за втора пързалка в същия аквапарк, която е не по-малко опасна,  признаха от \"Аква Парадайз\". Останалите водни атракциони в аквапарка остават достъпни за хлапета, както и досега. Ограниченията се налагат, след като две невръстни деца пострадаха тежко при спускане по атракционите. бургаската прокуратура е започнала разследване, което на този етап се води срещу неизвестен извършител. Ако се открие виновен, той със сигурност ще бъде подведен под отговорност.  9-годишната Елизабета от Москва, която нарани гениталиите си по време на спускане от екстремна пързалка в аквапарка край Равда е вече по-добре, съобщиха от бургаската болница. Детето получи разкъсване на влагалището във вторник и изпадна в хеморагичен шок от кръвозагуба. То е било прието в късния следобед във вторник в шоковата зала на МБАЛ, а на следващия ден е преместено в отделението по гинекология. \"Критичният период отмина и в вече няма опасност за живота на детето\", казаха от болницата. То обаче е стресирано от преживяното и емоционалното му състояние не е стабилно. Елизабета е била на детски лагер в курорта заедно със свои съученици. Групата е била придружавана от две учителки, които са били неотлъчно до децата по време на инцидента. Хлапетата се спускали по най-бързата пързалка, на която водната струя е и най-мощна. Тя е с дължина 22 мерта и е била разрешена за деца с височина над 130 см.  Пострадалата Елизабета е била доста над този ръст и затова спасителите спокойно я пуснали да премине през фейсконтрола на входа на атракциона. Това ограничение очевидно не е било достатъчно, за да гарантира безопасността на децата. След инцидента, аквапаркът \"Аква Парадайз\" край Равда бе запечатан с разпореждане на прокуратурата, но още на следващия ден по обяд, съоръженията отново заработиха.   От управата на водния атракцион отричат да имат вина за случилото се. Служителите твърдят, че са спазили всички изисквания за безопасност.  \"Непрекъснато ни проверяват всяко лято и досега не са откривани никакви нарушения. Проверяват ни периодично от РЗИ за хигиенните изисквания, от НАП за издаването на касови бележки, също от Инспекцията по охрана на труда дали работниците имат трудови договори, за спазването на работното им време, за платени осигуровки, изрядни сме за всичко\", коментира пред Телеграф маркетинговият мениджър Силвия Гогова. В това \"всичко\" обаче не влиза техническата изправност на съоръженията и безопасността на туристите.  На въпрос как се е случило така, че детето да бъде наранено, така че да се стигне до дефролария, гогова отказа да отговори. \"Не знам какво се е случило, нямам представа. Досега подобен инцидент не сме имали, ние също сме изненадани\", заяви Гогова. Тя обаче категорично отказа да коментира защо се премълчава втория подобен инцидент отпреди две седмици с друго дете от Украйна и побърза да затвори телефона. \"Не мога да коментирам нищо, разследващите ми забраниха да давам каквато и да било информация, докато не приключи досъдебното производство\", отсече мениджърката.  При втория случай пострадалото момиченце е било на 8 години. То е било на детски лагер в Ахелой и е получило същите травми - разкъсване на влагалището. Групата е отпътувала за Украйна преди седмица. Преди това обаче ръководителките на лагера са подали сигнал в полицията. Разследващите се усъмнили, че детето крие нещо и основно са проверявали версията за блудство. Едва когато се случил втория подобен инцидент, те разбрали че детето е казало истината.", "date": "2018.07.12", "title": "Затвориха за деца опасната пързалка"}
{"url": "https://www.monitor.bg:443/bg/a/view/trymp-dade-na-syuznicite-srok-do-januari-2019-g-i-predizvika-krizisno-zasedanie-na-ostanalite-v-nato-105279", "text": "Американският президент Доналд Тръмп отправи нови критики срещу съюзниците от НАТО заради разходите за отбрана, което накара лидерите да се съберат на извънредно заседание, от което бяха изключени другите участници в срещата на върха на алианса в Брюксел, заявиха източници, цитирани от Ройтерс. В един момент Тръмп е нарушил дипломатическия протокол, като се обърнал към германския канцлер Ангела Меркел на малко име и й казал: \"Ангела, необходимо е да направиш нещо по въпроса.\" Представителите на нечленуващи в НАТО партньорски страни са били помолени да напуснат залата наред с повечето сътрудници на лидерите от алианса, които останали на непланирано заседание. Тръмп значително е втвърдил позицията си за разходите за отбрана на НАТО, като специално е отправил критики към Германия, Испания и Белгия. Той е настоял съюзниците от НАТО да постигнат в по-кратък срок набелязаната цел за отделяне на 2 процента от брутния вътрешен продукт за отбрана, като според дипломатически източници, цитирани от в. „Билд“, американският президент е дал на съюзниците срок до януари 2019 г. да изпълнят исканията му. \"Тонът беше доста по-твърд днес. Неговите най-сурови думи бяха насочени към Германия, включително като използва обръщението \"Ти, Ангела\", заяви един от източниците. Освен към Меркел американският президент е отправил критики специално към испанския министър-председател Педро Санчес и белгийския премиер Шарл Мишел за това, че не изпълняват целта за отбранителните разходи, когато данъкоплатците в САЩ плащат голяма част от сметките на НАТО, финансирайки военен бюджет на стойност около 3,6 процента от брутния вътрешен продукт на своята страна. Според източниците обаче Тръмп не е заплашил да извади САЩ от НАТО. Дипломатически източници казаха, че американският президент е заплашил да предприеме едностранни действия в областта на сигурността и отбраната, ако съюзниците от НАТО не увеличат военните си бюджети до 2 процента от брутния вътрешен продукт.", "date": "2018.07.12", "title": "Тръмп даде на съюзниците срок до януари 2019 г. и предизвика кризисно заседание на останалите в НАТО "}
{"url": "https://www.monitor.bg:443/bg/a/view/planyt-na-mej-za-brekzita-izleze-najave-105285", "text": "  Фирмите трябва да са способни да преместват талантливите работници от Обединеното кралство към Европейския съюз и обратно след Брекзита. Това стана ясно от излезлият план на британския премиер Тереза Мей за Брекзита, заради който Борис Джонсън и Дейвид Дейвис подадоха оставка от постовете си, пише британският Гардиън. От документа става ясно и че европейските граждани ще могат да посещават Великобритания без виза за цели, свързани с туризма или за временна работа. Освен това се потвърди и идеята, че европейските студенти ще могат да учат в университети на Острова. Позицията относно чуждите граждани е по-неясна. Преди представянето на документа британските политици обявиха, че миграцията след развода ще е визова и ще е основана на отделни споразумения. В документа се споменава максимална цифра от 100 000 имигранти, който биха били добре дошли на Острова след преговорите за Брекзита. Слага се край на свободното преминаване на граждани, но трябва да се вземе предвид „дълбочината на връзката и отношенията между гражданите на Великобритания и ЕС“, се заявява в документа, който може да доведе до още проблеми за Мей. Противниците на мекия развод с ЕС смятат, че това ще доведе до положение, при което европейците ще имат преференциален статут при преговори с Великобритания и така желанието на по-голямата част от британците за отдалечаване от ЕС няма да се сбъдне изцяло. Документът за Брекзита на Мей е описан като най-важния от референдума от юни 2016 г. насам. При разкриването на документа се стигна до комична ситуация. Докато новият министър по Брекзита Доминик Рааб представяше плана, стана ясно, че не всички депутати в Камарата на общините имат копие и се наложи речта на Рааб да бъде преустановена за 5 минути. Междувременно преди визитата си в Обединеното кралство американският президент Доналд Тръмп повдигна въпроса дали Брекзитът, който британците получават, е Брекзитът, който те са желали. Тръмп добави, че на Острова го харесват, главно заради антимигранстките му възгледи.", "date": "2018.07.12", "title": "Планът на Мей за Брекзита излезе наяве"}
{"url": "https://www.monitor.bg:443/bg/a/view/konfiskuvaha-nad-460-litri-alkohol-mente-105283", "text": "461 литра нелегален етилов алкохол иззеха служители от митническа мобилна група от жилищен имот в в близкото до Варна градче Аксаково. При проверката в частния имот митническите служители открили в апартамент и в гаражно помещение на приземния етаж на сградата 5 пластмасови бидона с различна вместимост от 60 до 220 литра, съдържащи общо 461,1 литра жълта течност с мирис на етилов алкохол. Чрез измерване със сертифициран денситометър е установено, че течността в бидоните е с различно алкохолно съдържание - 44, 46, 50 и 52 % vol. За алкохола не са представени никакви документи за произход, обезпечен или платен акциз по Закона за акцизите и данъчните складове. Взети са проби за лабораторен анализ на задържания продукт. След излизане на резултатите от лабораторните експертизи ще бъде образувано административно наказателно производство. Това е втори случай за последните 10 дни на иззет нелегален алкохол от частен имот в Аксаково при засилените проверки на Агенция „Митници\" срещу нерегламентираното производство и търговия с акцизни стоки по Черноморието. На 4 юли, пак в гараж в Аксаково митническа мобилна група откри 1467 литра нелегален етилов алкохол с алкохолно съдържание от 32 до 97% vol., припомнят от РД „Митници“- Варна.", "date": "2018.07.12", "title": "Kонфискуваха над 460 литри алкохол менте"}
{"url": "https://www.monitor.bg:443/bg/a/view/skalata-hvyrlja-proteza-kym-vyrha-na-boksofisa-105284", "text": "Свикнали сме да виждаме Дуейн Джонсън-Скалата в ролята на супергерой без наметало. Да вдига хладилници вместо тежести от големия екран е упражнение, равносилно на серия от 15 коремни преси за бившия кечист, който направи един от най-успешните трансфери към актьорската гилдия в историята на киното. Ето защо не е изненадващо, че в \"Небостъргачът\" режисьорът и сценарист Роусън Маршал Търбър залага именно на него опитвайки се да сътвори екшън със статута на „Умирай трудно“. От ново поколение, разбира се – съдейки по количеството специални ефекти. Търбър успешно експлоатира най-големите плюсове на Скалата, ясно съзнавайки колосалните разлики между него и Брус Уилис. Ако от Джон Макклейн се очакваше да прилага, както физическа сила, така и солидна доза хитрини в почти апокалиптичните си сблъсъци с врага, то силата на Уил (Джонсън) в „Небостъргачът“ определено се крие предимно в мускулната маса. И в протезата, която носи вследствие на военен инцидент и често използва като оръжие. Изкуственият крак обаче трудно може да компенсира немалкото пробойни в сценария, който успява да изненада зрителя единствено с това, че не изненадва с нищо. Въпреки това – клише след клише и експлозия след експлозия, лентата остава сред добрите развлекателни блокбастъри за лятото, чийто ефект не изглажда мозъка ни до съвършенство. „Небостъргачът“ се очаква да получи одобрението на киноманите с афинитет към високия адреналин, като отсега Forbes предвижда, че филмът ще достигне до печалби в размер на около 30 милиона долара за първия си уикенд на голям екран. Накратко, сюжетът се завърта около Уил – ветеран от войната, чиято настояща кариера предвижда оценяването на охранителните системи в големи сгради. Действието се развива в най-високият небостъргач в света – иначе казано Хонконг, а неочаквана експлозия променя завинаги живота на семейството на Уил, красивата му съпруга Сара (Нийв Кембъл) и двете им деца. За съспенс, именно героят на Джонсън е несправедливо обвинен за инцидента, а от него зависи не само да върне честта на името си, но да спаси и своите любими. Трогателният сюжет, подобно и на друг екшън, който излезе през последните седмици - „Невъзможно бягство 2“, си поставя за цел превъзходство предимно в китайския боксофис. Не само действието се развива на терен, но и немалка част от актьорите в заглавието са също местни лица.  ", "date": "2018.07.12", "title": "Скалата хвърля протеза към върха на боксофиса"}
{"url": "https://www.monitor.bg:443/bg/a/view/ubiecyt-na-nevrystnija-paolo-ostava-zad-reshetkite-105290", "text": "Осъденият на 6 години затвор за смъртта на 4-годишния Паоло Иванов старозагорски бизнесмен Георги Сапунджиев няма да напусне затвора предсрочно, съобщиха от апелативния съд в Пловдив от където уважиха протеста на прокуратурата срещу определението на окръжния съд в Града на липите за авансовото му освобождаване. Осъденият на 6 години затвор за смъртта на 4-годишния Паоло Иванов старозагорски бизнесмен Георги Сапунджиев няма да напусне затвора предсрочно, съобщиха от апелативния съд в Пловдив от където уважиха протеста на прокуратурата срещу определението на окръжния съд в Града на липите за авансовото му освобождаване. Апелативните съдии са категорични, че доброто поведение на Сапунджиев в затвора както и работата му там не са достатъчно доказателство за поправянето му и напомнят, че за това режимът му е бил променен от „общ“ на „лек“.       „Отделно от това, за положителните му прояви, осъденият постоянно е бил поощряван с домашен отпуск до две денонощия, от пет денонощия и годишна почивка извън затворническото общежитие от открит тип.“, коментират съдиите и отбелязват че затворническата администрация е проявила „рядко срещана активност“-изтърпяващият наказанието за по-малко от 3 години е получил 102 дни домашен отпуск при 29 заповеди за „поощрение“.       „В същото време, в материалите към затворническото му досие, съществуват данни, че осъденият продължава да не приема в пълна степен вредите, които е причинил с деянието си и размера на наложеното му наказание. По тази причина е прието, че с поведението си той не е  дал предвидените в закона доказателства за своето поправяне, за да  ползва изключението и привилегията на условното предсрочно освобождаване.“, се чете още в мотивите на апелативните съдии. Решението на съда да не пусне Сапунджиев по-рано от затвора /той има да изтърпява още 1 години и 10 месеца при зачитане на домашния му арест и положения труд на обект извън килиите/ бе посрещнато с бурни адмирации в социалните мрежи. Десетки от членовете на групата „В памет на Паоло от Стара Загора“ във Фейсбук поздравиха съдиите за решението им, майката на момченцето Красимира Иванова предпочете да запази мълчание по темата.", "date": "2018.07.12", "title": "Убиецът на невръстния Паоло остава зад решетките"}
{"url": "https://www.monitor.bg:443/bg/a/view/iskrata-provokira-s-chica-tranquila-105282", "text": "Искрата провокира своите фенове с представянето на новата си песен “Chica Tranquila”. Сингълът е интересна комбинация от различни елементи и стилове и съчетава модерни бийтове с традиционна испанска музика. Слънчеви гледки, екзотични танци и много лятно настроение превземат клипа на парчето. За заснемането му Искрата и неговия екип отиват на кратко пътешествие в красивия испански град Марбея. Режисьор на видеото е Емануил Алберт, който е автор и на клипа към успешния сингъл „Помня“ от началото на годината. Изпълнителят на „Монте Мюзик” определи своята най-нова песен като „интересен музикален експеримент” с огромна доза добро настроение. С чувство за хумор Искрата благодари също и на Константин Трендафилов, „за помощта в написването на този дълбок, лиричен текст”.", "date": "2018.07.12", "title": "Искрата провокира с “Chica Tranquila”"}
{"url": "https://www.monitor.bg:443/bg/a/view/fermeri-blokiraha-pyt-zaradi-nov-sluchaj-na-chuma-po-ovcete-105269", "text": "Животновъди от няколко села на територията на ямболската община Болярово излязоха на протест срещу принудителното избиване на дребни преживни животни в региона.С тежка техника и личните си автомобили те блокираха за повече от част  пътя на разклона към селата Странджа, Крайново и Шарково. Причината за протеста е в излезлите положителни лабораторни резултати за чума по овцете и козите в още три животновъдни ферми.  Пробите са от европейска референтна лаборатория в Париж и на базата на това е издадена заповед за избиване на близо 2 000 овце и кози. Стопаните  настояват за втора проба и заплашват, че няма да допуснат избиването на животните, тъй като в този регион няма друг поминък освен животновъдството. Освен това според животновъдите обезщетенията, които ще получат, няма да са достатъчни за възстановяване на стадата и секторът на практика ще бъде унищожен. Сред дошлите да разговарят с протестиращите, които са изпратили сигнал до прокуратурата беше кметът на община Болярово Христо Христов.Уведомлението за протестните действия е подадено от НПО „Движение Антимафия“ на бургаския общински съветник Георги Дражев. Експерти от БАХБ и МЗГХ са категорични, че отмяна на заповедта няма да има и че така или иначе ще се стигне до умъртвяването на заболелите и влезлите в контакт с тях животни.", "date": "2018.07.12", "title": "Фермери блокираха път заради нов случай на чума по овцете"}
{"url": "https://www.monitor.bg:443/bg/a/view/12-godini-zatvor-za-myj-ubil-jena-si-105271", "text": "12 години лишаване от свобода при строг режим на изтърпяване присъди окръжният съд във Велико Търново на мъж, убил съпругата си. Престъплението е извършено на 12 юни 2017 г. в село Паскалевец. Между двамата съпрузи – Атанас и Веселина често възниквали скандали, като причината била, че жената злоупотребявала с алкохола. Във фаталния ден майката на Атанас му споделила, че отново видяла съпругата пияна да ходи из селото и да проси цигари. Ядосан мъжът тръгнал да търси жена си. Открил я в стопанската постройка, където отглеждали животни. Според обвинителния акт жената била видимо пияни и се подпирала на една летва, с която посегнала към мъжа си. Това го изкарало от кожата. Той изтръгнал летвата от ръцете на съпругата си и започнал да я налага с нея. След като и нанесъл жесток побой, си тръгнал. На сутринта жената била намерена мъртва. Присъдата на окръжния съд подлежи на обжалване и протест пред апелативната инстанция в 15-дневен срок.", "date": "2018.07.12", "title": "12 години затвор за  мъж, убил жена си"}
{"url": "https://www.monitor.bg:443/bg/a/view/11-godishno-momche-vyrna-izgubeno-portmone-s-1200-leva-105289", "text": "11-годишно момче от Монтана върна изгубено портмоне с 1 200 лв. в него, съобщиха от пресцентъра на МВР. Момчето намерило портфейла с приятел вчера около обяд в близост до заведение в центъра на Монтана. Когато те отворили портфейла, видели, че вътре има голяма сума пари, както и лични документи, дебитни карти и други. Вещите били собственост на 78-годишен мъж от монтанското село Расово. Момчето не се поколебало, отишло при баба си и заедно предали чуждата вещ в Районното управление в Монтана, заедно с изгубените пари и документи. За доблестната му постъпка 11-годишното момче получи благодарствено писмо от директора на Областната дирекция на МВР в Монтана Ивайло Антонов, а възрастният собственик на портфейла лично му изказа своята дълбока признателност.", "date": "2018.07.12", "title": "11-годишно момче върна изгубено портмоне с 1200 лева"}
{"url": "https://www.monitor.bg:443/bg/a/view/pobeda-v-debuta-na-slavchev-proval-za-jivko-milanov-105272", "text": "Българският национал Симеон Славчев записа победа в официалния си дебют за азербайджанския „Карабах“. „Азерите“ надделяха с 1:0 над „Олимпия“ (Любляна) в словенската столица в среща от първия квалификационен кръг на Шампионската лига. Славчев влезе в игра веднага след почивката на мястото на Диниев, а гола за тима от Азербайджан, който през миналия сезон игра в груповата фаза, реализира Уилд-Доналд Герие в 79-ата минута. Двата тима завършиха мача в намалени състави след червени картони на Иса Абас и Кара Карайев. Литовският шампион „Судува“ пък изненадващо срази АПОЕЛ (Никозия) с 3:1. Хеттрик на Риджино Чичилия (9, 13, 19) съкруши кипърския първенец, който върна само един гол чрез Кажу в самия край на срещата. Бившият играч на „Левски“ и националния отбор Живко Миланов започна като титуляр за гостите и бе сменен в 63-ата минута от бразилеца Леонардо Натей. Бившият тим на Станимир Стоилов „Астана“ се наложи с минималното 1:0 над „Сутиеска“, а със същия резултат „Спартак“ (Търнава) победи Жрински Мостар.", "date": "2018.07.12", "title": "Победа в дебюта на Славчев, провал за Живко Миланов "}
{"url": "https://www.monitor.bg:443/bg/a/view/italianski-profesor-iska-imuniteta-na-deputat-vojvoda-105274", "text": "Сваляне на депутатския имунитет на народния представител от ВМРО доц. Милен Михов иска италианският проф. Джузепе Саконе, изп. директор на консорциума от частни висши училища „Пегасо”. Искането си той е отправил официално в писмо до българския главен прокурор Сотир Цацаров. Причината е изказване на доц. Михов, в което той нарекъл „Пегасо”, „италианска мафия”. Заради това изказване италианският професор смята да заведе съдебно дело срещу българския депутат за клевета. Поводът за изказването е разразилият се миналата седмица скандал в Великотърновския ВУЗ и 170-те италианци, завършили в него педагогически курс, за които от българското МО обявиха, че са получили незаконни дипломи. Тогава ректорът на ВТУ, проф. Христо Бонджолов обяви, че в основата на скандала стои бившият помощик ректор доц. Милен Михов, който си отмъщавал заради това, че бил отстранен от поста си в ръководството на ВУЗ-а след встъпването в длъжност на новия ректор, проф. Бонджолов. Като зам. шеф на парламентарната комисия по образование Михов подал сигнал до главния прокурор и така предизвикал скандала, като целта била да се дискредитира търновския ВУЗ и да се попречи на неговата акредитация. Ректорът на ВТУ, проф. Бонджолов е категоричен, че университетът не е извършил нищо нередно и затова издадените сетификати на италианските граждани са си напълно редовни и законни. Ректорът вече е получил писмо от образователния министър Красимир Вълчев, в което има различни препоръки, които университетът ще изпълни. Издадените сертификати обаче няма да бъдат анулирани. снимка на доц. Милен Михов", "date": "2018.07.12", "title": "Италиански професор иска  имунитета на депутат „войвода”"}
{"url": "https://www.monitor.bg:443/bg/a/view/zapochva-remont-na-pytja-prez-vitinja-105288", "text": "Тръгна ремонтът на първокласния път София - Ботевград през Витиня. Участъкът е алтернативен маршрут за камионите над 12 тона при извършващите се в момента аварийно-възстановителни работи по съоръженията на АМ \"Хемус\". Днес започна запълването на най-големите дупки отворили се в отсечката от интензивния трафик след дъждовете в последните дни. В петък пътноподдържащото дружество \"Автомагистрали\" трябва да представи на председателя на Управителния съвет на АПИ инж. Светослав Глосов график с предстоящата временна огранизация на движението и обходните маршрути, по които ще се насочва тежкотоварния трафик по време на ремонтните дейности, заради лошото му състояние. Припомняме, че заради ремонта на съоръженията по АМ \"Хемус\" и за повишаване безопасността на движение за леките автомобили през лятото, тежкотоварния трафик преминава само по първокласния път през Витиня.", "date": "2018.07.12", "title": "Започва ремонт на пътя през Витиня"}
{"url": "https://www.monitor.bg:443/bg/a/view/futbolen-otbor-stanaha-studenti-105276", "text": "Целият футболен отбор на „Верея” Стара Загора са се записали за студенти във ВТУ „Св. св. Кирил и Методий”, съобщи зам. ректорът на ВУЗ-а, чл. кор. проф. д-р Стоян Буров. Футболягите от града на липите ще изучават специалността Педагогикана обучението по физическо възпитание. Тази година в търновската Алма Матер има огромен интерес към тази специалност, като в нея вече са се записали 150 студенти. Сред тях освен комплектования футболен отбор на „Верея”за студент се е записал още и волейболният национал Преслав Маринов. Търновският ВУЗ има поводи за гордост. Още след първото класиране държавната поръчка е изпълнена около 80%. Записаните досега първокурсници са 1414, а още към 100 каниддати, които не са били приети на първо класиране в предпочтаните от тях специалности, са подали молби за второ класиране. То ще бъде обявено на 16 юли, записването за него ще е от 17 до 19 юли, а до 23 юли ще се попълват останалите все още незаети места. И тази година Правото си остава топ специалност и в него вече празни места няма. Почти са запълнени и специалностите Психология, Журналистика, както и филологическите специалности. Нещо, което е похвално, тъй като през минали години интересът към последните беше драстично спаднал. Според зам. ректора Буров една от възможните причини за това е увеличението на учителскте заплати, които вече отново се превръщат в атрактивни и желани от младите хора. За сметка на това обаче, на другия полюс е специалността Приложна чатематика, за която все още няма нито един желаещ. От 23 юли във ВТУ започва и попълването на местата платено обучение. Досега в тях са записани 294 първокурсници, което представлява около половината от бройките. снимка на чл. кор. проф. д-р Стоян Буров", "date": "2018.07.12", "title": "Футболен отбор  станаха студенти"}
{"url": "https://www.monitor.bg:443/bg/a/view/v-193-obshtini-v-strana-prodyljava-proekt-rabota-105277", "text": "В 193 общини в страната продължава проект „Работа“, обяви при посещението си в Дупница социалният министър Бисер Петков. Той пристигна в града, за да представи пред общинското ръководство програмите и мерките от Националния план за действие по заетостта, както и проектите и схемите по ОП „Развитие на човешките ресурси“. По последни данни равнището на безработицата в Община Дупница към месец юни е малко над 6,5%, което е с 0,8% над средното. „Тук трябва да кажем, че Община Дупница е включена в този проект като работодател. 40% от лицата ще бъдат насочени и наети от реалния сектор от частни работодатели. За нас е много важно да придобием впечатление от функционирането на тези програми, мерки на регионално ниво“, обяви министър Петков и припомни, че целта на проекта е даде работа на дълготрайно безработни лица. „Заетостта е до 12 месеца и заплащането е на минимална работна заплата. За този проект са заделени 80 000 000 лв. и се цели да се осигури работа на над 9 700 трайно безработни и неактивни лица“, заяви социалният министър. Бисер Петков съобщи още, че в понеделник предстои заседание на Националния съвет за насърчаване на заетостта, като на членовете на Съвета е предложено да вземат решение, с което да се преразпредели един ресурс от близо 2 млн.лв. към 4 програми - „Старт на кариерата“, „Заетост на хора с трайни увреждания“, „Помощ при пенсиониране“ и „Обучение и заетост на дълготрайно безработни лица“.", "date": "2018.07.12", "title": "В 193 общини продължава проект „Работа“"}
{"url": "https://www.monitor.bg:443/bg/a/view/cska-sofija-zamenja-karanga-s-nov-brazilski-goladjija-105270", "text": "Ръководството на ЦСКА-София реагира бързо на официализирания трансфер на Фернандо Каранга в Китай и е в напреднали преговори с друг нападател от Бразилия. Исканият от „червените“ футболист е 24-годишният Мауридеш Роке Жуниор, който е собственост на португалския „Беленензеш“. През миналия сезон той е изиграл 33 шампионатни мача (23 като титуляр) и е отбелязал 8 гола. Мауридеш вече е пътувал до България, за да се запознае на място с предлаганите му условия, а според медиите в Португалия „армейците“ трябва да платят около 500 000 евро, ако искат да привлекат бразилския таран. Той има договор до 2020 година, но от „Беленензеш“ са склонни да гo продадат, въпреки че е водещ реализатор на отбора. Мауридеш е висок 189 см и тежки 86 кг. Започва кариерата си в „Интернасионал“, преди през 2015 година да премине в „Атлетико“ (Гоянензе). През сезон 2015-16 носи екипа на „Арука“ в Португалия. Следва кратък престой във „Фигуерензе“, а от 2016 година е в „Беленензеш“. До момента има общо 15 попадения в 49 мача за тима от Лисабон. През миналата кампания бразилецът се разписа при престижната победа над „Порто“ с 2:0. Докато търсят негов заместник Каранга бе официално представен от китайския „Хенан Дзиние“. „Осъзнаваме изключително важния момент, в който се намираме и знаем, че Каранга щеше да бъде много полезен на отбора в предстоящите битки в Лига Европа и първенството, но бяхме длъжни да се съобразим с желанието на футболиста. Забавянето на официaлната позиция по трансфера се дължи на фактът, че той не можеше да бъде осъществен по-рано поради юридически причини, както и някои административни. Поради клауза за конфиденциалност в подписания договор не можем да обявим параметрите, но Ви уверяваме, че сумата, която ще получим, задоволява изискванията на клуба. Благодарим на сърцатия нападател за себераздаването с червената фланелка и му пожелаваме здраве и много професионални успехи\", написаха в официално обръщението от „Армията“.", "date": "2018.07.12", "title": "ЦСКА-София заменя Каранга с нов бразилски голаджия"}
{"url": "https://www.monitor.bg:443/bg/a/view/italija-kazva-sbogom-na-zlatnite-pensii-105268", "text": "„Златните пенсии“ или раздаваните в Италия понякога петцифрени пожизнени месечни възнаграждения да бъдат орязани в полза на държавата до 4000 евро – постанови днес парламентът на страната. Инициативата за тази отдавна желана от обикновените жители на Апенините стъпка е на вицепремиера и министър на икономиката, труда и социалното дело Луиджи ди Майо, който определи решението като „историческо“. Мярката ще засегне повече от десет хиляди души на възраст над 60 години – предимно хора, работили в миналото като свободни професионалисти – архитекти, адвокати, съдии, журналисти и т.н., мениджъри на държавни предприятия, лекари и шефове на болници, университетски преподаватели и др. Все пак пенсии, но не много над 4000 евро, в бъдеще ще продължават да получават малко от засегнатите от парламентарното решение лица, просто защото по време на трудовата си дейност са плащали необходимите за съответната сума вноски. Но Луиджи Де Майо, който е и лидер на управляващото движение „Пет звезди“, освен „златните пенсии“ удари и т.нар. привилeгировани пенсии, тоест въведените през 1953 г. пожизнените бонуси за бившите народни избраници, давани им досега дори за ден престой в кресло на Парламента. Става дума за над 1300 души, които в бъдеще ще получават единствено пенсиите, за които са правили вноски на работните си места извън органа на законодателната власт. Ако пък са внасяли пари и докато са били парламентаристи, те ще могат да получават занапред възнаграждания въз основа единствено на издължените на пенсионния фонд суми, а не само заради това, че са били народни избраници. Сред засегнатите от мярката е порнозвездата на всички времена Илона Сталер или Чичолина, която бе депутатка в края на осемдесетте години на миналия век от Радикалната партия. Родената през 1951, г. в Будапеща все още хващаща окото унгарка занапред ще получава пенсия от 1088 евро, а не както досега 3118 евро.", "date": "2018.07.12", "title": "Италия казва „Сбогом!“ на „златните пенсии“"}
{"url": "https://www.monitor.bg:443/bg/a/view/bashtata-na-djako-go-podlagal-na-himicheska-kastracija-105273", "text": "Бившият личен лекар на Майкъл Джексън Конрад Мъри заяви, че бащата на поп певеца Джоузеф Джексън подложил сина си на химическа кастрация, за да поддържа високия фалцетен глас на изпълнителя. По думите на Мъри, който беше обвиняем и лежа в затвора заради неправилно лечение на Краля на попа, довело до смъртта му през 2009 г., патриархът Джексън бил изключително жесток към своите деца, , пише в. \"Сън\". \"Той е един от най-лошите родители в цялата история\", твърди докторът, решил да проговори само дни след смъртта на Джо Джексън. Мъри припомни тъжните факти. Бащата подлагал сина си на хормонални инжекции, за да не мутира гласът му. По онова време Джако толкова се боял от родителя си, че се разридавал всеки път, когато го виждал. В началото на 60-те Джоузеф Джексън беше мениджър на групата \"Джексън 5\", състояща се от петима от синовете му. По-късно Майкъл довери, че баща им непрекъснато ги е ругаел и пребивал по време на репетициите и непосредствено преди гастролите. Джако винаги е твърдял, че налаганата от баща му строга дисциплина е изиграла определена роля за неговата кариера.  Джоузеф Джексън беше мениджър на цялото си потомство. Имаше 10 деца и всички, освен починалото в младенческа възраст, станаха професионални музиканти.", "date": "2018.07.12", "title": "Бащата на Джако го подлагал на химическа кастрация"}
{"url": "https://www.monitor.bg:443/bg/a/view/otrjazaha-naj-dylgite-nokti-v-sveta-105260", "text": "Собственикът на най-дългите нокти в света реши да ги отреже след като 66 години се е грижил за тях, предават световните медии. Индиецът Шридхар Чилал, който държи рекорда на Гинес за най-дълги нокти на една ръка в света, се прости с тях в Ню Йорк, в Таймс Скуеър, по време на шоуто за странни неща по света Ripley’s Believe It or Not!. 82-годишният индиец не е рязал ноктите си от 1952 г., когато е бил на 14 години. Причината да спре е, че учител му се е скарал. Общо ноктите на петте му пръста на едната ръка са дълги 909,6 см. Дължината на нокътя на кутрето му е 179,1 см, безименния – 181,6 см, средният стига до 186,6 см, показалецът е завидните 164,5 см, а най-дълъг е нокътят на палеца – цели 197,8 см. Индиец коментира, че поддръжката на ноктите и изключително пипкава, дори трябва да се грижи за тях, когато спи. „Не мога да мърдам много и се будя на всеки половин час, за да преместя ръката си“. Индиецът е пускал ноктите само на лявата си ръка, като подрязвал дясната. Благодарение на годините на отглеждане на ноктите и теглото им, лявата му ръка е трайно увредена; той не може да мърда пръстите си. \"Боли ме\", жалва се индиецът. „С всеки удар на сърцето ми петте пръста, китката, лакътя и рамото ме болят много и на върха на нокътя винаги има усещане за парене“, описва жертвите си рекордьорът.  ", "date": "2018.07.12", "title": "Отрязаха най-дългите нокти в света   "}
{"url": "https://www.monitor.bg:443/bg/a/view/vryshtat-v-zatvora-georgi-sapundjiev-pregazil-malkija-paolo-105264", "text": "Старозагорецът Георги Сапунджиев, който през юни 2014г. прегази малкия Паоло, ще трябва да бъде върнат в затвора, съобщиха от апелативния съд в Пловдив. Оттам отмениха условно предсрочното му освобождаване по шестгодишната му присъда. От нея Сапунджиев бе излежал 4г. и 1 месец, като над година бе под домашен арест заради влошено здравословно състояние. Апелативните магистрати в Пловдив прецениха, че спазването на установения в затвора ред и трудовата ангажираност на осъдения по време на изтърпяване на наложеното му наказание не са достатъчни доказателства за неговото поправяне. За добро поведение на Сапунджиев бил  променен режимът на изтърпяване на наказанието от „общ“ на „лек“. Отделно от това осъденият постоянно е бил поощряван с домашен отпуск до две денонощия, от пет денонощия и годишна почивка извън затворническото общежитие от открит тип. В тази връзка апелативните съдии са отбелязали рядко срещаната от затворническата администрация активност – за престоя на Георги Сапунджиев до момента са издадени 29 заповеди за награждаване  с домашен отпуск, който в рамките на по-малко от три години е в общ размер от 102 дни. В същото време, в материалите към затворническото му досие, съществуват данни, че осъденият продължава да не приема в пълна степен вредите, които е причинил с деянието си и размера на наложеното му наказание, се казва в определението на апелативния съд. По тази причина е прието, че с поведението си той не е дал предвидените в закона доказателства за своето поправяне, за да  ползва изключението и привилегията на условното предсрочно освобождаване. В противен случай приложението на този институт би било единствено  средство за корекция размера на наложеното на осъдения  наказание. Определението на Апелативния съд е окончателно.", "date": "2018.07.12", "title": "Връщат в затвора Георги Сапунджиев, прегазил малкия Паоло"}
{"url": "https://www.monitor.bg:443/bg/a/view/sofijska-voda-vlaga-14-mln-lv-za-kanalizacija-105266", "text": "Около 50 млн. лв. ще инвестира „Софийска вода“ през 2018 г., от които около 14 млн. лв. са за канализация. Това обяви днес пред журналисти изпълнителният директор на фирмата Васил Тренев по време демонстрация по проверка и почистване на каналите в района около резиденция „Бояна“. ”Основните ни значими обекти са в кварталите „Симеоново”, „Орландовци” и центъра на града. Инвестициите, които са предвидени за тази година са малко повече от това, което е правено досега“, уточни той и припомни, че фирмата се грижи за поддръжката на Станислав Станев, директор „Експлоатация и поддръжка“ на „Софийска вода“, каза, че по време на дъждовете през последните седмици екипите са работили без почивка. „Когато времето е хубаво мрежата се проверява и почиства, за да може при дъждове да няма проблеми. Всяка година почистваме 170 км канализационна мрежа или една десета от цялата й дължина на територията на София“, добави той. „В колекторите сме намирали от старите кръгли кофи за смет, юргани, дюшеци. Доста голям проблем ни създават изоставените там помпени станции, използвани през 60-те години и при изграждането на колекторите, а също и стари подпори от кофража на конструкцията на съоръжението. на канализацията в София, защото там наклонът е наклонът й е много малък, почти нулев. Това спомага за натрупване на наноси по дъното на мрежата. Там и най-често се налага почистване на каналите“, обясни Станев. По думите му проблеми има в зоните, където в последните десетилетия са били изградени нови квартали с големи кооперации на мястото на къщи и старата канализация не може да поеме по-големите количества отпадни води. За това сега се строи нов колектор в центъра на София. По думите му колекторите градени в началото на миналия век и иззидани с тухли и или гранитни плочи са много по-качествени от бетонните, градени след 1960 г. Станев припомни, че Столична община кандидатства по ОПОС за 400 млн. лв. субсидия за следващия програмен период, като по-голямата част от тях ще бъдат инвестирани за канализация. Той смята, че поне 1 млрд. лв. трябват на София за съвременна ВиК мрежа. Експертът припомни, че големи зони от Бояна, Драгалевци и Симеоново и други квартали на София, които са бивши села все още нямат връзка с общата канализация на града и съответно с пречиствателната станция за отпадни води. Същото важи и за част от кв. „Манастирски ливади“. проверява тръбите и работата му бе демонстрирана днес пред журналисти. „Около Около 600 км от каналите са с височина, позволяваща екип от специалисти да го провери на място и да отстраняват препятствия. Те могат да обхождат по 600 м на ден, като инспекциите се правят само при сухо време. По-тесните тръби се инспектират с камера робот“, обясни Станислав Станев. „По време на проверката днес на участъка от мрежата около резиденция „Бояна“ се оказа, че в един от колекторите в района е попаднала ламарина, която намалява сечението му и пред нея се събират наноси“, съобщи Нели Гурова, мениджър на екипа за обследване на големи колектори. Тя обясни, че екипът работи всеки ден по предварителен план, но не се знае какво ще намерят под земята. защото в каналите нерядко концентрацията на отровни газове като метан и сероводород. От скоро проверяващите екипи вече са снабдени с преносима камара, която показва в реално време състоянието на проверяваната мрежа. Обикновено двама от тях са под земята, а други са на повърхността и ги подсигуряват. Преди влизането на хората в шахтите те се вентилират, за да се намали концентрацията на метан и сероводород. Влизащите под земята са снабдени с газанализатори, които алармират при намаляване на кислорода и увеличаване на концентрацията на опасните газове в зоната на работа и със спасителни дихателни комплекти. Заради наличието на метан в каналите всички уреди са взривобезопасни, а за да се намали рискът от възпроизвеждане на искри“, обясни Гурова Георги Христов, проектен мениджър в Софийска вода обясни, че фирмата вече разполага с четвърти автомобил за почистване на канали, който рециклира водата, която използва и чак след като работният му обем се напълни изцяло с изсмуканите боклуци от канала той спира работа и отива да ги разтовари в пречиствателната станция за отпадни води в Кубратово. Машината може да създава налягане от 205 атмосфери за да почисти канала.", "date": "2018.07.12", "title": "“Софийска вода“ пуска костенурките-нинджа под земята"}
{"url": "https://www.monitor.bg:443/bg/a/view/es-protiv-plana-na-avstrija-za-migrantite-105275", "text": "Министрите на вътрешните работи на няколко държави от ЕС и представители на съюза реагираха резервирано на предложението на Австрия да бъдат ограничени правата за предоставяне на убежище. Това стана на неформално заседание на Съвета на ЕС \"Правосъдие и вътрешни работи\" в австрийския град Инсбрук. Министрите дадоха ясно да се разбере, че техният приоритет е да гарантират сигурността на външните граници на ЕС, да се борят с каналджиите в Средиземноморието и да съумеят да върнат мигрантите с отхвърлени молби за убежище. Заседанието в Инсбрук беше първото след споразумението за миграцията, постигнато на срещата на върха на ЕС в края на миналия месец. То включва предложение за \"платформи за дебаркиране\" в региони като Северна Африка за мигранти, спасени в Средиземно море, както и за създаване не центрове на европейска земя. По-рано тази седмица австрийският министър на вътрешните работи Херберт Кикл влезе в новините с предложение на бежанците да не се позволява да подават молби за убежище в ЕС, в посолства на ЕС или в планираните \"платформи за дебаркиране\". Вместо това \"Никое председателство няма правото да суспендира Женевската конвенция\" по въпроса за закрилата на бежанците, заяви люксембургският министър на външните работи и имиграцията Жан Аселборн. В същия дух се изказаха и министрите от Португалия и Гърция, както и еврокомисарят Аврамопулос. Те подчертаха, че европейските ценности включват и предоставянето на убежище на преследвани хора. Дори твърдолинейните европейски съюзници на Кикл германският министър на вътрешните работи Хорст Зеехофер и италианският му колега Матео Салвини запазиха мълчание за идеята на Виена след тристранните си разговори в четвъртък. След срещата си тримата министри заявиха, че Германия, Италия и Австрия възнамеряват да работят в по-тясно сътрудничество, за да бъде въведен \"ред\" в сегашната ситуация с миграцията в ЕС, както и за да има контрол по границите на съюза. \"Ако намалим заминаванията, слизанията по бреговете и пристиганията, по външните граници на ЕС няма да има никакъв проблем\", каза Салвини по въпроса за мигрантите, пристигащи в страни като Италия и отиващи към по-богати държави като Германия. Рим започна да отказва достъп до своите пристанища на хуманитарните кораби за спасяване на мигранти. Салвини иска да разшири тази блокада и за корабите, участващи в официалните спасителни операции на ЕС. Междувременно стана ясно, че германските опозиционни партии са поискали оставката на Зеехофер заради случая със самоубийството на депортиран от Германия афганистански мигрант, чиято кандидатура за убежище бе отхвърлена. \"Крайно време е за Зеехофер да си върви\", заяви Ян Корте от крайнолявата партия \"Левите\". Самоубилият се афганистанец бе един от 69-мата депортирани от Германия тази седмица. \"Точно 69 бяха върнати обратно в Афганистан на 69-ия ми рожден ден - не беше по моя заповед\", заяви Зеехофер с усмивка в сряда. Ироничните му коментари провокираха яростни критики.  ", "date": "2018.07.12", "title": "ЕС против плана на Австрия за мигрантите"}
{"url": "https://www.monitor.bg:443/bg/a/view/zabraniha-ozvuchavaneto-na-otkrito-ot-23-do-8-chasa-105278", "text": "Народните представители приеха на първо четене промени в Закона за защита от шума в околна среда, инициирани от вицепремиера Валери Симеонов, съобщи \"Вести\". \"За“ гласуваха 127 народни представители, 17 бяха \"против“, а 10 се въздържаха. Промените регламентират забрана за озвучаване на открити площи от 23.00 до 8.00 часа (вместо до 7, както досега), с изключение на гари, автогари и аерогари. За същия период се въвежда забрана за шумни дейности в обекти в близост до жилищни сгради. Законът изисква озвучаването на откритите площи да става само с озвучителни средства с монтирани автоматични регулатори, контролиращи нивото на звука така, че да не се допуска еквивалентно ниво на шум над нормативно определените гранични стойности. С промените размерът на санкциите се увеличава почти двойно. Общински мероприятия са освободени от въведените ограничения. В законопроекта се определя редът за издаване на разрешителни за работно време от общините. Предвижда се РЗИ да издават становище като част от процедурата. В периода със забрана контролът се възлага на МВР. Полицията ще има правомощие да прекратява нарушенията и да налага административните наказания. Валери Симеонов подчерта, че за \"шумов терор\" вносителите залагат затваряне на обекта до 7 дни, докато за неиздаден касов е до 30 дни. \"Промените в Закона за шума няма да намалят туристите по Черноморието, напротив те ще се увеличат\". Това каза вицепремиерът Валери Симеонов пред журналисти. \"Вече години наред българските хотелиери изплащат на чуждите туроператори огромни суми компенсации от жалбите на чужденци, които са били подложени на шумов терор по нашите курорти“, допълни той. Вицепремиерът даде пример с Германия, където след 21.00 часа през лятото са забранени всякакви озвучавания на открито. \"Нищо ново не правим. Даже подчертавам, че няма кой знае какви промени в закона. Сериозните промени са в контрола“, отбеляза Симеонов. По думите му сега той ще бъде възложен през светлата част от деня на РЗИ, а през нощта на МВР. \"По този начин правим закона действащ. Естествено вдигаме и глобите“, вметна вицепремиерът. Според Симеонов промените втвърдяват и контрола по Закона за шума. \"Предложеният законопроект е свързан с изключително наболял проблем с въздействието на шума върху човешкия организъм. Десетилетия наред на този въпрос не се обръщаше достатъчно внимание. За съжаление нормативната база беше неосъвършена“, каза Симеонов. Той отбеляза, че са излезли много нови данни за вредата на шума върху човешкия организъм. \"Изследване на Световната здравна организация от последния месец установява, че освен стрес, тревожности и психически увреждания, шумът има влияние върху сърдечно-съдовата система“, каза Симеонов.  По думите му в България положението е по-тежко и това показват изследванията на авторитетни институции и лаборатории, които установяват, че над 40 % от децата в страната са с увреждане на слуховия апарат.  От ДПС смятат, че правомощията за спиране на шума са от компетенцията на местните власти и предложенията не са в интерес на местния бизнес, те са само рестрикции. \"Законопроектът не е универсален и не може да бъде приложен еднакво във всички общини\", подчерта Севим Али. Симеонов отговори, че най-доволни от промените са именно кметовете.", "date": "2018.07.12", "title": "Забраниха озвучаването на открито от 23 до 8 часа"}
{"url": "https://www.monitor.bg:443/bg/a/view/pogrebaha-22-godishnata-studentka-bolna-ot-anoreksija-105258", "text": "Днес в 11 часа преди обед в Разлог беше погребана 22-годишната болна от анорексия студентка Жанет Маджарска. Майка й - санитарка в местната болница, баща й - международен шофьор на ТИР и братчето й - ученик в 8 клас все още не могат да повярват, че красивата и умна Жани вече я няма. След ковчега вървяха стотици близки, роднини, съученици и колеги от университета на младата жена, както и много разложани: „Винаги усмихната, услужлива и много работлива беше“, прошепнаха през сълзи нейни колеги.    Вчера преди обед Жанет Маджарска беше намерена от своя колежка мъртва в тоалетната на 5-звездния хотел „Премиер“ в Банско, където тя работеше в отдел „Личен състав“ като експерт „Човешки ресурси“. Дошлият бързо медицински екип от Спешно отделение в Банско само е констатирал смъртта на младата жена. Лекарите са настоявали починалата да бъде транспортирана за аутопсия в Благоевград, но родителите са отказали, защото те са били наясно с нейното заболяване От близо година Жанет се е лекувала от полиорганна недостатъчност, т.е. диагнозата й е била анорексия.    Жанет Маджарска беше студентка в Югозападния университет „Неофит Рилски“ в Благоевград, изучавала е специалноста лингвистика с английски с немски езици. Районната прокуратура в Разлог извърши предварителна проверка по случая и не установи наличие на престъпление.    Само няколко дни преди фаталния инцидент – на 7 юли, Жанет е била на сватба в Разлог, нейни приятеки разказват, че се е чувствала радостна и се е веселила наравно с всички. От снимките й в във фейсбук личи, че младото момиче е красиво и въпреки прекалено тънката й снага не е издавала своето страдание.    \"Това е зависимост. Гладът дори може да бъде сравнен с пристрастяването към наркотиците. Причините за отключването на анорексия при всички са строго индивидуални, но момичетата, страдащи от болеста, с които съм се срещала и аз, винаги са били изключително амбициозни. Обединени са от едно - всички те имат мания за перфекционизъм, която пренасят в храненето си\", коментира пред телевизионния екран\"Мис Свят-България\" Вероника Стефанова. Тя също е преживяла анорексия, подчерта, че заболяването почти винаги се отключва през пубертета, когато момичетата започват да се оглеждат за външния си вид.    \"Храната може да ни бъде враг единствено, ако имаме неправилна оценка и отношение към нея. Това от своя страна обаче се проявява вследствие на неправилната психопатология, дисфункционалната оценка на себе си като личност\", посочи пред Bulgaria ON AIR психологът Дафина Йотова. По думите ѝ причинителите на анорексия могат да бъдат много различни - билогични, генетични, под въздействието на социалните модели на външния вид на хората, смятани за красиви. Възможно е обаче те да бъдат и комплексни, т.е. съвкупност от няколко от посочените неща. Родителите трябва да обръщат повече внимание на децата си, за да могат да бъдат взети превантивни мерки при съмнение за прояви на коварната болест.  ", "date": "2018.07.12", "title": "Погребаха 22-годишната студентка болна от анорексия"}
{"url": "https://www.monitor.bg:443/bg/a/view/lukashenko-prashta-mis-belarus-v-kolhoz-105263", "text": "Президентът на Беларус Александър Лукашенко предложи на най-красивата беларуска, спечелила конкурса „Мис Беларус 2018“, Мария Василевич да оглави агрохолдинга „Купаловское“ в Шкловския район на републиката, пише местният сайт Tut.by. Преди няколко дни Лукашенко посетил Могильовска област, където отишъл да инспектира колхоза „Родина“, агроградчето Вишов и местния музей. Докато се запознавал със експозицията на музея, наблизо се оказала красивата Мария. Тя веднага направила впечатление на президента и той без да се поколебае я поканил на маса заедно с председателя на стопанския комплекс. „Машенка, ела тук, бебчо. Седни, да видим как ще изглеждаш в „Купаловское“, повелително казал президентът. Момичето не се притеснило и попитало какво има предвид Лукашенко. Тогава държавният глава й съобщил какво е решил за бъдещето на кариерата й: „Ще идеш в „Купаловское“. След това й подал едно сметало и й подхвърлил: „Искам да видя как ще смяташ със сметало. Или това още не сте го учили?“. Интересен е фактът, че перспективата да се превърне от модел в колхозничка не се е сторил абсурден на Мария. Тя отвърнала, че е готова да работи в агрохолдинга, ако Лукашенко не се е пошегувал, разбира се. „Наистина съм готова да го сторя. Проблемът е в това, че имам двегодишен договор с модна агенция, след като изтече, съм готова да пристъпя към изпълнение на задълженията си, ако Александър Григориевич не се шегува“. Цялата тази достатъчно странна сцена може да бъде видяна в YouTube. Агрохолдингът „Купаловское“ в момента има нов директор, след достатъчно мрачна драма. През март прешественикът на сегашния управител е открит обесен в близката горичка само ден след 45-ия му рожден ден. Местните медии твърдят, че мъжът не е издържал натиска, който му оказвали местните власти във връзка с работата му. 20-годишната Мария Василевич е спечелила конкурса „Мис Беларус 2018“ през май тази година. В момента е студентка в Беларуския държавен икономически университет. Преди това красавицата е споменавала пред медиите, че след като завърши образованието си иска да продължи и да кандидатства за магистратура, да се занимава с благотворителност, както и да стане телевизионна водеща. Сега тези планове изглежда ще трябва да останат на заден план и Мария ще се отдаде на нелеката кариера на колхозничка, което е доста необичайно за девойка с нейните данни.", "date": "2018.07.12", "title": "Лукашенко праща „Мис Беларус“ в колхоз"}
{"url": "https://www.monitor.bg:443/bg/a/view/speshna-sreshta-na-vyrha-v-levski-sled-fiaskoto-v-lihtenshtajn-105262", "text": "Собственикът на „Левски“ Спас Русев проведе спешна среща с треньора Делио Роси в късните часове след загубата с 1:0 от непретенциозния „Вадуц“ от Лихтенщайн в първия мач от първи предварителен кръг на Лига Европа. Босът е изразил острото си негодувание пред италианския специалист за катастрофалния старт на сезона, като според запознати Русев е бил възмутен не толкова от резултата, колкото от играта на отбора и демонстрираната апатия от страна на играчите. На този етап промени в треньорския щаб няма да се правят, но собственикът е дал ясен ултиматум за отстраняването на „Вадуц“ и заличаването на негативния резултат от първата среща на „Рейнпарк“. В този дух при прибирането на отбора на летище „София“ Делио Роси изрази категоричната си увереност, че „Левски“ ще постигне успех. „Играхме без двама титуляри и не бяхме балансирани. Лесно е да се търси виновен. Виновният го имате. Много по-лесно е да се руши, отколкото да се гради. Аз винаги излизам и поемам отговорност. Със сигурност реваншът ще бъде по-труден, но ще бъде много хубаво, когато победим“, заяви Роси, като допълни, че оставката му не е на дневен ред. „Тази дума не съществува в моя речник. Тя е признак на това да се предадеш, а аз не се предавам. Понякога отборът може да играе по-добре, а друг път да загуби, но това не е повод за срам“, допълни италианският специалист. Привържениците на „Левски“, пропътували дългото разстояние между България и Лихтенщайн, пък поискаха обяснение от футболистите след загубата. Те очакваха да чуят мнението на лидерите в отбора, но така и не успяха да се срещнат с тях, след като играчите на Роси се изнесоха бързо от стадиона. Други трима пък успяха да влязат в залата за пресконференции, за да чуят обяснението на Роси, а след като италианецът сподели, че футболистите не трябва да се срамуват, бе прекъснат от иронични аплодисменти. В същото време невъздържани реакции на феновете могат да доведат нови главоболия за клуба, след като в началото на второто полувреме на двубоя с „Вадуц“ дикторът предупреди публиката да прекрати обидите на расистка основа или мачът може да не се доиграе. В крайна сметка последващи действия нямаше и срещата приключи в пълните си 90 минути, но сега „сините“ ще очакват с тревога какво е описал делегатът на мача, тъй като клубът от „Герена“ е под сериозен мониторинг от страна на УЕФА.  ", "date": "2018.07.12", "title": "Спешна среща на върха в „Левски“ след фиаското в Лихтенщайн"}
{"url": "https://www.monitor.bg:443/bg/a/view/majkite-na-deca-s-uvrejdanija-nastojavat-za-ogranichavane-roljata-na-socialnite-105265", "text": "Спешна промяна във функциите на Агенция „Социално подпомагане“ и Агенция за хората с увреждания искат майките на деца с увреждания, изпратено до министър-председателя на България Бойко Борисов и председателя на НС Цвета Караянчева. Те са категорични, че политиките, свързани с хората с увреждания не следва да бъдат изпълнявани от социалните, а от Агенцията за хората с увреждания. Агенция Социално подпомагане трябвало да бъде ангажирана единствено с проектите за интеграционна политика и бедност. Тези промени според майките следвало да бъдат ясно регламентирани в 3-те закона – за личната помощ, за хората с увреждания и за социалните услуги. Необходимо било и регламентирането на контрол върху политиките на Агенцията за хора с увреждания, както и по-голяма прозрачност на разходваните средства. В писмото се посочва още, че има съмнения за ефективността на изразходването им. Освен това според тях те по никакъв начин не защитавали правата на хората с увреждания. Затова агенцията трябвало да бъде реформирана и да й бъдат делегирани конкретни функции. Освен това майките на деца с увреждания настояват и за гласуване и приемане на трите закона за хората с увреждания до 1 октомври. „Настояваме да проявите политическа воля и да дадете ход на реформите в политиките за деца и възрастни хора с увреждания. Ако в поставения от нас срок обсъжданите в настоящия документ закони не бъдат приети, ние ще продължим с протестните си действия с всички позволени от закона форми, вкл. чрез съдействието на европейските институции“, пишат в заключение майките до министър-председателя на България.", "date": "2018.07.12", "title": "Майките на деца с увреждания настояват за ограничаване ролята на социалните "}
{"url": "https://www.monitor.bg:443/bg/a/view/salparov-i-d-r-stiljanova-pokazaha-bebeto-105267", "text": "„Най-голямото щастие на света е това същество в моите ръце и се казва Максим Теодор Салпаров!“ С тези думи ветеранът в националния ни отбор по волейбол Теди Салпаров показа пред целия свят сина си от красивата актриса Ралица Паскалева. Прочувственото слово беше придружено от снимка в Инстаграм, на която Малкият юнак проплака на 4 юли в столичната специализирана Първа акушеро-гинекологична болница „Света София“. Смелият татко остана до възлюбената си Ралица, която играе доктор Стилянова в хитовата медицинска поредица „Откраднат живот“, по време на цялото раждане, за да види появата на сина си. Максим пък се отбеляза с перфектни мерки - тегло 3500 г и дължина 52 см. Той е второ дете за спортиста, който възпитава още един син – Георги, плод на любовта му с бившата му съпруга Бойка Делиева. За връзката на чаровната брюнетка и спортиста се знае от миналия октомври. Двамата се срещат съвсем случайно, покрай обща компания. Първото нещо, което възпитаничката на Стефан Данаилов забелязва, са пленителните сини очи на Теодор. След това двамата не спират да се чуват, а телефонната им любов се равнява на дълги часове разговори. Наскоро Паскалева сподели, че щом пламнала искрата между нея и Теодор, двамата и да имат деца. Затова когато научили за бременността на актрисата, двамата били много щастливи. „Така че не бяхме изненадани, а напротив – даже го очаквахме и искахме да е така”, сподели тя. Доктор Стилянова неотлъчно подкрепя любимия си, с който все още не са минали под венчило, като дори в напреднала бременност присъстваше на всички волейболни мачове на националите в България.", "date": "2018.07.12", "title": "Салпаров и д-р Стилянова показаха бебето"}
{"url": "https://www.monitor.bg:443/bg/a/view/ubiecyt-na-docenta-sam-se-obadil-na-112-105254", "text": "Обвиненият в убийството на доц. Стефан Нейков ревнив съпруг Илия Стоичков сам се е обадил на спешния телефон 112 след зверството. Той се опитал да съживи агонизиращия след зверския побой и изнасилване с бейзболна бухалка, но безуспешно. Това стана ясно в апелативния съд в Пловдив, където Илия Стоичков обжалва наложената му от окръжните магистрати мярка за неотклонение „задържане под стража”. „Съжалявам, че стана така. Нямах намерение да го убивам. Съдът да прецени каква мярка за неотклонение да ми наложи”, каза пред съдебния състав Илия Стоичков. В негова защита адвокатът му Красимир Елдъров изтъкна, че клиентът му не само се е обадил на 112, но е и правил изкуствено дишане на 70-годишния бивш преподавател. До спешния телефон Илия позвънил от мобилния апарат на жертвата си. „Не е нужно да се водим по обществените реакции”, каза защитникът му. Той даде пример с натиска, оказан от обществеността по случая на доктор Иван Димитров, който застреля крадеца Жоро Джевизов – Плъха. По думите на адвокат Елдъров Илия Стоичков е организирал транспортирането на жертвата си на бул. „Христо Ботев” до Военна болница, където агонизиращият възрастен мъж е бил открит от минувачи на 3 юли вечерта. От апелативна прокуратура настояха мярката за неотклонение на Илия Стоичков да бъде потвърдена. „От снимките става ясно с каква жестокост е умъртвен ученият. Това не са деяния на ревнив съпруг, а е било целенасочено убийство”, каза прокурор Николай Божилов. В съдебна зала отново бяха изтъкнати фактите, довели до смъртта на доцента. Съпругата на Илия Стоичков – Иванка, искала да запише повторно магистратура в Аграрния университет и потърсила стария си познат Стефан Нейков. Искала от него да й помогне с контактите си в научната общност, за да си взима по-лесно изпитите. Според прокуратурата Стефан Нейков поискал от нея в замяна секс и пари. На уговорената им среща до Спортната зала в село Оризари до Пловдив обаче се появил Илия Стоичков, който с бейзболна бухалка пребил жестоко жертвата си. Не стига това, ами и изнасилил с дръжката на бухалката учения. Възрастният мъж имал множество кръвонасядания по цялото тяло, кръвоизлив в меката мозъчна обвивка, две големи рани на главата, счупени множество ребра, разкъсване на аналния отвор на правото черво и много други травми. По време на побоя Стоичков скъсал златния синджир на Нейков. Бижуто било продадено на другия ден от съпругата Иванка в заложна къща в Стамболийски. Във вечерта на зверството пак Иванка отишла до река Марица, където изхвърлила окървавената бухалка. Ден по-късно, когато мъжът й бил арестуван, тя завела ченгетата до мястото, където била захвърлила бухалката и им я показала. Апелативният съд потвърди мярката за неотклонение на Илия Стоичков, който остава зад решетките. Определението е окончателно и не може да бъде обжалвано.", "date": "2018.07.12", "title": "Убиецът на доцента сам се обадил на 112"}
{"url": "https://www.monitor.bg:443/bg/a/view/nad-60-svideteli-na-jehova-ot-cjal-svjat-okupiraha-dupnica-105238", "text": "Над 60 Свидетели на Йехова окупираха Дупница през последните два дни, алармираха местни жители. Сред проповедниците имало хора от цяла България, Германия, Словения, Белгия и Франция. „При всеки сигнал от жителите на града ние сме длъжни да отреагираме. Хората масово се оплакват, че им се звъни по вратите денонощно. Да не говорим, че ги заливат с един куп информация и брошури. Не приемат никакъв отказ, продължават да зарибяват хората и това е!“, коментираха от кметската администрация. От вчера вече Свидетелите на Йехова започнали да снимат с дрон целия град. Обяснението им пред проверяващите ги общински служители било, че правят филм със забележителностите в града.“Тези хора са изключително подготвени. Даже и чужденците говорят български, но с акцент. Просто ако не им отвориш врата се започва едно постоянно тропане и така до нощес. Аз самия два пъти съм подавал сигнал на тел. 112. Недопустимо е да притесняват семейството ми“, категоричен е 42-годишният Георги от Дупница. Според други местни жители проповедниците били наели огромен офис в центъра на града, в който привличали хора. „Надяваме се от общината да вземат мерки и да ги изгонят, не ги искаме в нашия град“, категорични са дупничани. Само преди месец подобно засилено присъствие от Свидетели на Йехова имаше и в Кюстендил. Тогава групи от по 4-5 човека също обикаляше домовете на кюстендилци и запълваше пощенските им кутии с различни информационни дипляни.", "date": "2018.07.12", "title": "Над 60 Свидетели на Йехова от цял свят окупираха Дупница"}
{"url": "https://www.monitor.bg:443/bg/a/view/remontyt-na-kyshtata-na-adriana-budevska-e-na-pyt-da-se-provali-105250", "text": "Ремонтът на родната къща на актрисата Адриана Будевска в Добрич е на път да се провали, алармираха общественици. Историческият музей спечели проект на стойност 64 000 лева пред Министерството на културата за реконструкцията на къщата-музей, която от десетилетия не е ремонтирана и се руши. От една седмица има обявена обществена поръчка за изпълнител, но кандидати няма. В същото време много добричлии обявиха, че ще станат доброволци, за да може по-скоро ремонтът да приключи и къщата-музей да се отвори. Тя се намира на ул. „Васил Левски“ №56 в Добрич. Обявена е за исторически паметник на културата с категория „национално значение“ в Държавен вестник през далечната 1976 година. Оттогава не са извършвани никакви укрепвания или подобрения на имота. От години къщата е затворена за посетители. През декември ще бъдат отбелязани 140 години от рождението на Адриана Будевска и идеята е ремонтът на къщата-музей да приключи дотогава. Родният дом на великата актриса е в окаяно състояние. Външната мазилка е напукана, а в по-голямата си част липсва в основите й. Покривът се разпада. На места мазилката във вътрешните помещения е паднала до тухла, заради влагата, която е пропита в стените. Дъсчените подове са също в много лошо състояние, като обилната влага е благоприятствала и израстването на гъби. Заради рушащата се от години сграда, музейната експозиция отдавна е изнесена. Обхватът на обществената поръчка включва изпълнение на строителни, ремонтни, монтажни и консервационно-ревставрационни дейности. Одобреният и съгласуван инвестиционен проект предвижда цялостна реконструкция /събаряне и изграждане наново, със стоманобетонен носещ скелет, тухлени стени, дървен гредоред и дървена покривна конструкция/ на сградата. Изграждането ще стане на база на наличните архивни данни, кадастрални и регулационни планове, фотоснимки и писмени документи. Общата прогнозна стойност на поръчката е 53 333, 33 лева без ДДС. Всичко това обаче е на път да се провали, ако няма кандидати за изпълнението на обществената поръчка и родната къща на Адриана Будевска ще продължава да тъне в разруха.  ", "date": "2018.07.12", "title": "Ремонтът на къщата на Адриана Будевска е на път да се провали"}
{"url": "https://www.monitor.bg:443/bg/a/view/tadj-mahal-moje-da-byde-razrushen-s-reshenie-na-syda-105257", "text": "Върховният съд на Индия разкритикува правителството за пасивност и безразличие към положението с унищожаването на архитектурния паметник Тадж Махал в Агра, Утар Прадеш. Мавзолеят джамия, построен през XVII век, е регистриран през 1983 г. като обект на световното наследство на ЮНЕСКО и е една от основните туристически атракции в света. Всеки ден се посещава от 70 000 души. През последните години са открити много пукнатини в стените на Тадж Махал, което може да се дължи на пресъхването на близката река Джамна. Изчезването на реката не само ще доведе до уреждане на мавзолея поради промени в структурата на почвата, но и до разрушаването му. Освен това архитектурният паметник губи своята легендарна белота поради замърсения въздух. Мавзолеят става жълт и понякога и зелен. През последните 30 години замърсяването на околната среда и влошаването на околната среда, дължащо се на растежа на промишлеността и домакинствата, са имали критични последици за Тадж Махал. През май 2018 г. Върховният съд вече е постановил, че правителството трябва да кандидатства за чуждестранна помощ, за да спре \"тревожната промяна в цвета\" на мраморните стени на мавзолея. И сега съдът е поставил правителството на Индия пред избора: или да се възстанови уникалният паметник, или просто да се събори. В понеделник същият съд излезе с решение, според което се забранява на посетителите мюсюлмани на най-известната забележителност на страната да отслужват петъчната молитва на територията на храма, пише в сайта на Главното мюфтийство.", "date": "2018.07.12", "title": "Тадж-Махал може да бъде разрушен с решение на съда"}
{"url": "https://www.monitor.bg:443/bg/a/view/plyh-sabotira-baleta-spjashtata-krasavica-105253", "text": "Плъх е предизвикал късо съединение, от което е пострадал фестивалният център в южния австралийски град Аделаида, като е прекъснал постановката на балета \"Спящата красавица\", съобщава ДПА. Публика и балетисти са били принудени да напуснат залата под светлината на джобни фенерчета. От Южната австралийска електроснабдителна мрежа съобщиха, че плъх е пропълзял в едно от съоръженията на компанията. Той е предизвикал късо съединение и е задействал един от предпазителите на 11 киловолтовото табло. На специалистите им отнело два часа, за да се справят с повредата. Прекъсването на електричеството преустановило и още една балетна постановка ,\"Началото на Природата\", в същия фестивален център в Аделаида. Около 2000 зрители е трябвало да бъдат евакуирани под светлината на джобни фенерчета. Публиката едва по-късно разбрала, че настъпилата тъмнина не е част от спектакъла.", "date": "2018.07.12", "title": "Плъх саботира балета \"Спящата красавица\""}
{"url": "https://www.monitor.bg:443/bg/a/view/klukarkata-lili-otslabna-s-12-kilograma-sled-rajdaneto-105251", "text": "Лиляна Ангелова, известна на феновете си като Клюкарката Лили, отслабна с цели 12 килограма по-малко от месец, след като на бял свят се появи първата й рожба Мартин. Чаровната брюнетка признава, че от години се интересува от холестична медицина, което по думите й е предпоставка за бързото връщане във форма. изповяда се Лили пред Нова тв. Тя бе откровена, че в началото се страхувала да остане насаме с бебето, като не смеела дори да му смени сама памперса. В грижите за него пък от самото начало й помагала майка й. отчете избора си на дата за секциото Ангелова, като обясни, че и името на бебето не е избрано случайно. „Исках да се казва Никола на моята баба. Но тъй като в имената му липсваха буквите Р и М - няколко букви, които чисто вибрационно трябваше да ги има... Така името Мартин си дойде по естествен път“, каза още тя.", "date": "2018.07.12", "title": "Клюкарката Лили отслабна с 12 килограма след раждането"}
{"url": "https://www.monitor.bg:443/bg/a/view/onkobolen-zatvornik-se-chupi-ot-bolnicata-105256", "text": "Онкоболен затворник се чупи от болничната си стая в здравно заведение в Пловдив. Младен Младенов имал да излежи само 4 месеца до свободата, но не издържал и си я е дал сам. Никой не го пазел в болничната стая, откъдето излязъл около 8,40 часа сутринта на 11 юли и повече не се върнал. Липсата му обаче била забелязана чак при вечерната визитация. 59-годишният Младенов бил от Пловдив и това била негова шеста поредна присъда. Получил 1г. и 6 месеца затвор за кражба при първоначален общ режим. Предишните му присъди също били за кражби. Наказанието му било наложено от районния съд в Смолян през 2017г. Изтърпявал си присъдата в затворническото общежитие „Хеброс”, което е от открит тип и е към пловдивския затвор. Поради това и не бил под постоянна полицейска охрана в болницата. Там бил настанен за лечение на 9 юли т.г. Бил болен от рак на дебелото черво. „Не е ясно къде се намира. Още снощи, когато е бил подаден сигналът за неговото бягство, същият е обявен за общодържавно издирване и са предприети всички мерки за неговото установяване”, каза зам.-районният прокурор на Пловдив Румяна Калеева – Зайкова. Тя уточни, че са проверени всички негови близки и роднини в Пловдив, но към обедните часове на 12 юли резултат от издирването му не е имало. По случая районната прокуратура в Пловдив е образувала досъдебно производство. Заради бягството от болницата Младенов го грози затвор до 3 години. Предстои да бъде извършена проверка и на затворническата администрация дали решението осъденият да не бъде под охрана в болничната стая, е било правилно.", "date": "2018.07.12", "title": "Онкоболен затворник се чупи от болницата"}
{"url": "https://www.monitor.bg:443/bg/a/view/nad-50-nashi-synarodnici-ot-bosilegrad-napirat-da-uchat-visshe-v-bylgarija-105241", "text": "51 наши сънародници от Босилеград се явиха на кандидат-студентски изпит в местната гимназия. Изпитът се състоеше от решаване на тест с 40 въпроса по Български език и литература и История на България. „Над 50 кандидат-студенти от Босилеград и българи от вътрешността на Сърбия се явиха на изпита вчера. Други 12 души кандидатстваха по магистърски и докторски програми. За разлика от миналата, тази година изпитите протекоха спокойно, без никакви провокации, което се дължи на новото ръководство на Гимназията. След проведените изпити комисията, в която имаше представители от МОН, Държавната агенция на българите в чужбина и Генералното консулство в Ниш, проведе работна среща в Културно-информационния център в Босилеград. На нея обсъдихме необходимостта от провеждане на подготвителни курсове по Български език и литература и История на България“, обяви председателят на КИЦ-а, Иван Николов. По негови думи голяма част от зрелостниците са се справили изключително добре с теста и не са срещнали затруднения при решаването му. „Децата изключително дълго време са се подготвяли. Почти всяка година имаме доста добри резултати, надяваме се и сега да е така“, обяви още Николов.", "date": "2018.07.12", "title": "Повече от 50 наши сънародници от Босилеград напират да учат висше в България"}
{"url": "https://www.monitor.bg:443/bg/a/view/tita-protjaga-ryka-kym-otlichija-ot-germanija-i-ispanija-105255", "text": "Христина Христова, по-известна сред меломаните като Тита, протяга ръка към две отличия зад граница. Повод за това стана уебсериалът „Следвай ме“, в който изпълнителката на „Антилопа“ изпълнява главна роля. Тийн драмата ще се съревновава с продукции от САЩ, Великобритания, Франция, Канада и Русия в рамките на феста Webfest Berlin, който ще се проведе на 7 и 8 септември в германската столица. Общо 8 сериала, разпространявани онлайн, са включени в надпреварата за статуетката в категорията Returning Series (завръщащи се сериали, или сериали с повече от 1 сезон). Малко повече от месец по-късно – между 24 и 27 октомври, „Следвай ме“ ще бележи и друг фестивал - испанския Seriesland - Bilbao International Digital Festival. Продукцията победи вече в първите по рода си награди „NOVA подкрепя българското кино“ в категорията за уебсериали. „Когато децата ме видят ми казват Бела, ето толкова силно те живеят с моята героиня“, радва се Тита. Освен нея, с участие в епизодите, продуцирани от 7Talents се разписват още Михаела Павлова, Лина Роскин, Марио Михайлов, Илиян Илиев и Антоан Петров.", "date": "2018.07.12", "title": "Тита протяга ръка към отличия от Германия и Испания"}
{"url": "https://www.monitor.bg:443/bg/a/view/gibi-iskrenov-student-v-ugozapadnija-universitet-neofit-rilski-105245", "text": "Радостта на народа, Божидар Искренов – Гибона получи завчера радостна новина от Югозападния университет „Неофит Рилски - Благоевград, че вече е редовен студент в спортния факултет, специалност „Треньор по фитбол.“   Гиби Искренов е издържал писмените кандидат-студентски изпити и от есента ще търка студентската скамейка в Благоевград. Той е част от плеадата известни бивши и настоящи български футболисти, които са залягали или понастоящем залягат над учебниците, за да придобият висше образование, треньорски профил по футбол. Героите от САЩ – 94 Емил Костадинов, Пламен Николов и Петър Михтарски първи проправиха пъртината, последваха ги Илиан Илиев, Велизар Димитров, Милен Радуканов, вратарят Георги Петков и Асен Караславов. От сега действащите футболисти над ученбиците в ЮЗУ залягат Лъчезар Балтанов, Георги Георгиев,  Даниел Младенов и Орлин Старокин. На снимката: Гиби Искренов на стадиона в Благоевград със свой почитател полицай.", "date": "2018.07.12", "title": "Гиби Искренов  студент в Югозападния университет „Неофит Рилски“."}
{"url": "https://www.monitor.bg:443/bg/a/view/tyrsjat-6-godishnata-delka-do-prechistvatelnata-stancija-na-panagurishte-105233", "text": "Спасителните екипи от полицаи, огнеборци и доброволци ще търсят днес следи от изчезналата в неделя 6-годишна Делка в най-близкия участък от намирането на тялото на 8-годишната и сестричка, а именно от края на Панагюрище по посока на течението до пречиствателната станция. Това съобщи говорителят на пазарджишката Областна дирекция на МВР Мирослав Стоянов. Локализирането на този участък е направено след внимателен анализ на получените до момента данни от записите направени от двата дрона и от безценната помощ на петима сърцати мъже от сдруженията „ Пещерно спасяване“ София, „Пещерно спасяване „-Пазарджик и Българско каяк общество София, водени от Росен Вътев. През вчерашния ден петимата с помощта на две лодки и необходимото оборудване направиха детайлно претърсване и анализ на коритото на река „Луда Яна“ в участъка между Панагюрище и село Бъта. Това е много тежък терен, с бързеи, с опасни завои и падове на водата, скали, гъста растителност, съчетани с пълноводието на реката пред последната седмица. Работата по случая продължава и днес.  ", "date": "2018.07.12", "title": "Търсят 6-годишната Делка до пречиствателната станция на Панагюрище"}
{"url": "https://www.monitor.bg:443/bg/a/view/umen-chasovnik-spasjava-jivot-105240", "text": "Съществуват безброй интелигентни часовници, които позволяват на потребителите да следят сърдечния си ритъм. IBeat Heart Watch също следи сърдечния ритъм, но може и да извика помощ, ако засече, че нещо не е наред. Оборудван с оптични сензори, които следят сърдечната дейност, кръвообращението и нивата на кислород в кръвта, разположени на четири различни места на китката.   В случай, че сензорите засекат внезапно забавяне или спиране на сърцето или кръвообръщението, часовника ще попита потребителя, посредством своя сензорен дисплей, дали всичко е наред. Ако потребителя потвърди, че се нуждае от помощ или просто не реагира, оборудваният с GPS iBeat ще се свърже с координационен център, на разположение 24-часа, който ще изпрати екип на спешна помощ до координатите на потребителя и ще уведоми семейството, приятелите и други, в предоставения списък с контакти.     За разлика от сходни умни часовници, като Cronovo и базирания на Apple Watch KardiaBand, iBeat не трябва да се свързва със смартфон, нито се нуждае от Wi-Fi връзка. Вместо това, iBeat използва съществуващите клетъчни мрежи за изпращане и получаване на данни. Това означава, че е необходима минимална месечна такса за обслужване от $ 17 (за САЩ), като потребителите спестяват $ 41, ако предплатят за годишен абонамент.  ", "date": "2018.07.12", "title": "Умен часовник спасява живот"}
{"url": "https://www.monitor.bg:443/bg/a/view/obuchavat-lovcite-da-razpoznavat-chumata-po-svinete-105246", "text": "В ловните дружинки в Русенско започва обучение на ловците за разпознаване на африканската чума по дивите свине. Това бе съобщено на днешното заседание на междуведомствената епизоотична комисия в Русе, което бе свикано извънредно заради опасността от разпространение на заразата от Румъния към нашата страна. Русенска област е една от най-рисковите, тъй като е гранична и е със силно развито промишлено свиневъдство. Започва засилен отстрел на дивата свиня, която е основен разпространител, за да се намали популацията й. От намерените умрели диви свине ще се вземат проби, които ще се изпращат за изследване. Мерките за сигурност включват още маркиране на всички свине, дори отглежданите в отделните домакинства, и регистрирането на всеки обект, колкото и малък да е той. Изготвен е график с дежурства на специалисти от Областната дирекция по безопасност на храните и списък с телефони, на които да се подават сигнали за немаркирани прасета. На Граничния контролно-пропускателен пункт „Дунав мост“ ще се въведе отново дезинфекцията на автомобилите, каза директорът на „Гранична полиция“ в Русе комисар Димитър Чорбаджиев. Забраната за внасяне в страната на свинско месо и колбаси за лична употреба продължава да е в сила. Круизните кораби, които генерират голямо количество отпадъци, имат забрана от „Речен надзор“ да ги оставят на българския бряг, а фирмата за сметоизвозване ги прибира директно от плавателния съд. Предстои да се разреши въпросът за унищожаването на хранителните отпадъци от животински произход в екарисаж. Африканската чума по свинете е потвърдена за първи път в Румъния през август 2017 г., а през юни т.г. огнищата на болестта нараснаха значително. До 4 юли са регистрирани 232 огнища, но има съобщения в румънския печат и за появата на нови. Най-близкото до нашата граница е в село Истрия в окръг Констанца. В окръг Тулча, който е най-засегнатият, са унищожени 1715 прасета в малки стопанства и е започнало евтаназирането на 44 580 свине в голяма ферма. Досега нито една страна в Европа, в която е регистрирано нелечимото заболяване през последните 10 години, не е ликвидирала инфекцията.", "date": "2018.07.12", "title": "Обучават ловците да  разпознават чумата по свинете"}
{"url": "https://www.monitor.bg:443/bg/a/view/turchinyt-izbil-sin-i-roda-na-autobana-poiska-svoboda-sreshtu-pari-105249", "text": "Турският шофьор с германски паспорт Джемал Караджан, който уби при жестока катастрофа на магистрала „Тракия” край Пловдив половината си семейство, поиска от апелативния съд да бъде пуснат на свобода срещу парична гаранция. Той е зад решетките от 1 юли, когато с минивана си „Фолксваген транспортер” ударил в задната част спрял в аварийната лента камион със софийска регистрация. Мелето стана на 107-мия километър на магистрала „Тракия”, която тогава остана затворена за часове. При жестоката катастрофа загинаха 2-годишния син на шофьора Джемал Караджан, двете сестри на жена му и тъща му. „Той ще носи тази вина до края на живота си. Жертвите от катастрофата са 4. Това е неговото семейство. Трагедия, с която той ще живее цял живот”, изтъкна адвокатът на Джемал – Татяна Рискова. В пледоарията си тя поиска от съдията докладчик Веселин Ганев клиентът й да бъде пуснат на свобода срещу парична гаранция, тъй като бил гражданин на ЕС. Джемал Караджан бил роден в и отрасъл в Германия. В Турция той нямал роднини, каза Рискова по повод опасенията, че Караджан може да се укрие. „Моля да ме освободите срещу парична гаранция”, поиска на свой ред от съда Караджан, който така и не бил дал обяснения пред разследващите защо е навлязъл в аварийната лента. Свидетели на безумието станало семейство, чиято кола била задмината буквално секунди преди катастрофата както от ударения софийски камион, така и от минивана с германски номера. Семейство Върбанови първи видели жестоката катастрофа и дори си помислили, че може да бъдат ударени от неуправляемите коли пред тяхната. В показанията си шофьорът Иван Върбанов заявил, че след изпреварването миниванът свил вдясно към аварийната лента. Маневрата му била напълно необяснима. Там, в аварийната лента, се врязъл в задната лява част на камиона. Шофьорът на камиона – Иван Атанасов, усетил удара в задната част на возилото си и видял миниван, който буквално „лети” в средната пътна лента на магистралата. Леката кола се преобръщала по таван и се хлъзгала по асфалта с дясната си половина около 200 метра преди да спре. По пътното трасе имало трупове и части от човешки тела. Идентифицирането на жертвите, включително и полът им, в първите часове след инцидента, също било много трудно. Шофьорът на камиона пък – Иван Атанасов, се оправдал, че видял уширение на магистралата и отбил към аварийната лента, за да спре и да отиде до тоалетна. Имам болни бъбреци, казал българският шофьор пред разследващите. Все още не е ясно с каква скорост се е движел Джемал Караджан, тъй като автотехническата експертиза не била готова. Караджан и семейството му пътували от Германия транзит през България към родните си места в Турция. Апелативният съд го остави за постоянно в ареста, тъй като има опасност, ако бъде пуснат на свобода, да изчезне от България.", "date": "2018.07.12", "title": "Турчинът, избил син и рода на аутобана, поиска свобода срещу пари"}
{"url": "https://www.monitor.bg:443/bg/a/view/objaviha-rezultatite-ot-vtoro-klasirane-sled-7-klas-105243", "text": "Резултатите от второто класиране след 7 клас са публикувани на сайта на МОН и могат да се проверят на адрес: https://priem.mon.bg/. Проверката се осъществява с входящия номер и код от служебната бележка.", "date": "2018.07.12", "title": "Обявиха резултатите от второ класиране след 7 клас"}
{"url": "https://www.monitor.bg:443/bg/a/view/grycki-medii-naddavat-za-ilijan-105244", "text": "Фолкидолът Илиян се оказа в центъра на медийното внимание по време на снимките на новия си клип в Кавала, Гърция. Какво е заглавието на новото парче, певецът все още пази в тайна, но издава, че ще бъде в R&B звучене. Видеото към него обаче предизвика интереса на гръцките медии, които наддаваха за интервю със звездата на снимачната площадка. Самият Илиян ще тества усилията си на дансинга в рамките на новия си клип, като ще застане рамо до рамо с балета. По думите на професионалистите изпълнителят на „Тупалка“ се справя отлично с танците. Междувременно лятото се очертава изключително натоварено за певеца, който обещава да предизвика феновете си с още изненади.", "date": "2018.07.12", "title": "Гръцки медии наддават за Илиян"}
{"url": "https://www.monitor.bg:443/bg/a/view/banda-mami-jeni-s-rabota-vyv-francija-i-gi-pravi-prostitutki-105252", "text": "Разбита е престъпна мрежа за склоняване къв проституция, блудства и трафик на хора, която действала от 2015 г. и „изнесла” във Франция десетки жрици на любовта, съобщиха от Апалетивна прокуратура – София. Разследването е установило, че на млади жени от България била обещавана работа във Франция, след което те били настанявани в Германия и принуждавани да проституират в Страсбург. Много от пострадалите били експлоатирани и в близост до гр. Анеси. Жените били поставяни на предварително определени места. Те изпращали основната част от спечеленото на сутеньори, намиращи се в България. Освен това те били подлагани на наблюдение от тях както във Франция, така и в Германия. Въз основа на информация, предоставена чрез службата за вътрешна сигурност към посолството на Франция в България, прокуратурата в Страсбург е започнала предварително разследване. Впоследствие то е било възложено на прокуратурата към Междурегионалния специализиран съд поради големината на престъпната мрежа и разклонението й. Заради броя на разследваните и факта, че те се намират в различни държави, в производството е бил включен и втори съдия-следовател от МСС в Нанси. С подкрепата на Евроюст е бил създаден съвместен разследващ екип, включващ служители на МСС в Нанси, Върховна касационна прокуратура в България и Районна прокуратура - Оряхово, която се явява компетентна заради местоживеенето на пострадалите от трафик жени. Във връзка с изпълнението на европейските заповеди за разследване, отнасящи се до локализирането на занимаващи се със склоняване към проституция и проследяването на финансовите потоци, към разследването е била привлечена и прокуратурата в германския град Офенбург. Разследването по досъдебното производство е възложено от главния прокурор на Национална следствена служба. От българска страна в операцията са взели участие следователи от Национална следствена служба, агенти на ДАНС, служители от жандармерията, експерти. На 3 юли т.г. са извършени двадесет обиска едновременно в България (в София, Плевен и Бургас), в Германия (в Кел и Офенбург) и във Франция (в околностите на Анеси). С европейска заповед за арест са били задържани петима в България и трима в Германия. Още двама са арестувани край Анеси и изправени пред съдия-следовател в съда в Нанси за повдигане на обвинение и временно задържане. Същевременно са събрани свидетелските показания на младите жени, които са разказали за оказания върху техни близки натиск и отправени заплахи да не издават обстоятелства, свързани с престъпната мрежа. Вече е установен контакт със сдружения за подкрепа и реинтеграция на пострадалите от участие в проституция жени, които да ги подпомогнат и придружат при евентуалното им връщане в България. Разследването продължава, за да бъдат открити и задържани съучастниците.  ", "date": "2018.07.12", "title": "Банда мами жени с работа във Франция и ги прави проститутки"}
{"url": "https://www.monitor.bg:443/bg/a/view/puskat-trolej-po-marshruta-na-tramvaj-6-shte-stiga-do-manastirki-livadi-105242", "text": "Тролей ще замести движението на трамвай 6 по бул.”Арсеналски”, от бул.”Прага” до басейн Спартак, след което ще продължава до квартал “Манастирски ливади”.  Това реши Столичният общински съвет, след като избира между два варианта за бъдещето на трамвая. Общинарите решиха трамваите 1 и 7 да се движат централно по бул. “Скобелев”, а не както в момента по локалното платно. За тези промени от общината ще трябва да заделят 7 млн. лв Отхвърленият вариант предвиждаше запазване на трамвая по бул. „Арсеналски“ и пробиването на нов тунел под бул. „Витоша“. Идеята беше от Петте кьошета трамваите по линиите 1, 6 и 7 да влизат в транспортния подлез при НДК. Линиите 1 и 7 да завиват надясно, а трамваите по линия № 6 да продължават към съществуващия и в момента изход. Заложена бе реконструкция на бул. „Скобелев\" - между булевардите „Христо Ботев\" и „Витоша\". Предвиждаше се стената на тунела под бул. „Витоша\" да се пробие и чрез къс тунел и рампа с дължина около 240 м трамваят да излиза. Стойността на този проект е около 22 млн.лв.", "date": "2018.07.12", "title": "Пускат тролей по маршрута на трамвай 6, ще стига до “Манастирки ливади”"}
{"url": "https://www.monitor.bg:443/bg/a/view/eto-kyde-v-stolicata-njama-da-ima-voda-v-petyk-105235", "text": "На 13 юли 2018 г. (петък), във връзка с реконструкция на уличен водопровод  на ул. \"Житница\" кв. \"Лагера\", се налага спиране на водоподаването от 10:00 до 20:00 часа на клиентите на \"Софийска вода\", живеещи в района на: ул. \"Житница\" от ул. \"Костенец\" до ул. \"Владайска река\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Житница\" при бл. 255. На 13 юли 2018 г. (петък), във връзка с подмяна на сградно водопроводно отклонение на ул. \"Родината\" с. Бусманци, се налага спиране на водоподаването от 09:00 до 16:00 часа на клиентите на \"Софийска вода\", живеещи в района на: ул. \"Родината\" от ул. \"Татарски път\" до края в посока Запад, ул. \"Ген. Гурко\" №1, №3. При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Татарски път\" ъгъла с ул. \"Родината\". На 13 юли 2018 г. (петък), във връзка с изграждане на сградно водопроводно отклонение  на ул. \"Петуния\" кв. \"Илиянци\", се налага спиране на водоподаването от 09:30 до 21:30 часа на клиентите на \"Софийска вода\", живеещи в района на: ул. \"Петуния\" от ул. \"Жасмин\" до ул. \"Балчо Нейков\" и ул. \"Балчо Нейков\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Петуния \" ъгъла с ул. \"Грозден\". На 13 юли 2018 г. (петък), във връзка с реконструкция на уличен водопровод  на ул. \"Синьо лято\" кв. \"Симеоново\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Синьо лято\", ул. \"Йоасаф Бдински\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Синьо лято\" ъгъла с ул. \"Йоасаф Бдински\". На 13 юли 2018 г. (петък), във връзка с подмяна на уличен водопровод  на ул. \"Боянска\" местност \"Парк Ботаническа градина\" община \"Витоша\", се налага спиране на водоподаването от 09:00 до 19:00 часа на клиентите на \"Софийска вода\", живеещи в района на: ул. \"Боянска\" от ул. \"Невена Коканова\" до края на улицата ул. 201, ул. \"Проф. Любомир Андрейчин\" от № 34 до ул. \"Боянска\". При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Боянска\"№ 28. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. \"Софийска вода\" АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. ", "date": "2018.07.12", "title": "Ето къде в столицата няма да има вода в петък!"}
{"url": "https://www.monitor.bg:443/bg/a/view/opel-corsa-g-si-sprintira-s-moshten-turbomotor-105218", "text": "В разгара на лятото Opel ще пусне на пазара новата спортна версия на малката Corsa, която ще носи легендарното за марката от Рюселсхайм обозначение GSi. Новият модел ще бъде задвижван от впечатляващия 1,4-литров бензинов турбодвигател на марката с максимална мощност 150 к.с. и максимален въртящ момент от 220 Нм, наличен в интервала между 3000 и 4500 об/мин. Новият задвижващ агрегат осигурява литрова мощност от над 100 к.с. на литър работен обем. Благодарение на късите предавки на 6-степенната механична скоростна кутия, двигателят със система за принудително пълнене впечатлява с мощна тяга на втора и трета предавка, което ще се хареса на почитателите на емоционалния стил на шофиране. По този начин горещият хечбек на Opel демонстрира завидна бързина не само при ускорение от място, но и впечатлява с извънредната еластичност на задвижващия агрегат. Джобната ракета се ускорява от 0 до 100 км/ч за 8,9 секунди, а максималната скорост достига 207 км/ч. Новият Opel Corsa GSi се нуждае от едва 9,9 секунди за да ускори от 80 до 120 км/ч на пета предавка. Освен че е динамичен, новият модел изпълнява строгия бъдещ стандарт за емисиите Euro 6d-TEMP преди крайния срок през септември 2019 г. Средният разход на гориво е в рамките на 6,2-6,3 л/100 км. При разработването на новия Opel Corsa GSi германските инженери са обърнали специално внимание на подобряването на способността на двигателя да реагира на командите от страна на водача, което се отразява извънредно положително на насладата от шофирането по изпълнени със завои извънградски пътища. Директното кормилно управление в комбинация с познатата от версията OPC спортна ходова част и спирачната система с червени апарати осигуряват на Opel Corsa GSi прецизно пътно поведение и кратък спирачен път, особено с 18-цоловите алуминиеви колела и гумите с повишено сцепление и размер 215/40 R18. Високите динамични качества на новата Corsa GSi са съчетани и с атлетичния външен вид на модела. Впечатление прави характерният дизайн с големи въздухозаборници, мощни форми на предния капак, отчетлив заден спойлер и прецизно оформени странични прагове. Отпред се разкрива дръзката физиономия на Opel Corsa GSi с голяма решетка със структура на пчелна пита и централно разположена емблема на Opel, съчетана с двете криловидни LED светлини отстрани. Вниманието привличат и карбоновите корпуси на огледалата за обратно виждане. В долната част на бронята изпъкват хромираните пръстени, свързани визуално чрез преминаващата през предната част черна напречна решетка. Черният панел на капака засилва впечатлението за прилепен към пътя състезателен автомобил. В оформлението на задната част на каросерията изпъква спойлерът на ръба на покрива, който създава допълнителна аеродинамична притискаща сила, а спортният хромиран ауспух се допълва от забележителния дизайн на задната престилка в цвета на купето. Неподправеното усещане за спортен дух преминава хармонично и в стилистиката на интериора. Водачът на Opel Corsa GSi е настанен на допълнително предлаганата спортна седалка Recaro и държи в ръцете си спортен волан. Предавките се избират с облицования с кожа скоростен лост, а педалите са покрити с алуминиеви плочи.", "date": "2018.07.12", "title": "Opel Corsa GSi спринтира с мощен турбомотор"}
{"url": "https://www.monitor.bg:443/bg/a/view/kajli-djenyr-se-glasi-za-naj-mladata-miliarderka-105247", "text": "Кайли Дженър е най-младото попълнение в списъка на сп. Forbes за 60-те най-успешни жени-предприемачи. 20-годишната звезда се появява за първи път в подобен списък на изданието, което я определя и като бъдещата най-малка милиардерка. Forbes изтъква, че от създаването на козметичната й компания Kylie Cosmetics през 2015 г., брандът е генерирал печалби в размер на 900 милиона долара. Според прогнозите, през 2019 г. приходите ще надминат милиард, с което Дженър се очаква да се превърне в най-младата притежателка на такава сума пари, с което ще изпревари в списъка дори имена като Марк Зукърбърг и Еван Шпигел. „Социалните мрежи са страхотни – дават ми лесен достъп до феновете и клиентите ми“, обясни маркетинг стратегията си Дженър, която разполага с над 110 милиона последователи в Инстаграм и Туитър. Сред най-успешните жени-предприемачи, според Forbes, е и сестра й – Ким Кардашиян. Броени месеци, след като роди първата си дъщеричка Сторми, Дженър се върна и към по-естествения си вид, като премахна всички филъри от устните си. С корекцията тя дебютира още на 16-годишна възраст. До решението за нея Кайли стигнала, след като гадже се учудило на уменията й в целуването предвид малките й устни.", "date": "2018.07.12", "title": "Кайли Дженър се гласи за най-младата милиардерка"}
{"url": "https://www.monitor.bg:443/bg/a/view/napadkite-na-trymp-otnovo-dominirat-na-sreshtata-na-nato-105248", "text": "Президентът на САЩ Доналд Тръмп отправи нови критики срещу Германия и повтори искането си за удвояване на разходите за отбрана по време на втория ден от срещата на високо равнище на НАТО в Брюксел, предаде АФП. \"Германия започна да плаща на Русия - страната от която иска да се защити - милиарди долари за енергийните си нужди\", свързани с нов руски газопровод, написа Тръмп в Туитър тази сутрин. \"Това е неприемливо!, подчерта той, добавяйки, че \"всички страни от НАТО трябва да спазят ангажимента за разходи за отбрана, достигащи 2 на сто от БВП и в крайна сметка 4 на сто!\" Новите изявления на президента на САЩ, подобни на предишните, бяха направени след среща с германския канцлер Ангела Меркел в кулоарите на форума на НАТО, отбелязва АФП. Тръмп заяви, че има много добри отношения с Меркел. Вчера президентът на САЩ призова съюзниците да харчат за отбрана 4 на сто от БВП - искане, което той вече представи миналата година. Сега обаче то е придружено от остри критики срещу държавите от НАТО, които не плащат достатъчно, особено Германия. \"Президентите (на САЩ) от години се опитват без успех да накарат Германия и други богати страни от НАТО да плащат повече за защитата си от Русия\", заяви Тръмп в поредица от туитове, цитирана от АП. Той се оплака, че Съединените щати \"плащат десетки милиарди долари повече, за да субсидират Европа, и губят от търговията!\" Тръмп отправи нападките си, преди да пристигне със закъснение за сутрешните срещи в централата на НАТО, на които му предстоеше да разговаря с лидерите на Азербайджан, Грузия, Украйна и Румъния. Въпреки че на първия ден от срещата на върха на НАТО вчера Тръмп отправи критики към съюзниците за отбранителните разходи, както и обвинения към Германия, че е \"пленник\" на руската енергетика, той е проявил умереност на снощната вечеря, избягвайки всякакви избухвания, от които се опасяваха дипломати от НАТО, предаде Ройтерс. \"Той беше в добро настроение, каза, че Европа е континент, който цени\", заяви пред медиите люксембургският премиер Ксавие Бетел. \"Не знаехме какво да очакваме, това беше позитивен резултат\", добави той, говорейки за вечерята в парк в Брюксел. Френският президент Еманюел Макрон от своя страна заяви, че атмосферата е била спокойна и че е усетил желание за запазване на единството на Алианса. Хърватската президентка Колинда Грабар-Китарович от своя страна определи Тръмп като конструктивен. Той обеща работата да продължи тази сутрин \"в по-спокойна атмосфера, отколкото се говори.\" \"Спокойствие и прецизност, това дължим на нашите въоръжени сили\", подчерта Макрон. \"Искането на Тръмп не е сериозно и не се вписва в официалната политика на САЩ. То обаче подкопава смисъла на съвместното изявление на срещата на върха на НАТО и подчертава, че никакво увеличение на разходите за отбрана няма да задоволи Тръмп\", заяви пред АФП анализаторът Ерик Братберг, директор на европейската програма на фондация \"Карнеги\".", "date": "2018.07.12", "title": "Нападките на Тръмп отново доминират на срещата на НАТО"}
{"url": "https://www.monitor.bg:443/bg/a/view/4-stancii-merjat-shuma-ot-samoletite-nad-varna-bil-v-dopustimite-parametri-105239", "text": "С четири стационарни терминала разполага летищният оператор във Варна, за да лови шумовите нива от прелитащите над града самолети. Tе са позиционирани  на покрива на 43 ЦДГ „Синчец“ в комплекс „Младост“,  на покрива на 45 ЦДГ „Пролет“ в Трошево, както и на покривите на ОУ „Цар Симеон“ и 7 СОУ „Найден Геров“ в града. Данните от мониторинга се обобщават на три месеца, съобщи Радио Варна, като цитира Недко Мартинов, директор на „Ръководство въздушно движение”. Последният мониторинг, който е публикуван, обхваща данните за първото тримесечие на 2018 година. Според него, нормите за авиационен шум са в допустимите параметри. Актуалните измервания през летните месеци ще станат известни едва през октомври. Според Мартинов, авиационния шум може да генерира трафик по линията на излитане и кацане на самолетите, като засяга районите на „Метро“, Мебелна къща, ВиК, част от Цветния квартал и кв. „Левски“. Полетите над града се изпълняват само при определени условия, които включват скорост и посока на вятъра, аварийни ситуации и увеличен трафик, обяснява още специалистът. Около 140 полета на денонощие обслужва летищният център във Варна. Всяка година трафикът се увеличава с около 7-8 %. Варненци обаче се оплакват, че самолетите летят точно над къщите им, като някои от тях  визират районите на „Траката“, както и и на бул. „Левски“. Проблем, според специалистите, са руските самолети. Някои са оптимисти, че каквото и да е шумовото ниво, ще свърши след два месеца. „Всяко лято е едно и също, но в сравнение с общия шум, самолетите са ни последната грижа. Всеки е взел по едно „Хилти“ и блъска, прави някакви ремонти. А и хората започнаха да говорят много високо - сигурно заради безплатните минути на мобилните оператори“, коментират още варненци.", "date": "2018.07.12", "title": "4 станции мерят шума от самолетите над Варна, бил в допустимите параметри"}
{"url": "https://www.monitor.bg:443/bg/a/view/sofija-puska-1000-bezplatni-ednodnevni-dnevni-i-noshtni-bileti-105237", "text": "Еднодневни и нощни карти за пътуване в градския транспорт на София вече могат да се закупят и през телефона. Центърът за градска мобилност (ЦГМ) представи днес новата услуга. Дневната карта за всички линии струва 4 лв., а нощната е на стойност 2 лв. Първоначално, докато се изготви мобилно приложение, плащането ще става през сайт   След регистрацията ще може да се заплати чрез дебитна или кредитна карта, смс-и засега предлага само един мобилен оператор. Първите 1000 души купили си чрез съобщение карта, ще я получат безплатно. Превозните документи може да се закупят епосредствено преди ползването на градския транспорт – нужни са 45 секунди за валидиране. „Контрольорите виждат в реално време, кога сте закупили картата. С тези нови начини на купуване на карти имате нужда само от мобилен телефон и това ви спестява време да търсите пункт или търговец за продажба на карти“, обясниха от ЦГМ. От своя страна кметът на София Йорданка Фандъкова заяви, че освен модернизацията на градския транспорт, общината набляга и на по-лесното обслужване на гражданите. През 2020 г. в София трябва да заработи и нова тикет система. Тя се очаква да спестява време за зареждане и да гарантира по-лесно валидиране на потребителите в превозните средства. Все още не е ясно дали пътниците ще бъдат таксувани спрямо времето, което са прекарали в градския транспорт, или на изминало разстояние. Всеки пътник ще може да зарежда превозния си документ от компютър, мобилен телефон или банкова карта. Перфораторите ще бъдат изпратени в историята след като тя заработи, но продажбата на хартиените билети ще продължи. Всичко това ще струва на ЦГМ 88 млм. лв, които ще бъдат изплащани в продължение на 10 години на фирмата одобрена да я изгради. За тикет-системата в столицата се говори вече повече от 10 години. Първоначалната идеята беше тя да заработи през 2019 г., но това вече е нереалистично, заради поредица обжалвания на обществената поръчка. Преди близо два месеца обаче най-накрая се стигна до етап получаване на оферти и стана ясно, че 10 кандидата искат да изградят новото таксуване в градския транспорт. В момента комисия оценява офертите и трябва да отсее най-подходящата.", "date": "2018.07.12", "title": "София пуска 1000 безплатни еднодневни и нощни билети"}
{"url": "https://www.monitor.bg:443/bg/a/view/djoni-dep-otnovo-e-vyv-forma-105225", "text": "Джони Деп, който неотдавна изплаши своите фенове с прекалено слабоватия си и измъчен вид, отново е в блестяща форма – особено като певец. Оказа се, че холивудският ас е свалил много килограми заради актьорска задача, а сега ги е наваксал и си е същият необуздан пират по време на турнето с Hollywood Vampires - супергрупата, сформирана от него, Алис Купър и китариста на Aerosmith Джо Пери. Преди броени дни на концерт в Рим Деп омагьоса близо 3000 зрители с шеги, закачки и дълбок глас, припомнайки за големите в рок музиката, които вече не са на тоя свят – Джим Морисън, Джими Хендриксс, Бон Скот, Леми Килмистър, Дейвид Боуи... Hollywood Vampires са създадени в знак на почит към „умрелите пияни приятели от „Рейнбоу“ - бар, посещаван от много музиканти през 70-те, сред които и Алис Купър. Купър държи да подчертае, че е единственият оцелял сред тях благодарение на факта, че от почти 40 години вече не близва алктохол...", "date": "2018.07.12", "title": "Джони Деп отново е във форма"}
{"url": "https://www.monitor.bg:443/bg/a/view/izliza-vtoroto-klasirane-za-priem-sled-7-klas-105234", "text": "Днес излиза второто класиране за прием след 7 клас. В него са включени само учениците, подали заявление за участие във второто класиране, както и тези, които на първото не са приети никъде. Записването на приетите на второ класиране ученици ще става от 13 до 17 юли включително, а броят на незаетите места ще бъде обявен на 19 юли.   И тази година училището с най-висок бал след първото класиране е Софийската математическа гимназия, на второ място е 91-ва немска езикова гимназия, следвана от 73-то училище „Владислав Граматик”.", "date": "2018.07.12", "title": "Излиза второто класиране за прием след 7 клас"}
{"url": "https://www.monitor.bg:443/bg/a/view/narastvashto-predlagane-zabavi-poskypvaneto-na-jilishtata-105199", "text": "Поскъпването на жилищата в България се забавя през първото тримесечие на 2018 г., сочат данни на европейската статистическа служба Евростат, като според столични брокери основната причина е нарастващото предлагане. Според Младен Митов от „Явлена“ отчетените цифри от Евростат отразяват състоянието на пазарна у нас. „Това е нормалната реакция на пазара, защото очакванията на продавачите остават високи, но купувачите плащат вече само при необходимост и най вече при доказано качество. Случващото се е радващо, защото пазарът не е подвластен на някакви балони. Преди време имаше по-бързо нарастване на цените, защото имаше известен недостиг на жилища. Сега вече и купувачите са достатъчно разумни, за да не се хвърлят да купуват на всяка цена и много взискателни“, добави брокерът. По думите му тенденцията на забавяне на поскъпването ще се запази. Тихомир Цаков от „Аристо“ също определи ставащото като нормална реакция на пазар защото хората не могат да приемат високи темпове на нарастване на цените. „Продавачите се поувлякоха с надуването на цените. От друга страна, хората са по-разумни и знаят, че може да има нарастване на лихвите по ипотеките и са по-внимателни. Правят си сметка какво ще се случи след две или три години“, смята той. Според Даниела Грозева от „Веда корект“ тенденцията на забавяне на поскъпването ще се запази, защото все повече хора, решили да купуват жилище, изчакват дали предлагането няма да нарасне още и поскъпването да спре и цените да започнат да падат. „Вече цените на новото строителство станаха доста високи. В същото време купувачите стават все по-взискателни и разпитват за фирмите, които строят и следят пазара.“ „Забавянето на ръста на цените не е неочакван“, каза Полина Стойкова от Bulgarian properties. “Много от факторите, обуславящи поскъпването, като ръст на доходите, бума в кредитирането и голямото търсене вече се изчерпват. Предлагането на жилища нараства и средните цени за София например продължават да са под 1100 евро/кв. м. Няма и силно търсене от чужденци, което би стимулирало ръст на цените“, добави тя. От януари до края на март цените в сегмента у нас бележат повишение от 7,1% на годишна основа, което е най-бавният растеж от второто тримесечие на 2016 г. Това поставя страната ни на 11-о място по ръст на цените на жилищата сред страните - членки на ЕС. Спрямо четвъртото тримесечие на 2017 г. цените на жилищата в България са се повишили с 0,9%. Данните на Евростат сочат още, че в България след пиковия ръст от 28,9% през 2007 г. и 25% през 2008 г. цените на жилищата са се понижили рязко с 20,4% през 2009 г. вследствие на световната финансова криза и спукването на балона на жилищния пазар у нас и са се върнали към скромен растеж от 1,4% през 2014 г. Миналата година средният ръст на цените на жилищата в страната ни е достигнал 8,7%. През 2016 г. 82,3% от българите са живели в собствен дом спрямо средно равнище от 69,2% в ЕС. През същата година 17,7% са обитавали жилище под наем при средно равнище от 30,8% в ЕС. Данните на Евростат показват още, че преди две години разходите за жилището са били прекомерно бреме за 20,7% от българите при средно равнище от 11,1% в Евросъюза.", "date": "2018.07.12", "title": "Нарастващо предлагане забави поскъпването на жилищата"}
{"url": "https://www.monitor.bg:443/bg/a/view/blizo-3-mln-leva-sa-shtetite-po-infrastrukturata-sled-dyjdovete-v-mizija-105226", "text": "По първоначални оценки почти 3 млн. лева са нанесените щети по инфраструктурата в Мизия от природното бедствие, предизвикано от обилния дъжд в нощта на 10 юли.  Това съобщи министърът на регионалното развитие и благоустройството Николай Ненков след среща с кмета на общината Виолин Крушовенски.   Министърът посети града заедно с председателя на управителния съвет на Агенция \"Пътна инфраструктура\" Светослав Глосов и областния управител на Враца Малина Николова, за да провери на място отстраняването на последствията от наводнението от дъжда и поройните скатни води.   Предстои да бъдат изготвени експертни оценки на щетите и остойностени набелязаните мерки, за ликвидиране на последиците от тях, уточни регионалният министър.   В разговора с кмета на община Мизия са обсъдени няколко мерки за решаване на проблема с наводненията след поройни дъждове. Една от тях е да се възстанови и разшири дъждовната канализация по ул. \"Петко Банков\". Улицата е една от най-сериозно засегнатите от пороя преди ден. Ще бъдат възстановени и другите разрушени от бедствието улици, допълни министър Нанков.   За финансиране на възстановителните работи ще се търси помощ от Междуведомствената комисия по бедствията към Министерския съвет. Обсъдена е възможността за изграждане на така наречения байпас на коритото на река Скът преди село Крушовица и Мизия, за да се реши проблемът и с наводненията, свързани с реката.  Министър Нанков посочи, че възстановителните работи по общинската инфраструктура ще започнат веднага след аварийното почистване от калните и каменни наноси. Той благодари на екипите на пожарната, на АЕЦ \"Козлодуй\", Областно пътно управление, които са започнали работа веднага след бедствието. Министърът допълни, че са прехвърлени и допълнителни екипи и техника от структури АПИ и пътноподдържащата фирма, веднага след като са почистени пътищата от републиканската мрежа.   Регионалният министър посочи, че е проверил и аварийно-възстановителните работи по язовир \"Рогозен-1\" в община Хайредин. Той заяви, че за съжаление част от извършеното по преливника на водоема е компрометирано от последните обилни валежи, но фирмата-изпълнител ще възстанови щетите за собствена сметка. Водоемът сега не застрашава населението по поречието на Скът.Водата, която прелива през преливника, е намаляла наполовина в сравнение с предходния ден и продължава на спада.   Николай Нанков припомни, че вече са в сила измененията на закона за водите, които позволяват общините да прехвърлят собствеността на рискови язовири, за които нямат финансова възможност да се грижат, на държавата. Според него, това е начин да бъде решен проблема с опасните язовири в община Борован, които са свързани в каскада с язовирите в община Хайредин.   Министър Николай Нанков посети най-засегнатите улици в централната част на града, както и квартала около бившата железопътна гара. Кварталът бе засегнат както от пороя преди ден, така от голямото наводнение преди четири години.", "date": "2018.07.12", "title": "Близо 3 млн. лева са щетите по инфраструктурата след дъждовете в Мизия"}
{"url": "https://www.monitor.bg:443/bg/a/view/hasan-ademov-lichnata-pomosht-e-seriozen-no-skyp-instrument-105195", "text": "Над 13% от младежите нито учат, нито са на трудовия пазар, казва в интервю пред \"Монитор\" председателят на социалната комисия към Народното събрание.   - Промяната която предлага министерството, се отнася за уеднаквяването на режимите за начисляване и изплащане на болничните. Главно тя се отнася за работещите на сменен режим и при тях се отчита т.нар. сумирано отчитане на работното време Те са засегнати, защото работят и през почивните дни по повече часове на ден и дневното отчитане им отнема по 4 часа.   - В момента пазарът на труда е в трудна ситуация, в която изпитва глад и за ниско, и за висококвалифицирани кадри. Що се отнася до това дали висшисти биха били принудени да работят нискоквалифициран труд, не мисля, че има такава опасност. Безработицата в последните месеци е около 5% и най-нисък е този процент при висшистите. Този въпрос обаче поставя друг, много по-глобален - какъв продукт предоставя на пазара на труда нашата образователна система. Ако тя предлага кадри, които не могат да се реализират на пазара на труда, това означава, че има проблем в комуникацията между работодателите и министерството на образованието и социалните партньори като цяло. Защото ако висшето образование подготвя кадри за дефицитните специалности, би трябвало да няма такъв проблем. Образованието трябва да предоставя кадри с конкретни умения, а не с умения изобщо, за да могат те веднага да запълнят свободните места. Знаете, че тази година приехме промени в Закона за трудовата миграция и трудовата мобилност, с които дадохме възможност за по-лесен достъп на работници от трети страни до българския пазар на труда. Броят на тези, които са заявили интерес, е много по-голям, отколкото предходни години – около 5000 повече спрямо предходната година по информация на Агенцията по заетостта. При висококвалифицираните по-малко от 100 човека са заявили желание, предимно от ИТ сектора. Има и доста екзотични предложения от Индия например. Това по никакъв начин не нарушава баланса на трудовия пазар.  - Това се дължи на факта, че търсенето на сервитьори е много по-голямо. Докато при учителите търсенето и предлагането се разминава и въпреки положените усилия за повишение на заплатите, това не компенсира дисбаланса. Дори двойно да е увеличението, това пак няма да реши този проблем.. Ние вече трябва да имаме политика, която да догонва средноевропейските нива, но за да се случи това, трябва и работодателите да положат усилия, тъй като те през последните години имаха възможност по линия на еврофондовете да повишават своята конкурентоспособност. За съжаление въпреки отпуснатите средства по оперативни програми все още производителността на труда е далеч от средната за ЕС. Още по-далеч са нивата на заплащане. За да може да бъде преодолян този проблем, трябва да има ускорени темпове на нарастване на производителността на труда и оттам на заплащането. Трябва да се развива достатъчно атрактивен конкурентен високотехнологичен бизнес, за да може да привлече младите хора. Това впрочем е другият проблем - над 12-13% от младежите не са ангажирани нито в образование, нито на трудовия пазар, което означава, че и там трябва да се положат усилия още в най-ранна детска възраст. Дуалното образование и обучение е това, което дава надежда, че нещо ще се промени в тази сфера, но това са мерки, които ще дадат резултат по-нататък, защото са мерки с дълъг хоризонт. Имаме добрите примери в Швейцария, в Германия, в Австрия. Ако всичко в законодателен план е изчистено, работодателите са тези, които имат интерес да търсят ученици, които едновременно да се обучават и да учат, но не да пречат на производствения процес, а под ръководството на наставник да повишават своите умения. - Работодателите винаги са заявявали, че ЕР на ТЕЛК им пречи, защото не могат да освобождават хората с увреждания сравнително лесно, но проблемът е друг. Хората с увреждания страдат от липса на достъп до образование, а в резултат на това – до липсата на достъп до работните места, при това – адаптирани. Затова част от тях са със средно или по-ниско образование. Тези комплексни обстоятелства им пречат да бъдат наети. От друга страна, работодателите са тези, които трябва да им дадат възможност да овладеят конкретни умения.  - Предложените мерки на този етап са на ниво консултации и те трябва да бъдат приети с консенсус, защото всеки опит силово да се наложи води до протести. Дали може да се получи такова съгласие въпросът да бъде решаван от една медицинска комисия и друга, която да е разположена в НОИ, е въпрос, които се обсъжда дълго време и не се стига до съгласие. Когато не се стига до съгласие, държавата е тази, която трябва да поеме отговорност и да реши въпроса. Важно е хората с увреждания да знаят, че предвижданата реформа трябва да не отнема техните инвалидни пенсии, защото те са тези, които компенсират функционалния им дефицит. Оттам нататък, ако все пак имат възможност да работят, могат да си допълнят инвалидната пенсия с доходи от труд. Колкото по-голям е делът на доходите от труд, толкова по-добре е за системата като цяло, защото работейки, те ще внасят и осигурителни вноски и данъци, с които да подобрят възможността за подкрепа на останалите, които не могат да работят. Дискусията продължава, надяваме се нещата да бъдат изчистени до есенната сесия, защото време за отлагане няма. Тези 152 млн., които сега социалното и финансовото министерство отделят за интеграционни добавки, трябва да бъдат използвани по начин, с който доходите им да се допълват, за да може те да се чувстват пълноценни и равноправни граждани, а не да се разчита на интеграционната добавка като основен доход за издръжка.  - Трудно може да се каже колко е тази сума и категорично не приемам да говорим за щети. Между другото аз винаги съм заявявал,че фалшиви експертни решения няма. Защото експертните решения са на базата на медицински документи, ако имаме информация за фалшивото им издаване, нека да я предадем на органите, защото за издаването й има наказание. Изказвания с патриотарски привкус от рода на „600 млн. могат да бъдат икономисани и да бъдат дадени за увеличаване на пенсиите“ означават дълбоко непознаване на системата. Ако това беше възможно, досега да беше направено. В момента експертните решения се издават на базата на документи. Рискът това да се направи на базата на некоректен медицински документ съществува, но това не е проблем на наредбата, нито на хората, които работят там, а на организацията, т.е. тази електронна система на здравеопазване, за която говорим в момента, не дава възможност ТЕЛК да има онлайн връзка с НЗОК и лечебните заведения. Там е проблемът и там трябва да се търси решението.  - Има нова наредба която вдига лимитите за много медицински изделия, като само за четири, за които има информация за злоупотреби, има намаляване на цените. В момента има сериозен проблем - Дирекция „Социално подпомагане“, която на практика изплаща сумите, няма медицинска компетенция да прави оценка на медицинския документ и изделието, което се отпуска. Досега реално експертите от дирекцията бяха като пощенска кутия. На практика с новата Наредба се възстановява старият ред, при който фирмите доставчици на помощни технически средства ще получават съответната цена от ДСП.  - Проектът за личната помощ, както знаете, вече е внесен в НС. Нашата комисия, заедно с ръководството на още няколко комисии проведохме публичен дебат миналата седмица по проекта. Много от колегите от НС не бяха запознати в детайли с него, затова си позволих да организирам такава среща с всички заинтересувани страни. Аз смятам, че личната помощ е изключително сериозен инструмент, но той е доста скъп. Ако се намери компромис между възможностите на държавата и това, което се предлага в него, и има взаимни компромиси, мисля, че могат да бъдат приети предложените текстове. Според мен най-важното е да бъде постигнато съгласие по финансовите параметри, без значение дали той ще бъде отделен закон или ще бъде част от Закона за социалните услуги. По финансовата му обосновка има доста неясноти – например, няма яснота за месечния брой на часовете дали трябва да има лимит, или не. - Ако размерът на очакваната пенсия от универсален пенсионен фонд е нисък, трябва да видим какви са причините. Ако има периоди, в които не са внасяни вноски, няма как допълнителната пенсия по втория стълб да има по-сериозни размери, защото първоначалната идея беше да се осигуряваш най-малко 40 години на реални доходи, за да получиш адекватна допълнителна пенсия за старост.В МТСП има работна група която разработва нов проект за уреждане фазата на изплащане.   Роден на 24 януари 1953 г. в Исперих През 1979 г. завършва Медицинския университет във Варна и специализира анестезиология и реанимация Депутат от ДПС седми мандат Председател на парламентарната комисия по труда и социалната политика в периода 2001-2009 г. и 2014-2018 г. Зам.-председател на 41-ото НС Министър на труда и социалната политика в правителството на Пламен Орешарски  ", "date": "2018.07.12", "title": "Хасан Адемов: Личната помощ е сериозен, но скъп инструмент"}
{"url": "https://www.monitor.bg:443/bg/a/view/nejmar-veche-ne-iskal-v-real-iskal-da-igrae-s-ronaldo-105228", "text": "Най-скъпият трансфер в историята на футбола Неймар променил мнението си и не искал да преминава в \"Реал\" (Мадрид), след като „кралете“ продадоха Кристиано Роналдо на Ювентус, съобщава бразилското издание Globo Esporte. Бразилският национал искал да играе заедно с португалеца и по-късно да го наследи като голяма звезда на „белия балет“. Неймар се притеснявал, че щял да играе ключова роля в новия проект на „кралския“ клуб и при неуспех щял да си навлече гнева на феновете. ПСЖ купи Неймар миналото лято от \"Барселона\" за рекордните 222 милиона евро и иска да го задържи в състава си. Роналдо пък премина в \"Ювентус\" за 100 милиона евро плюс 12 милиона под формата на бонуси.", "date": "2018.07.12", "title": "Неймар вече не искал в \"Реал\", защото го няма Роналдо"}
{"url": "https://www.monitor.bg:443/bg/a/view/prez-telefona-kupuvame-ednodnevno-biletche-v-sofija-105201", "text": "Софиянци и гости на града вече ще могат да закупят през телефона си еднодневна и нощна карта за градския транспорт. Новата услуга ще бъде представена днес от шефа на Центъра за градска мобилност Христиан Петров. Дневната карта за всички линии струва 4 лв., а нощната е на стойност 2 лв. През 2020 г. в София трябва да заработи и нова тикет система. Тя се очаква да спестява време за зареждане и да гарантира по-лесно валидиране на потребителите в превозните средства. Все още не е ясно дали пътниците ще бъдат таксувани спрямо времето, което са прекарали в градския транспорт, или на изминало разстояние. Всеки пътник ще може да зарежда превозния си документ от компютър, мобилен телефон или банкова карта. Перфораторите ще бъдат изпратени в историята след като тя заработи, но продажбата на хартиените билети ще продължи. Всичко това ще струва на ЦГМ 88 млм. лв, които ще бъдат изплащани в продължение на 10 години на фирмата одобрена да я изгради. За тикет-системата в столицата се говори вече повече от 10 години. Първоначалната идеята беше тя да заработи през 2019 г., но това вече е нереалистично, заради поредица обжалвания на обществената поръчка. Преди близо два месеца обаче най-накрая се стигна до етап получаване на оферти и стана ясно, че 10 кандидата искат да изградят новото таксуване в градския транспорт. В момента комисия оценява офертите и трябва да отсее най-подходящата.", "date": "2018.07.12", "title": "Купуваме през телефона еднодневно билетче в София"}
{"url": "https://www.monitor.bg:443/bg/a/view/pyrva-pomosht-pri-ubojdane-ot-morski-taralej-105212", "text": "Убождането от морски таралеж е нещо, което наистина може да провали почивката ви. Такива създания няма по Черноморието, но за Гърция са нещо характерно. Ето как да се предпазите и какво да правите, ако стъпите на морски таралеж. Имайте предвид, че те обичат скалистите места, така че когато плувате, избягвайте зоните с подводни скали. Това е особено характерно за Гърция, така че ако почивате там, внимавайте. По-добре се разхождайте и плувайте с акваобувки, които ще ви предпазят от бодлите на морските таралежи. Всъщност това са животни от тип иглокожи, близки братовчеди с морските звезди, но с една важна разлика –тялото на морския таралеж е затворено в броня или черупка от костни плочки, а най-неприятното е, че при много видове външната страна на тази броня е покрита с шипове или иглички, които могат да причинят наранявания, в случай че ги настъпите. На първо място все пак е важна превенцията. Така че е добре да сте оборудвани по време на почивката си. За целта си вземе обувки за плуване. Продават се в спортните магазини. В повечето магазинчета за плажни принадлежности в Гърция също можете да си намерите такива. По-добре да са с твърда гумена, а не мека, силиконова подметка – иглите на таралежите минават по-лесно през силиконовите.   Без паника! Болката според вида на таралежа и начина, по който сте го настъпили, варира между убождане на трънче и ужилване от пчела. Почти винаги се случва да се убодете на няколко места. Можете да се справите и сами с проблема, но ако започнете да имате проблеми с дишането, световъртеж, гадене, изпитвате трудност при координиране на движенията, частична парализа, болка в гърдите или пък имате сериозно подуване и почервеняване на ужиленото място, незабавно потърсете лекар.   Излезте веднага от водата! По възможност не стъпвайте на убодения крак и не притискайте бодлите повече. Болката може да започне като леко неудобство и да стане нетърпима в рамките на 15-30 мин. (тогава достига максимална интензивност) и да продължи няколко часа.  Вземете пинцета (ако нямате под ръка, опитайте с пръсти) и извадете колкото можете повече бодли. Бодлите на таралежите са така устроени, че пробождат крайника и мигновено се чупят. Много е вероятно крехките останки да останат забити в кожата и да се „набият“ навътре, ако стъпите на крака. Плитководните таралежи в Егейско море не са отровни (по-долу ще пишем за това), но все пак е възможно алергична реакция, така че извадете бодлите възможно най-скоро.  Почистете нараненото място със сапун и изплакнете с хладка или топла вода. Тъй като пробождането е прясно, измиването може да е болезнено, но е важно.  Потопете крайника в максимално гореща вода. С други думи, напарете крака си във възможно най-горещата вода, която можете да издържите. Дръжте го така в продължение на 20-30 мин., доливайки още гореща вода, ако е нужно, така че през цялото време кракът ви да е в най-горещата вода, която можете да понесете.  Внимателно извадете крака си от водата. Кожата се е разширила и най-вероятно част от бодлите и парченцата ще са се подали (издърпайте ги с пинцета внимателно) или дори напълно излезли и паднали (при нас точно така се получи). Като алтернатива може да сложите разтопен восък на мястото на убождането и така да издърпате залепилите се за восъка бодили.  Сложете сок от лимон, лайм или (най-добре и най-евтино) оцет и накиснете болното място в продължение на 15-20 мин. Бодлите на морските таралежи са предимно калций и оцетът ще разтвори остатъците, ако изобщо има такива. Отново изплакнете с топла вода.  Не превързвайте раната! Тя има нужда да диша и всички части да бъдат изхвърлени от крака. Поспете през нощта (докато спите, можете да направите хлабава превръзка с компрес от оцет на болното място) и на следващата сутрин (без да стъпвате) повторете горните процедури.  Успокойте болката. Може да използвате болкоуспокояващи на базата на ибупрофен на всеки 6 часа, докато болката поотмине. За успокояване на мястото и допълнително лечение при възстановителни процеси може да използвате успокояващи кремове или спрейове. При възпаление препоръчваме консултация с лекар. В случай че нямате достъп до такъв, ползвайте кортикостероиден крем с локален антибиотик. Препоръчваме подобни действия и ако сте настъпили умрял морски таралеж на брега.  Наблюдавайте мястото на убождането за инфекция. Признаците на инфекция включват зачервяване, гной, подуване на засегнатата зона или на лимфните жлези, които се вливат в засегнатата зона (шията, подмишниците или слабините), както и висока температура. При тези симптоми, както и изброените в червен цвят в началото, непременно потърсете лекарска помощ. Окончателното възстановяване може да отнеме няколко седмици.   Морските дракони са девет вида риби с отворени шипове на първата си гръбна перка. Характерното за тях е, че обитават плитките води и през деня се покриват в пясъка, откъдето подават само очите си. Има ги и в Черно море. Ужилвания от морски дракон могат да проникнат дори през гумена подметка. Ужилването от тях може да причини поява на симптоми като силна болка на мястото на убождане, сърбеж, оток, скованост в периферната мускулатура, гадене, повръщане, главоболие, коремни болки вследствие на тежки и продължителни спазми и гърчова симптоматика.  По-тежките случаи на интоксикация с отрова от морски дракон протичат директно с аритмия, недостиг на въздух и диспнея, обща слабост, парализа в крайниците, гърчове, хемодинамичен срив, обективизиран с тежка хипотонична криза. Затова е добре веднага да потърсите лекар. Към по-тежки симптоми може да се включат епизодите, в които се регистрира загуба на съзнание.      ", "date": "2018.07.12", "title": "Първа помощ при убождане от морски таралеж"}
{"url": "https://www.monitor.bg:443/bg/a/view/oberon-i-titanija-na-kokili-v-syn-v-ljatna-nosht-105224", "text": "С пълен салон и бурни аплодисменти по време на целия спектакъл Драматичният театър в Търговище закри сезона. Дългоочакваната премиера на „Сън в лятна нощ“ от Уилям Шекспир под режисурата на талантливата Надя Асенова оправда очакванията за представление, за което тепърва ще се говори.  Асенова, която има в кариерата си множество успешни спектакли – „Аладин” и „Грозното пате” в Музикалния театър „Deteктив” с Добрин Векилов-Дони и Иван Радоев в театър „Българска армия“, „Тайната на един Дон Жуан” с Албена Павлова и Михаил Билалов, заедно с актьорите Любомир Фърков, Камен Иванов, Божидар Попчев, Славяна Любомирова, Ивана Стоянова, Сияна Янева, Атанас Махнев, Лъчезар Андреев са създали интригуваща версия на прочутата Шекспирова класика, в която богове гиганти, летящ елф и вълшебно биле забъркват любовни каши под магическия взор на Луната. И всичко това на фона на великолепен декор и костюми. Сценографията е дело на Тодор Райков, а костюмите – на Анелия Райкова.  Освен Оберон и Титания, които се движат като същества от легендите върху кокили (в ролите – Божидар Попчев и Славяна Любомирова), друго от ефектните решения на Надя Асенова е елфът Пък, който лети на сцената и плува с Луната (в ролята е атрактивният актьор, преподавател и специалист по сценичен бой и пластика в НАТФИЗ Камен Иванов). От екипа на спектакъла издават, че актьорите са се научили да ходят върху кокили след цели два месеца усилени репетиции. Божидар Попчев е познат на публиката от многобройните си роли в десетки представления, а Славяна Любомирова има номинация „Аскеер” за ролята си в „Гераците” на проф. Илия Добрев. Доайенът Любомир Фърков, когото театралите познават както от сцената, така и от киното, също е в екипа на спектакъла. Той играе ролята на Княза, който във версията на Надя Асенова се превръща в любовния блян на Титания – магарето. Великолепно присъствие в представлението имат и обещаващите и талантливи млади актьори, които се превъплъщават в любовните двойки. Очаква се в началото на новия театрален сезон тази есен „Сън в лятна нощ” да бъде представен и пред публиката в София.", "date": "2018.07.12", "title": "Оберон и Титания на кокили в „Сън в лятна нощ“"}
{"url": "https://www.monitor.bg:443/bg/a/view/slynchevo-termometrite-se-pokachvat-do-33-gradusa-105227", "text": "И днес времето ще бъде  предимно слънчево.  В следобедните часове ще има временни увеличения на облачността, но само на отделни места в планинските райони ще превали и прегърми. Ще духа слаб северозападен вятър. Максималните температури ще са между 28° и 33°. Над планините ще преобладава слънчево време. След обяд ще е с развитие на купеста облачност, но само на отделни места краткотрайно ще превали и прегърми. Ще духа слаб до умерен северозападен вятър. Максималната температура на височина 1200 метра – около 24°, на 2000 метра – около 16°. Над Черноморието ще бъде предимно слънчево. Временни увеличения на облачността ще има в следобедните часове по Северното Черноморие, но вероятността за валеж е малка. Ще духа бриз. Максималните температури ще са 28-31°. Температурата на морската вода е 24-26°. Вълнението на морето ще бъде 1-2 бала. Слънцето изгрява в 06:00 часа и ще залезе в 21:05 часа. Продължителността на деня е 15:05 часа.", "date": "2018.07.12", "title": "Слънчево, термометрите се покачват до 33 градуса"}
{"url": "https://www.monitor.bg:443/bg/a/view/konkurenci-ja-zatvornici-pravjat-evtini-kasi-i-metalni-ogradi-105197", "text": "В затворите у нас функционират 12 цеха, в които се правят мебели, обувки и керамични предмети. В София и Бобов дол работи печатарски цех, а пандизчийките от Сливен се трудят в шивашка фабрика. Любопитни дейности, с които са ангажирани затворниците, са производството на метални оградни мрежи, както и на каси, врати и други изделия от черни метали в затворите, които се правят в София, Бургас и Пловдив. В столичния затвор пък дори работи цех за производство на алуминиева и ПВЦ дограма. Освен това затворниците често се включват при спасителни акции при бедствия и аварии или в случаите, когато трябва да се чистят паметници. За труд се брои и организирането на курсове и обучения, провеждани от лишени от свобода зад решетките. Пандизчиите у нас са известни и като най-евтините производители на мебели. В Белене осъдените произвеждат градински табуретки и маси от ракита и върба. Масивното дърво пък се обработва в почти всички големи затвори у нас, а пандизчиите от Пловдив са известни като първите, започнали да произвеждат детски кошарки още по времето на соца. Затворници от Белене ще произвеждат собствено сирене, което ще има тяхна запазена марка. Освен това те ще отглеждат сами животните си. Ще ги пасат, ще ги доят и ще сирят сиренето в специални калъпи. Продукцията ще се продава, а парите от продажбата й ще отиват в държавния бюджет. Това ще стане до края на годината, когато ще бъде изградено млекопреработващо предприятие на остров Персин, в което лишени от свобода от затвора в Белене ще могат да произвеждат кисело мляко и сирене в европейски условия и по световни стандарти. Изграждането на мандрата става възможно, след като Държавно предприятие „Фонд затворно дело“ подписа договор с Държавен фонд „Земеделие“ за предоставяне на безвъзмездна финансова помощ по подмярка 4.2. Срокът на договора е 3 години, а общата стойност на проекта е над 3,3 млн. лева. В сумата влиза и безвъзмездна финансова помощ в размер на 50 процента от разходите, което включва подготовката на бизнес план и разработка на съпътстващите проекти по всички части на мандрата, разходи за строителство, оборудване и обзавеждане, пускане в експлоатация и др. Това ще бъде втората мандра на територията на място за лишаване от свобода. Вече седма година в затворническото общежитие в Смолян към затвора в Пловдив затворници произвеждат краве, овче и козе кисело мляко и сирене, предстои и въвеждане на технологична линия за кашкавал. Продукцията им е със запазена търговска марка на пазара. Над 1400 души са взели професионални тапии в затворите у нас, показва докладът на Министерството на правосъдието. През учебната 2016/2017 г. за ученици в местата за лишаване от свобода са записани 1431 осъдени лица и задържани под стража. Специалностите, по които се обучават лишените от свобода в училищата към затворите, са: стругарство, основни и довършителни работи в строителството, сухо строителство, производство на мебели, вътрешни ВиК мрежи, шлосерство, шивач, оператор в производството на облекло. „През 2017 г. в местата за лишаване от свобода постъпват все повече лица с много ниска професионална квалификация, а голяма част от тях изобщо нямат такава. Акцент в социално-възпитателната работа с учениците продължава да е мотивацията на лицата за включване в образователния процес, както и за повишаване посещаемостта на учебните часове, за намаляване на безпричинните отсъствия, за създаване на кръжочни модули с професионална ориентация и за организация на самоподготовката“, отчитат от правосъдното ведомство. Мотивирането на учениците за включването им в организираните извънкласни форми на работа също е от съществено значение. С помощта на учителите се подготвят викторини, рецитали, беседи и празнични програми, които лишените от свобода ученици представят пред останалите. Към училищата са създадени драматични състави, музикални формации, певчески групи и много други. Училищната мрежа в местата за лишаване от свобода за учебната 2015/2016 г. се състои от дванадесет училища.", "date": "2018.07.12", "title": "КОНКУРЕНЦИЯ: Затворници правят евтини каси и метални огради"}
{"url": "https://www.monitor.bg:443/bg/a/view/obshtinskijat-syvet-shte-obsyjda-otnovo-traseto-na-tramvaite-1-6-i-7-105230", "text": "На днешното заседание на Столичния общински съвет се очаква въпросът за трасето на трамваите 1, 6 и 7 да бъде решен. По казуса има два възможни варианта за действие. Първият вариант предвижда заместващ тролей на трамвай 6 в отсечката от бул. „Прага“ до басейн „Спартак“. 1 и 7 ще продължат да вървят по бул. „Скобелев“. За да се намали шумът обаче, заради който живеещите по булеварда протестират, чрез технологично решение трамваите ще бъдат отдалечени от жилищните сгради.   Вторият вариант изисква пробиване на нов тунел, в който да влизат трамваите 1 и 7 по посока бул. „Витоша“. Тогава оригиналното трасе на 6-цата ще бъде възстановено.   Първият вариант ще струва близо 7 млн. лева, а вторият - 22 млн. лева.", "date": "2018.07.12", "title": "Общинският съвет ще обсъжда отново трасето на трамваите 1, 6 и 7"}
{"url": "https://www.monitor.bg:443/bg/a/view/goranov-v-bruksel-ochakva-pokana-za-chakalnjata-na-evrozonata-105231", "text": "България очаква днес да получи дата за присъединяване към чакалнята на еврозоната. В сряда вечерта стана ясно, че страната ни с официално писмо е обявила желанието си да се присъедини към валутния механизъм ERMII и към банковия съюз. В Брюксел се събират министрите на финансите на страните от валутния съюз, които би трябвало да разгледат писмото от София. В същото време финансовият министър Владислав Горанов ще представи пред членовете на Комисията по икономически и парични въпроси на Европейския парламент в Брюксел резултатите от Българското председателство на Съвета на ЕС в областта на икономическите и финансови въпроси. В София експерти от Министерството на финансите също ще представят пред медиите резултатите по приоритетите от програмата на Българското председателството в областта на икономическите и финансови въпроси.", "date": "2018.07.12", "title": "Горанов в Брюксел, очаква покана за чакалнята на еврозоната"}
{"url": "https://www.monitor.bg:443/bg/a/view/privetstvame-pokanata-kym-skopie-za-nato-105229", "text": "Приветстваме решението от Срещата на върха на НАТО за започване на разговори с Република Македония за присъединяване към Алианса – решаваща стъпка към нейната евроатлантическа принадлежност. Това съобщиха от пресцентъра на министерството на външните работи. Подкрепяме решимостта на правителството в Скопие да продължи с прилагането на реформите и с укрепването на добросъседските отношения. От своя страна ще продължим да оказваме необходимата подкрепа в духа на нашия Договор за приятелство, добросъседство и сътрудничество, който подписахме през 2017 г. Разглеждаме постигнатия напредък и като успех на нашата активна политика за европейско и евроатлантическо бъдеще на целия регион - успешно реализиран приоритет и в рамките на приключилото преди дни Българско председателство на Съвета на ЕС. Поканата към Република Македония е ясно потвърждение, че политиката на „Отворени врати“ на Алианса остава валидна и допринася за сигурността и стабилността в евроатлантическото пространство.", "date": "2018.07.12", "title": "Приветстваме поканата към Скопие за НАТО"}
{"url": "https://www.monitor.bg:443/bg/a/view/ministyr-boil-banov-proverjava-herakleja-sintika-105223", "text": "Министърът на културата Боил Банов ще инспектира хода на дейностите в един от най-значимите археологически обекти – античния град Хераклея Синтика в местността Рупите край Петрич. През месец май правителството отпусна допълнителни средства в размер на 100 000 лв. за проучванията там. Ръководителят на обекта доц. д-р Людмил Вагалински, директор на Национален археологически институт с музей при БАН, ще представи последните находки и дейности по консервацията.   Хераклея Синтика е разположен на границата между древните области Тракия и Македония. Това е единственият гръко-македонски град в България, изследван археологически.", "date": "2018.07.12", "title": "Министър Боил Банов проверява Хераклея Синтика"}
{"url": "https://www.monitor.bg:443/bg/a/view/rusija-s-dvucifren-ryst-v-tyrgovijata-si-sys-sa-sht-i-es-105232", "text": "Оборотът във външната търговия на Русия със САЩ за първите 5 месеца на годината скочи с 10,5% в сравнение със същия период на 2017 г. и достигна 9,289 млрд. долара, сочат данни на Федералната митническа служба на РФ. В периода януари-март Москва обаче е „на червено” в търговията си с янките. Русия е изнесла зад океана стоки и услуги за 4,129 млрд. долара (ръст от 7,8% на годишна база), а импортът от САЩ е на стойност 5,16 млрд. долара или с 12,7% повече от първото петмесечие на 2017 г. В същото време обаче делът на щатите в общия оборот на руската външна търговия пада от 3,8% на 3,4%. В търговията си с ЕС Русия отчита голямо активно салдо, като причината основно са по-високите цени на енергоносителите. За периода януари-май Москва е изнесла стоки и услуги в страните от Евросъюза за 83,427 млрд. долара (ръст от 24,5% на годишна база), а вносът възлиза на 36,344 млрд. долара или с почти 17% повече. За първите 5 месеца на годината е регистрирано рекордно нарастване на оборота в двустранната търговия между Русия и ЕС от 22,1%, като е достигната стойност от 119,8 млрд. долара.", "date": "2018.07.12", "title": "Русия с двуцифрен ръст в търговията си със САЩ и ЕС"}
{"url": "https://www.monitor.bg:443/bg/a/view/trymp-naistina-smjata-che-syuznicite-ot-nato-trjabva-da-harchat-za-otbrana-4-na-sto-ot-svoja-bvp-105222", "text": "Президентът на САЩ Доналд Тръмп заяви днес на останалите държавни и правителствени ръководители от НАТО, че трябва да увеличат разходите си за отбрана до 4 на сто от своя БВП вместо договорените по-рано 2 на сто, потвърди говорителката на Белия дом Сара Сандърс, цитирана от ДПА. \"По време на изказването на президента на срещата на върха на НАТО той предложи страните не само да покрият ангажимента си от два процента от своя БВП за отбранителни разходи, а да го повишат на четири процента\", каза Сандърс след срещата на НАТО при закрити врата. \"Президентът иска нашите съюзници да споделят повече от бремето и поне като минимум да изпълнят своите вече поети задължения\", добави тя. \"САЩ плащат за защитата на Европа, а после губят от Търговия милиарди. Трябва да плащат 2 процента от БВП НЕЗАБАВНО, не до 2025 г.\", написа днес в Туитър\" Тръмп, използвайки обичайните си главни букви, предаде Ройтерс. По-рано днес Ройтерс цитира неназован служител в Белия дом, който поясни, че думите на Тръмп за четирите процента не са били официално предложение, а само подкана към лидерите да харчат повече за военни нужди. В същото време НАТО покани Република Македония да започне преговори за присъединяване към алианса. Това съобщи генералният секретар на пакта Йенс Столтенберг на пресконференция след първото заседание от двудневната среща на държавните и правителствените ръководители от военнополитическия съюз в Брюксел. Той уточни, че Македония ще стане 30-ата държава от пакта, когато приключат процедурите около утвърждаването на споразумението между Скопие и Атина. Това показва, че вратите на НАТО остават отворени, добави Столтенберг. Такава възможност се предоставя веднъж в живота. Ако хората в Бившата югославска република Македония не подкрепят споразумението, страната няма да бъде приета в алианса. Няма как хем да не се смени името, хем страната да бъде приета в НАТО. Хората трябва да вземат решение. Необходимо е да бъдат преминати националните процедури. Без промяна на името, страната няма как да бъде приета в пакта, поясни Столтенберг.", "date": "2018.07.12", "title": "Тръмп наистина смята, че съюзниците от НАТО трябва да харчат за отбрана 4 на сто от своя БВП"}
