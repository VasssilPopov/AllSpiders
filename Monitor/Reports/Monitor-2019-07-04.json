{"url": "https://www.monitor.bg/bg/a/view/sled-blizo-7-chasa-sporove-partiite-s-levche-subsidija-i-pravo-na-darenija-ot-firmi-obzor-169679", "text": "Партийната субсидия бе намалена от 11 на 1 лев за всеки спечелен глас на последните парламентарни избори. В същото време политическите формации получиха правото на дарения и от бизнеса. Това стана с окончателното решение на депутатите, които гласуваха в четвъртък на второ четене актуализацията на бюджета за тази година, предвиждаща промени в закона за партиите и Изборния кодекс. Дебатите продължиха близо 7 часа и бяха съпроводени от ожесточени спорове, обвинения в популизъм, лицемерие, комунизъм и спомени от ранните години на демокрацията. От БСП обвиниха колегите си от ГЕРБ, че се опитват да закрият партиите, че това е атака срещу социалистите и то преди местния вот, който се опитвали да спечелят служебно, както и в атака и срещу демокрацията и плурализма. От ГЕРБ пък на свой ред обвиниха червените, че бранят 11 лева партийна субсидия, защото партията им била пред фалит. В същото време от ДПС заявиха, че всички залитат към популизма и дадоха да се разбере, че само те предлагат реални решения с идеята си за 0 лв. субсидия и американски тип отворено финансиране. \"Желанието на ДПС е да не се залита в полето на популизма и да се защити демокрацията и плурализмът. За съжаление всяка партия, с изключение на нашата, залита точно натам. ДПС не е длъжна да отнася негативите на ГЕРБ и БСП по въпроса с партийните субсидии\", коментира председателят на ДПС Мустафа Карадайъ. Както винаги от ОП пък се разделиха в мотивите си - \"Атака\" стоеше твърдо зад 1 лев субсидия, докато НФСБ и ВМРО поискаха по-оптимален вариант, като бяха против външно финансиране, тъй като това според тях щяло да доведе до зависимост на партиите от бизнеса. В крайна сметка орязването на партийната субсидия от 11 на 1 лев бе подкрепено със 119 гласа \"за\" от ГЕРБ, \"Атака\", ДПС и \"Воля\" срещу 71 \"против\" и 16 въздържали се. Депутатите одобриха да падне и забраната за дарения за партиите от юридически лица, както и таванът от 10 000 лева за физическите лица. Предложението за отвореното финансиране бе направено между първо и второ четене от Карадайъ, от депутата и издател на „Телеграф медиа“ Делян Пеевски и колегата им Йордан Цонев, като подобно имаше и от лидера на НФСБ Валери Симеонов. Идеята беше одобрена както от бюджетната комисия, така и в пленарна зала. В крайна сметка обаче по предложение на Симеонов бяха направени поправки, с които се въвеждат няколко рестрикции. В резултат на това партиите няма да могат да получават финансиране от фирми, които имат просрочени публични задължения и от такива, които са регистрирани в офшорни зони. По време на дебатите пък социалистът Антон Кутев заяви, че вариантът на ДПС за отворено финансиране нямал нищо общо с американския модел, а бизнесът там бил различен. По думите му в САЩ не можело едновременно да си депутат, медиен монополист, бизнесмен и спонсор на партия като „един колега от ДПС“. Впоследствие Кутев попита в какво качество ще се яви в залата Пеевски, който е и един от вносителите. „Не знам, г-н Кутев, за какъв медиен монопол говорите, но колегата, когото визирате предложи текстове за прозрачност в медиите, които вие не подкрепихте. Беше създадена медийна дъвка срещу този колега, ако имаше медиен монопол, щеше ли от 90% от медиите да се леят клевети, лъжи и инсинуации срещу този наш колега“, контрира го на свой ред Хамид Хамид от ДПС. Като допълнителен бонус новият закон предвижда още занапред партиите с поне 1% действителни гласове, които им дават право на субсидия да ползват партийни централи и офиси имоти безвъзмездно, без да плащат наем. Вместо от 1 юли промените ще влязат в сила в деня на обнародването им в Държавен вестник, като бе отхвърлена идеята на БСП това да стане едва от 1 октомври. По-късно през деня премиерът Бойко Борисов поздрави парламента за приетите нови правила за финансиране на партиите. Както от бюджетната комисия, така и в залата, въобще не бяха разгледани предложенията на Пеевски, Карадайъ, Цонев и Халил Летифов за създаване на специален фонд за изграждане на детски градини, който да се попълни от спестените пари от субсидиите, а след това от излишъка. Мотивът за недопускането им бе, че се предлагат към актуализацията на бюджет 2019, чиято цел е промяна във финансирането на партиите. \"Децата на България са от съществено значение... С тези формални парламентарни техники попарихте надеждите на българските деца и техните родители\", не скри разочарованието си Ахмед Ахмедов от ДПС. След края на гласуването на актуализацията на бюджета от НС в четвъртък шефката на бюджетната комисия Менда Стоянова обясни, че спестените пари от намаляването на субсидиите на 1 лев ще влязат обратно в бюджета - към излишъка или дефицита, но тяхното харчене ще може да стане едва след решение на МС с постановление в края на годината. Тя не изключи възможността те да бъдат разпределени и за строежа на детски градини, но обясни, че спестените над 14 млн. лева едва ли ще са достатъчно за изграждането на много детски заведения и ако в края на годината кабинетът отпуска пари, то сумата ще е по-голяма.", "date": "2019.07.04", "title": "Партиите с левче субсидия и право на дарения от фирми (ОБЗОР)"}
{"url": "https://www.monitor.bg/bg/a/view/kogato-ti-ostane-vjarata-169675", "text": "Българинът е повече суеверен, отколкото вярващ. Колкото и да твърди обратното. Смята, че вземането на върбово клонче на Цветница и влизането в църква на Великден му дават право да измоли от Бог сполука и благоденствие. Защото обикновено това правим - палим свещ, и то най-вече като ни се е случило нещо лошо. Дори влизането в църква приемаме за някаква сделка. Даваш и след това получаваш. Никой не влиза в храма, за да общува с Бога. Да остане насаме в мислите си с него. В същото време всеки ден гледаме хороскопа, бягаме, като видим черна котка на пътя, някак си сме приели, че на даден църковен празник не се пере и чисти. Може би така ни е по-удобно. Няма да влезем в храма, но дори и без да сме постили, ще решим, че канонът повелява да сложим седем постни ястия на трапезата на Бъдни вечер. А къде остана вярата, онази истинската и чистата? Но това е само едната част на проблема. Защото другата е, че уж трябва да сме по-близо до Църквата, а пък на места храмове няма. Или още по-трагично е, че са оставени да се рушат. Нито се ремонтират, нито се дават под наем. А след тях има и паметници на културата. Тъжно, нали? А за проблема се пише от години. Хубавото е, че по оперативните програми някои наистина бяха възстановени. Много селища проявиха инициатива и се възползваха от евросредствата, за да вдъхнат живот в малките църквички. Само че едни други сгради остават на произвола на съдбата. Да не говорим, че у нас все още има места, където хората няма къде да отидат и да запалят свещ. Пътуват километри, за да кръстят детето си. Как тогава да насърчим влизането в храма? И без това свещениците не достигат и тези, които имат такъв в местния храм, са щастливци. Та затова си мисля, че разрушаването на църковни сгради е показателно. Метафора. Защото както оставяме да се рушат храмовете ни, така сме нехайни и към вярата. А повярвайте, има хора, за които това е от голямо значение. Такива, за които не е важно само върбовото клонче, а вярата. За тях влизането в църквата не е бизнес. Затова нека не стоим със скръстени ръце и да гледаме как нещо ценно се руши пред очите ни. Едва ли можем винаги да се оправдаваме, дори за пред себе, с липсата на пари. Спомнете си колко добри хора даряваха и събираха пари за местни църкви. Отделяха от ниските си пенсии, но за тях това беше кауза. Когато има желание, всичко се постига. Защото е казано: „Давайте милостиня според силите си. Тогава всичко у вас ще бъде чисто“.", "date": "2019.07.04", "title": "Когато ти остане вярата"}
{"url": "https://www.monitor.bg/bg/a/view/cyrkovni-imoti-za-8-mln-leva-se-rushat-169676", "text": "Църковни имоти за 8 млн. лева, според данъчната оценка на сградния фонд и земята се рушат изоставени от години. Голяма част от тях са собственост на Светия синод, който не финансира ремонта им от години. Сред тях са и паметници на културата, установи проверка на „Монитор“. Бившата семинария в Черепиш е емблематичен пример за това как имот с храм, стабилна сграда, която е била общежитие, и прилежащи земи са в тотална разруха. Тя се намира  непосредствено до Черепишкия манастир, от който я дели една паднала ограда. Откакто Средното духовно училище беше преместено в столицата през 1991 г., синодът там не само че не е правил никакъв ремонт, но не я е отдал нито под наем, нито е наел охрана. В резултат зданията, включително и черквата, са опасни за туристите и са напълно непригодни за църковни служби и обитаване. Проблемът с бившата семинария в Черепиш е, че самият сграден фонд е собственост на синода, а земята, върху която той е построен, е на Чипровския манастир. Преди около година архиереите от синода прехвърлиха полуразрушения сграден фонд на Врачанската митрополия, която няма средства да го стопанисва. която е на 200 метра от минералната баня. Независимо че е в идеалния център на курортното градче, тя не може да бъде отдадена и под наем, тъй като в нея тоалетните са общи, а баня няма. ОЩЕ ПО ТЕМАТА ЧЕТЕТЕ В УТРЕШНИЯ БРОЙ НА \"МОНИТОР\".", "date": "2019.07.04", "title": "Църковни имоти за 8 млн. лева се рушат"}
{"url": "https://www.monitor.bg/bg/a/view/silen-trus-ot-6-6-po-rihter-raztyrsi-kalifornija-169690", "text": "Земетресение с магнитуд 6,6 по скалата на Рихтер разтърси щата Калифорния в САЩ, съобщиха от Европейския сеизмологичен център. Земният трус разлюля щата в 10:33 ч. местно време, 17:33 ч. по Гринуич.   Епицентърът на земетресението е на 195 км северно от Лос Анджелис, с дълбочина 9 км. Жители на щата съобщават, че са усетили земетресението силно за около минута.   Все още няма данни за пострадали и материални щети.", "date": "2019.07.04", "title": "Силен трус от 6,6 по Рихтер разтърси Калифорния"}
{"url": "https://www.monitor.bg/bg/a/view/vchera-si-e-za-vchera-ili-kak-dani-bojl-vyzkresi-djon-lenyn-169685", "text": "„Вчера си е за вчера“ е от тези филми, чиято идея звучи толкова налудничава, че нищо чудно да се превърне в абсолютен хит. Режисьор е носителят на „Оскар“ Дани Бойл, чиято основна идея гравитира около желанието да отдаде почит на легендарните The Beatles, като създаде свят, в който те никога не са заставали под светлината на прожекторите. Позиционираме се във Великобритания, където непрокопсалия wanna-be музикална звезда Джак Малик (Химеш Пател) – бивш учител, се опитва да припечелва, като свири по детски рождени дни и за жълти стотинки по улицата. Това, докато една нощ след 12-секундно електрическо затъмнение светът не се събужда в паралелна действителност, в която никой не е чувал хитовете като Hey Jude, Yesterday (откъдето е вдъхновено и името на филма на английски език) и т.н. Поне досега... Тук започва и веселбата, за която се грижат още дяволитият поглед на агентката на Ед Шийрън (който също участва в кинотворбата) – Кейт Маккинън, хумористичните диалози и дори бръмбарите, изскачащи от екрана на Джак в опита му да потърси отговор на въпроса защо никой не си спомня легендарната група (beatle от английски означава бръмбар). В основата си лентата е любовна история – между героите и към The Beatles. А това се усеща и от любопитното „камео“ на Джон Ленън в заглавието. В кратка сцена той има съдбоносна среща с вкарания в морална дилема Джак, като го призовава „да каже истината на всеки, когото познава“. Още по-интересен пък е фактът на категоричния отказ на филмовия екип, самия актьор и продуцентите от Universal да разкрият кой застава пред камерата за култовия образ. „Ще запазим идентичността на актьора в тайна в знак на уважение към живота и паметта на Джон Ленън“, гласи част от официалния коментар по темата на продуцентската компания.", "date": "2019.07.04", "title": "„Вчера си е за вчера“ или как Дани Бойл възкреси Джон Ленън"}
{"url": "https://www.monitor.bg/bg/a/view/mo-horizons-i-koza-mostra-zabivat-v-goreshta-sofija-169683", "text": "Mo’Horizons, Koza Mostra, Стефан Вълдобрев с Обичайните заподозрени, ONYX, Hayes&Y, Mark Foggo's skasters и още куп страхотни банди и разнообразни събития очакват гостите на култовия клуб “Маймунарника” това лято. На прохлада под дърветата в парка, място за среща и забавление ще намерят фенове на различни музикални стилове, малки, големи и още по-големи купонджии, обединени от страстта да се забавляват под открито небе. През юли, август и септември програмата на клуба включва дневни музикални събития, пазари, тематични партита, old school и реге вечери, виц дуели и какво ли още не, а повечето от тях са с вход свободен! Всяка седмица от началото на юни по идея на “Маймунарника” тече единствената по рода си поредица от концерти “SUMMER DISTORTION – сцена за независима музика”. Веднъж седмично SUMMER DISTORTION дава възможност и сцена за изява на независими български музиканти и некомерсиални групи, някои от които стъпват за първи път на професионална сцена. Събитието е тематично всеки път и в една вечер събира близки по стил банди. Входът е свободен. Подробности по програмата и участниците в SUMMER DISTORTION можете да намерите на страницата на „Маймунарника“ във фейсбук ТУК, a следващите издания са на 9 юли (с The Black Swells, Maze Hunters, The Dead Captain), 17, 24 и 30 юли (участниците за тези дати ще бъдат обявени скоро). Утре вечер, 5 юли, германската бразилектро формация  пристига в София за ексклузивно live шоу в клуб “Маймунарника”! Обичаното дуо е добре познато по света и у нас и съвсем логично сме в очакване да отпием отлично балансиран коктейл от bossa nova, funk, soul, latino и electro. Именно с този невероятен микс от стилове, влияния и страхотен вкус Mo’Horizons влизат в историята на световната музика, където са хитовете им „Yes Baby Yes\", „Foto Viva” и много други. В петък вечер ще се отдадем на музиката за душата, а началото е в 21.00 ч.  Следващата седмица, на 11 юли пристига една от най-подходящите за сцената на “Маймунарника” балкан-ска банда - ! Тя е пълна с енергия, която завладява още с първите акорди. След участието си в \"Евровизия\" 2013, групата успя да се превърне в една от най-известните и обичани балкан-ска банди в Европа. Музиката им е смесица от различни стилове - ска,  рок, пънк, инди и традиционна гръцка музика, и с лекота прекосява всякакви граници. Концертите им на живо са истински фурор, а шесторката вече няма търпение за поредната си среща с родната публика!  На 18 юли на сцената ще стъпят  , които знаят най-добре как да забавляват малки и големи! Не случайно бандата не се спира през последните две-три години и абсолютно заслужено се радва на всенародната любов! На 25 юли е време на сцената да се качи американската хардкор хип-хоп банда ! Това ще е поредното посещение на Sticky Fingaz и Fredro Starr на наша територия и първото след излизане на посдния им, осми по ред, албум \"100 Mad\", който се появи на 31 май тази година. През годините ONYX са неуморни, издавайки редица съвместни и солови проекти, придържайки се към познатия хардкор стил и любовта на феновете си. В края на август любимата ни българска група зад граница -   ще представи новото си EP \"Safeplace\" с традиционно голям концерт – този път в “Маймунарника”. В последните години момчетата се подвизават в Лондон, но не пропускат възможност за среща с българските си фенове. Концертите им са истински празник и сме сигурни, че и 24 август ще се превърне в такъв. В продажба са ограничено количество билети на цена от 10 лв.,след изчерпването им ще бъдат по 15 лв., а на място – 20 лв.  Mark   е сред най-известните ска банди в света, a едва ли има човек, кoйто да не е припявал на вселенския му хит \"Hashish from Amsterdam\". Емблематичният Mark Foggo ще пристигне в София с чисто нов албум - \"Ska Pig Returns\", за който казва: “След повече от 3000 шоутa до сега – това е само началото!!!” На 12 септември наред с новите, очакваме и всички най-яки стари хитове, а с Mark Foggo’s skasters градусът на настроение е гарантиран! A тази вечер (4 юли) ще сме с Ревю, Kottarashky and the rain dogs и Мерудия. Началото е в 20.00 ч.", "date": "2019.07.04", "title": "Mo’Horizons и Koza Mostra забиват в гореща София"}
{"url": "https://www.monitor.bg/bg/a/view/roselina-petkova-e-novijat-direktor-na-radio-sofija-169688", "text": "Роселина Петкова е новият директор на Радио София. Тя поема позицията, която заемаше настоящият директор на Българското национално радио Светослав Костов. Роселина Петкова е родена на 10 октомври 1991 г. Завършва „Социология” в Нов български университет. Има опит като репортер, редактор, продуцент на актуални предавания и водещ на новини в различни медии. Работила е в информационни агенции и радиа, била е лице на новините на една от водещите телевизии в България. Завършила е Master Class обучения на „The Guardian” в Лондон, Великобритания.  Роселина Петкова е автор и водещ на рубриката „Еспресо с Роси“ в сутрешния блок на Радио София. Познава екипа на медията, който определя като „пример за хора, които имат идеи, знаят как и искат да работят.“ Петкова ще работи за надграждане на стабилната основа в Радио София с нови идеи, ориентирани към младите хора в столицата, до които да достигне чрез радиоефира и социалните мрежи. ", "date": "2019.07.04", "title": "Роселина Петкова е новият директор на Радио София"}
{"url": "https://www.monitor.bg:443/bg/a/view/pet-ulovki-pri-tegleneto-na-byrzi-krediti-169671", "text": "„Пари до заплата с лошо ЦКР, отпускане на момента без поръчители“ е един от най-често срещаните афиши по стълбове. Въпреки че за проблемите с бързите кредити се говори от години, все още много хора се подвеждат от примамливите на пръв поглед предложения. България е в топ 5 по лоши кредити и задлъжнялост и невъзможност да си обслужва дълговете население. Едно от причините е, че фирмите за бързи кредити залагат незаконни клаузи в договорите с клиентите си. Комисията за защита на потребителите (КЗП) оповести, че няма фирма за бързи кредити в България, която да не е нарушила правата на клиентите си чрез внасянето в договорите за кредит на т. нар. неравноправни клаузи. Това са и поради това са нищожни и не ви обвързват. С такива клаузи тези фирми ви залагат различни капани. Карат ви да заплатите уж за допълнителен пакет от услуги, които никога няма да ви предоставят. За последните 3 години броят на жалбите на измамени от фирми за бързи кредити, постъпили при омбудсмана Мая Манолова, е над 3 700. Въпреки че за проблемите с бързите кредити се говори от години, все още много хора се подвеждат от примамливите на пръв поглед предложения. По данни на БНБ за първото тримесечие на годината показват, че отпуснатите кредити от такива фирми са на стойност 2,5 млрд. лева. От тях забавените кредити са на стойност 200 милиона лева. Един от триковете, според омбудсмана Мая Манолова, е въвеждането на \"допълнителни услуги\" към погасителните вноски, които целят просто да увеличат заема, а не реално да помогнат на клиентите. Най-масова е неустойката за неосигуряване на поръчители или на банкова гаранция. Фирмите залагат трудноизпълними клаузи, като например в рамките на 3 дни да намерят поръчител, който да получава заплата до 7 пъти над минималната. Фактът, че срокът започва да тече след отпускането на заема означава, че фирмата изобщо не очаква да бъде намерен поръчител, а по-скоро да бъде платена неустойка. Така се появява и примамливата такса \"Гарант\", срещу която фирмата намира поръчител на клиента. Други такси-уловки са свързани с извънсъдебното събиране на просрочен кредит. Те се начисляват за обажданията, съобщенията и писмата, които се изпращат при просрочване. Задължават ви дори да прекратите договора преди падежа, да плащате лихвите до края му и други нечестни схеми. Има такса, която покрива разходите в случай, че кредиторите си търсят вземанията в дома или на работното място на потребителите. И така те се натоварват с допълнителни лихви, неустойки, обезщетения, които в крайна сметка много сериозно оскъпяват кредитите далеч над разумните нива. От Асоциацията за отговорно небанково кредитиране не са съгласни и твърдят, че това по улиците и рядко онлайн. „При кредит е важно да се обръщат към финансови институции регистрирани в БНБ и които са проверяни от Комисията за защита на потребителите т.е. легитимни институции“, съветва Николай Цветанов, председател на асоциацията. Но според омбудсмана няма реален контрол от държавата, защото Комисията за защита на потребителите нито има достатъчно правомощия, нито ресурси. От началото на 2018 година до края на март тази година регулаторът е направил 550 инспекции на \"бързи кредитори\", като 447 от тях са по жалби на потребители. Това обаче не дава резултат. Затова омбудсманът предлага съдът да се задължи да следи за неравноправни клаузи в заповедното производство. А не разрешения да се раздават автоматично. Предлага и лицензионен режим. Но до тогава всички препоръчват - четете си договорите внимателно. „Гарант“ „Извънсъдебно събиране на просрочен кредит“ „Посещение у дома или офиса“ „Неусигуряване на подходящ поръчител“ „Допълнителни услуги“ Законът е създал ясни правила колко голяма може да бъде лихвата ви, но тези фирми използват различни уловки, с които „надписват сметката“.  Един от начините да се защитите е да напишете жалба до Комисията за защита на потребителите (КЗП) чрез сайта на регулатора. Жалбата си може да изпратите и по пошата. КЗП има свои поделения в редица градове – може да се обърнете директно или да им пишете. КЗП може да забрани дадена практика като заблуждаваща или да заведе колективен иск пред съда за обявяване на измамливите клаузи за нищожни. Но няма да ви върне надвзетите пари, а и трудно пристъпва към завеждане на дело. Сигурният път да се отървете от тези клопки в договора е да потърсите защита от съда, който да обяви целия договор или отделни клаузи за невалидни. Ако фирмата за бързи кредити е допуснала много тежки нарушения в договора и съдът приеме, че той е нищожен изцяло, вие ще дължите само получената от вас сума на заема, без да трябва да връщате каквото и да било друго. Дори съдът да установи само по-леки нарушения и да не приеме, че целият договор е незаконен, той пак ще ви разтовари от финансовото бреме – ще приеме дадена неустойка или пък сума за допълнителни услуги и др. според конкретното нарушение за недължими. Преди фирмите за бързи кредити съдеха клиентите си като използваха несъвършенствата в закона и си създаваха частни арбитражни съдилища, които да съдят вместо държавните. Законът вече е променен и днес те нямат право да съдят клиентите си в учредените от тях съдилища. Но те все още вадят от чекмеджетата стари изпълнителни листове и образуват изпълнителни дела. В тези случаи може да се обърнете към Върховен касационен съд (ВКС) и да искате да бъде отменено арбитражното решение, ако никога не са ви уведомили, че ви съди арбитражен съд. ВКС ще отмени арбитражното решение, ако заведете дело навреме. Законът гласи, че може да обжалвате пред ВКС в 3-месечен срок откакто сте узнали, че сте осъдени.", "date": "2019.07.04", "title": "Пет уловки при тегленето на бързи кредити"}
{"url": "https://www.monitor.bg:443/bg/a/view/temenujka-petkova-preporycha-na-biznesa-dvustranni-dogovori-za-elektroenergija-169670", "text": "Министърът на енергетиката Теменужка Петкова препоръча на бизнеса да купува ток на базата на двустранни договори. \"Това им гарантира една предвидимост по отношение на разходите за електрическа енергия и по-голяма устойчивост във връзка с производството, което те осъществяват\", каза тя в парламента. По отношение на голямата разлика в цените на енергийната борса през последните дни Теменужка Петкова отбеляза, че които са разписани в Закона за енергетиката. Тя припомни, че след промените в закона от минатата година цялото количество електрическа енергия от всички производители на ток се търгуват само на Българската независима енергийна борса (БНЕБ). Освен това предприятията от държавната енергетика осигуряват приблизително 60% от търгуваната електрическа енергия на борсата. Останалите се осигуряват от други производители и търговци на ток. Според нея за получилото се като флуктуации в първите няколко дни на месец юли, компетентен орган е КЕВР. Тя добави, че всеки имащ доказателства за манипулиране на борсата може да се обърне към регулатора. „БНЕБ работи както всяка една друга борса в Европа. Това е пазарът. Знаете той има две страни - търсене и предлагане\", допълни Теменужка Петкова. Тя смята, че Според нея проблемът е само за тези предприятия, които не са успели да си закупят електрическа енергия на базата на двустранни договори купуват само от предния ден. \"Ако има някакво напрежение по отношение на цената, трябва да е ясно, че тя се отнася единствено и само за платформа \"Ден напред\", заяви Теменужка Петкова. Тя уточни, че има още две платформи на борсата - за двустранна търговия и в рамките на деня. Според министъра на енергетиката в момента няма нужда от законодателни промени, заради колебанията на борсата.", "date": "2019.07.04", "title": "Теменужка Петкова препоръча на бизнеса двустранни договори за електроенергия"}
{"url": "https://www.monitor.bg:443/bg/a/view/nzok-predlaga-kysa-pista-za-lechenie-na-deca-169667", "text": "Къса писта за лечение на деца предлага Националната здравноосигурителна каса (НЗОК) с писмо до здравния министър Кирил Ананиев, съобщиха от финансово-осигурителната институция. От там предлагат това да стане със спешни промени на Закона за здравето и този за лечебните заведения. Родителите и настойниците на пациентите да упълномощават болницата, която от тяхно име да подготвя документите и да подава заявление до НЗОК за финансиране на терапията. Това предвижда основното предложение на касата. Към момента това се прави от родителите или настойниците, които не всякога успяват да попълнят бумащината и се налага неколкократно тя да бъде връщана за коригиране, което забавя лечението. Подобен беше случаят на 6-годишната Мими, която издъхна от левкемия в Университетската болница „Царица Йоанна – ИСУЛ“ преди две седмици, без да дочака животоспасяващото лекарство. След закриването на центъра „Фонд за лечение на деца“ от 1 април т.г. функциите пое Националната здравноосигурителна каса. Предстои промяна и в други клаузи и текстове, за да се облекчат родителите и да се съкрати пътят на пациента. Обхванати са всички аспекти на проблемите, обсъдени на срещата на ръководството на касата с представители на сдружението „Деца с онкохематологични заболявания“, поясниха от НЗОК.", "date": "2019.07.04", "title": "НЗОК предлага къса писта за лечение на деца "}
{"url": "https://www.monitor.bg:443/bg/a/view/tyrgovci-na-kradeni-avtomati-se-sporazumjaha-169672", "text": "С ефективни присъди от 2 и 3 години за  Айдън Джафер  и Билял Хабиб приключи аферата за откраднати от „Арсенал“ 17 автомата, 15 пистолета „Макаров“ и 12 цеви за тях.Размерът на наказанията е в резултат на споразумения между обвиняемите  и прокурор, одобрено от състав на специализирания наказателен съд. Двамата мъже бяха задържани в хода на спецполицейска акция на 4 декември 2018 година в селища на територията на общините и Павел баня. В хода на разследването е било установено, че пушката са арсеналско производство, те били предназначени за нуждите на родните спецчасти, цената със заглушител на пищовите била 800 евро за бройката, а за автоматите – по 1400. Билял и Айдън избягвали да комуникират по телефон, всяко следваща среща помежду им била предварително договаряне на „четири очи“. От специализираната прокуратура припомнят, че до склада с оръжията се стигнало с помощта на служител на МВР, който се е представил за клиент и е успял да закупи автомати „Калашников“ и пистолети „Макаров“ със заглушител. От назначените по досъдебното производство балистични експертизи е установено, че всички оръжия са годни за употреба по предназначение. Наложените ефективни присъди незабавно са приведени в изпълнение при първоначален строг режим на изтърпяване в софийския централен затвор.  48-годишният Джафер беше задържан преди 10 години при сходна акция, тогава от дома му в село Габарево о бяха иззети 10 автомата “Калашников”, над 420 бойни патрони от различен калибър и 60 грама хероин, припомнят запознати. Връстникът на Джафер Билял Хабиб има зад гърба си 7 присъди, като на два пъти е бил посочват за ръководител на организирана престъпна група занимаваща се с документи измами.", "date": "2019.07.04", "title": "Търговци на крадени автомати се споразумяха"}
{"url": "https://www.monitor.bg:443/bg/a/view/3d-tehnologija-zamenja-lipsvashti-kosti-169668", "text": "Нова 3D технология заменя успешно липсващи кости на черепа в резултат на катастрофи, травми от падания или тежки инфекции. Това съобщиха от Университетската болница „Св. Иван Рилски“ в София, където тя вече се извършва. За целта се правят индивидуални 3D РЕЕК импланти, които са единствената алтернатива за пациента. Новата методика е широко разпространена по света, но в България не се прави на друго място. „Обикновено дефектите, при които тя се използва, се получават при автомобилни катастрофи, височинни травми или тежка инфекция на черепната кост, например остеомиелит, която я „разяжда“, обяснява д-р Асен Хаджиянев, който въведе иновативната технология у нас. Той е началник на сектор към Клиниката по неврохирургия. Изработката на импланта се осъществява след образното изследване. Изготвя се компютърен модел и се отпечатва на 3D принтер. Накрая се произвежда в специализирана лаборатория, като преди да стигне до пациента, минава през процедура по дезинфекция. „Тъй като всяка деформация на костта е различна, съответно и изделието също е индивидуално всеки път, което го прави много скъпо“, разказва д-р Хаджиянев, който е началник на сектор към Клиниката по неврохирургия. Това е и причината досега само на трима пациенти да са поставени такива индивидуални 3D импланти в УМБАЛ „Св. Иван Рилски“, каза още д-р Хаджиянев.", "date": "2019.07.04", "title": "3D технология заменя липсващи кости"}
{"url": "https://www.monitor.bg:443/bg/a/view/cacarov-na-treto-poseshtenie-v-syrbija-169669", "text": "Главният прокурор Сотир Цацаров е на работно посещение в Република Сърбия по покана на сръбския главен прокурор Загорка Доловац, съобщиха от държавното обвинение.  От прокуратурата припомнят, че това е трета среща на ръководителите на двете прокуратури, след като на 8.12.2017 г. в Белград беше подписан меморандум за сътрудничество между прокуратурата на Република България и прокуратурата на Република Сърбия. През юни 2018 г. Загорка Доловац бе на посещение в София. В рамките на визитата се провеждат разговори по въпроси от взаимен интерес както в главната прокуратура, така и в Специализираната прокуратура на Република Сърбия, уточняват от държавното обвинение, което означава, че сред темите на разговора е и връщането у нас на укриващия се в Белград подсъдим фараон Цветан Василев. Основният подсъдим за фалита на КТБ се укрива в Сърбия от края на 2014 г. Главният прокурор Сотир Цацаров е придружаван от заместника си Мария Шишкова и от ръководителя на международния отдел на ВКП Цветомир Йосифов, уточняват от ПРБ.", "date": "2019.07.04", "title": "Цацаров на трето посещение в Сърбия"}
{"url": "https://www.monitor.bg:443/bg/a/view/bylgarija-s-predstaviteli-v-polovinata-komisii-na-ep-obzor-169681", "text": "България ще разполага със свои представители в половината от всички 22 комисии (заедно с двете подкомисии към Комисията по външни работи-по права на човека и по сигурност и отбрана-б.р.) на Европарламента през настоящия му мандат, който стартира в началото на седмицата. Освен това страната ни вече има постоянен член на ключовата транспортна комисия, в която ще се решава съдбата на поставения на трупчета пакет „Мобилност“. Става дума за Петър Витанов от БСП (СД). При попълването на състава на комисиите от евродепутатите, в същото звено попаднаха още трима заместник-членове, които както се случи при важните гласувания на пакета в рамките на предходния мандат на ЕП, ще могат да си осигурят глас при отсъствие на някои от титулярите. Това са Андрей Новаков от ГЕРБ (ЕНП), Ангел Джамбазки от ВМРО (ЕКР) и Илхан Кючюк от ДПС (ОЕ). И досега в транспортната комисия имаше четирима българи-Новаков, Джамбазки, както и Сергей Станишев и Петър Курумбашев от БСП, но всички те бяха „резерви“. Самият Новаков пък заяви преди броени дни, че България има стратегия как да отстои интересите на българските превозвачи за година и половина напред, но и че тя не бива да се разкрива, за да не се попречи на реализацията ѝ. След избора в ЕП свързан с попълването на комисиите, стана ясно още, че като цяло източноевропейските страни, които негодуват срещу рестрикциите към превозвачите, известни още като пакета „Макрон“, ще имат повече свои представители спрямо предходния мандат. Освен в транспортната страната ни ще има свои постоянни представители и във външната комисия. Това са Александър Йорданов, който стана евродепутат от листата на ГЕРБ и СДС, Кючюк и Станишев. В Комисията по култура и образование пък попаднаха Асим Адемов от ГЕРБ и Андрей Слабаков от ВМРО, а в тази по заетост и социални въпроси Атидже Алиева-Вели от ДПС и Радан Кънев от ДСБ, която се яви на евровота в края на май като част от коалицията „Демократична България“. В същото време Джамбазки бе избран за член на Комисията по правни въпроси, а Андрей Ковачев от ГЕРБ в Комисията по вътрешния пазар и защита на потребителите. В състава на Комисията по регионално развитие пък попаднаха Новаков и Цветелина Пенкова от БСП, която е и сред попълненията в Комисията по бюджетен контрол, а в този на Комисията по промишленост, изследвания и енергетика-Иво Христов от БСП, Искра Михайлова от ДПС и Ева Майдел от ГЕРБ. Членове на Комисията по граждански свободи, правосъдие и вътрешни работи на свой ред станаха Емил Радев от ГЕРБ и Елена Йончева от БСП. Тези двама от общо 17-те български евродепутати също като Пенкова попаднаха и в съставите на други комисии, съответно на Комисията по петиции и Подкомисията по сигурност и отбрана.", "date": "2019.07.04", "title": "България с представители в половината комисии на ЕП (ОБЗОР)"}
{"url": "https://www.monitor.bg:443/bg/a/view/hajdi-klum-se-razhodi-do-oltara-za-treti-pyt-169673", "text": "Три пъти за щастие! Този брой разходки до олтара беляза супермоделът Хайди Клум. Красавицата каза заветното „да“ на бившото попълнение на групата Tokio Hotel Том Каулиц. Музикантът е с 17 години по-млад от манекенката, като 17 е и броят месеци, от които двамата са заедно. Звездната двойка е организирала сватба още на 22 февруари, когато са вдигнали наздравици и за първата годишнина от връзката си, но досега пазиха брака си в тайна. Според източници, близки до влюбените, те се запознали покрай риалити формата „Следващият топмодел на Германия“. Впоследствие папараци заснеха и първата публична целувка на Клум и Каулиц покрай друго предаване - „Америка търси талант“. Клум беше съпруга на Рик Пипин и на певеца Сийл. Тя е майка на четири деца – две момичета и две момчета.", "date": "2019.07.04", "title": "Хайди Клум се разходи до олтара за трети път"}
{"url": "https://www.monitor.bg:443/bg/a/view/edin-bylgarin-se-rajda-a-trima-umirat-169677", "text": "Отрицателният прираст добива застрашаващи размери, сочи статистика на Националния център по обществено здраве и анализи. Само за първите три месеца на годината починалите българи са близо 29 хиляди души. Най-голяма е смъртността в столицата, където в последния им път са изпратени 5 230 българи. Втори по смъртност град е Пловдив, където животът си са загубили 2 884 души, а на трето място се нарежда Варна, където са извършени 2 087 погребения. Смъртността в Хасково, Стара Загора и Благоевград също е много висока спрямо броя на населението – в тези градове умират по около 300 души всеки месец. Разликата между починалите и новородените е особено стряскаща в градове като Видин – където на 452 починали са тримесечието са се родили едва 59 деца; в Перник – където има 428 погребения и 97 раждания; в Смолян – където на 97 новородени се падат по 405 починали; и в Разград – където за тримесечието са се родили 74 бебета, и са починали 484 души. Общо за първите три месеца на годината са се родили близо 13 хиляди бебета, като традиционно най-висока раждаемост има в столицата – 3 497. На второ място отново е Пловдив с 1 578 нови бебета, и на трето – Варна с 1074 новородени. Отново традиционно ниска е раждаемостта във Видин, Перник, Ямбол, Смолян, и София област, където месечно се раждат под 70 деца. Анализът сочи още, че за първите три месеца са починали 69 бебета до 1-годишна възраст, и са регистрирани 63 мъртвородени деца. Стара Загора е с впечатляващо високо нивона мъртви новородени – цели 9 за тримесечието. За сравнение в двумилионна София са родени едва 11 такива бебета.", "date": "2019.07.04", "title": "Един българин се ражда, а трима умират"}
{"url": "https://www.monitor.bg:443/bg/a/view/radev-otvorihme-nov-etap-ot-otnoshenijata-ni-s-kitaj-169678", "text": "„В сряда постигнахме важен успех и отворихме нов етап от нашите отношения.“. Такъв коментар направи в четвъртък в Шанхай президентът Румен Радев във връзка с визитата си в Китай. В отговор на въпрос как приетата ден по-рано от двамата държавни глави в Пекин декларация за установяване на стратегическо партньорство ще се отрази на двустранните отношения, той заяви, че не само са установени тези отношения на ниво стратегическо партньорство, но и със самия президент Си Цзинпин са установили отношения на открит диалог и доверие. „Това е в резултат не само на съвместното ни участие в Петербургския икономически форум, но и особено на идеята ми за изграждането на глобален център за партньорство в България, по инициативата \"17 плюс 1\", посочи Радев. Той разказа също така, че Си Дзинпин е решил за една минута бюрократичен проблем за вноса на млечни продукти от България. „Нашата селскостопанска продукция среща редица трудности и на практика има изключително ограничен достъп до китайския пазар, особено за мляко и млечни произведения, където протоколите за фитосанитарен контрол са подписани преди повече от две години, но по едни или други причини тези фирми не се допускат тук. В рамките на една минута този проблем беше решен от президента, всичко е дадено на тяхната агенция за митниците и е качено на техния сайт. Нашият бизнес може оттук нататък реално да внася мляко и млечни продукти”, обясни президентът.", "date": "2019.07.04", "title": "Радев: Отворихме нов етап от отношенията ни с Китай"}
{"url": "https://www.monitor.bg:443/bg/a/view/art-instalacija-na-joko-ono-posreshta-na-festivala-exit-169662", "text": "Лодка, превърната в арт инсталация от самата Йоко Оно, посреща хилядите меломани на поредното издание на един от най-големите музикални фестивали в Европа – EXIT в Сърбия, който започва днес в Петроварадинската крепост край Нови Сад. На откриването на произведението, съпругата на легендарния Джон Ленън, се включи с видеообръщение след речта на сръбския премиера Ана Брнабич, а накрая детски хор изпя емблематичното парче Imagine. Инсталацията на Йоко се казва “One day…” и е вдъхновена от типичната лодка „Чайка“, използвана от сръбската гранична полиция, която патрулирала с нея по границата между Южна Европа и Османската империя. Датата на откриването – 28 юни, също не е избрана случайно. Това е денят на подписване на Версайския договор точно преди 100 години, с който приключва Първата световна война. Така Оно и организаторите на EXIT отправят общо, кратко и ясно послание за мир. Проектът е част и от предстоящото домакинство на Нови Сад като културна столица на Европа през 2021 г, а Петроварадинската крепост ще е „Крепостта на мира“. Тя е най-голямото военно укрепление на континента, но никога в историята си не е използвано по време на война или битка. Самата инсталация представлява лодка, която Оно е боядисала в бяло и е осветила отвътре, за да свети в тъмнината. Посланието е да напомня за края на Първата световна война, в която милиони хора, предимно млади мъже, са загубили живота си. Лодката, обаче е била и начин, не само сърбите да избягат от войната, но и в наши дни мигрантите, които достигат бреговете на Европа по вода, за да се спасят от ужаса на военните действия.", "date": "2019.07.04", "title": "Арт инсталация на Йоко Оно посреща на фестивала EXIT"}
{"url": "https://www.monitor.bg:443/bg/a/view/burja-i-poroj-poraziha-grobishten-park-169655", "text": "Ураганен вятър и проливен дъжд, паднал към 21,00 часа на 3 юли над Павел баня са причинили поразии за хиляди левове, съобщи кметът на Павел баня Станимир Радевски. Вятърът е съборил два огромни бора, които при падането си да потрошили над 10 паметника и паметни плочи .Стихията е нанесла щети и по част от оградата на парка. Почти по същото време вятърът е съборил дърво върху паркиран в близост автомобил на казанлъшката улица „6-и септември“, съборено е и дърво на улица „Капитан Петко войвода“. Стихията в Стара Загора е вилняла едва петнадесетина минути, но е имало поне 10 сигнала за потрошени клонове, скъсани телекомуникацинни кабели.Следствие силните пориви е било счупено стъкло на последния етаж на болница „Тракия“, парчета са паднали върху тротоарното платно. Рано заранта мястото е било обезопасено с полицейска лента, използвана е противопожарна стълба за премахване на опасните остатъци и подмяната на прозореца.", "date": "2019.07.04", "title": "Буря и порой поразиха гробищен парк"}
{"url": "https://www.monitor.bg:443/bg/a/view/starozagorskata-aida-se-prenasja-v-krepostta-tuida-169659", "text": "На открита сцена сред руините на средновековната крепост Туида в Сливен на 14 юли ще бъде поставена вердиевата опера „Аида“, в ролята на Радамес ще бъде почетният гражданин на Сливен, тенорът  Камен Чанев, съобщи директорът на старозагорската трупа Огнян Драганов, който е режисьор на мега-спектакъла Грандиозна „Аида“ на древната и средновековна крепост „Туида“ в Сливен. Монументалната сценография е дело на Тодор Демеров, а художник на част от пищните костюми – италианският майстор-сценограф и костюмограф Салваторе Русо, на диригентския пулт ще бъде маестро Ивайло Кринчев. В ролята на Аида ще бъде сопраното Таня Иванова, а арията на Амнерис е поверено на сливенската певица, мецосопраното Даниела Дякова. Над 250 души ще излязат на сцената, включени са малките балерини от местните школи „Адажио“ и „Пети Па“.Спектакълът бе създаден през 2016 година и първото му представяне беше на старозагорския стадион по повод 100-годишнината на местния футболен тим „Берое“. Още тогава бе обявено, че ще се търсят нетрадиционни места за последващи представяния.", "date": "2019.07.04", "title": "Старозагорската „Аида“ се пренася в крепостта Туида"}
{"url": "https://www.monitor.bg:443/bg/a/view/njama-da-zakrivat-otdelenija-v-bolnicite-na-severozapada-169666", "text": "Няма да се закриват отделения в болниците в Северозападна България. Това стана ясно на срещата между здравния министър Кирил Ананиев и директорите на областните болници във Видин, Враца и Монтана. Укрепването на отделения във Враца и Видин, които в момента имат затруднения заради липсата на кадри и все по-малкия брой обслужвани пациенти, е една от основните мерки. Добрата новина е, че в болницата във Враца не само че няма да се закриват отделения, но дори се предвижда откриването на две нови - за инвазивна кардиология и съдова хирургия. Целта е По думи на Ананиев се водят разговори с всички банки в страната, за да може да се рефинансират задълженията на лечебното заведение. В момента почти целият приход на врачанската болница е под запор от кредитори, поради което се бавят възнагражденията на медицинския персонал. Основният проблем на видинската болница пък са кадрите. От здравното министерство посочват, че за последната година финансовото състояние на лечебното заведение е стабилизирано, няма просрочени задължения и редовно се изплащат заплатите на медицинските специалисти. На срещата беше поставена цел да се подсили и мотивира медицинският персонал, така че болницата да може да извършва по-голям обем дейност. Въпреки че в момента има финансов потенциал, той Без просрочени задължения работи и лечебното заведение в Монтана. В него не се предвиждат структурни промени, тъй като няма сериозни проблеми и с необходимия медицински персонал. Планира се и увеличение на възнагражденията. През миналата седмица здравният министър заяви, че предстои преструктуриране на областните болници в Северозападна България. Последваха остри реакции и протести във Враца и Видин. Болницата във Враца има дългове, а във Видин нямат лекари.", "date": "2019.07.04", "title": "Няма да закриват отделения в болниците на Северозапада"}
{"url": "https://www.monitor.bg:443/bg/a/view/kaka-veteran-shte-mete-150-chasa-ulicite-169657", "text": "150 часа ще мете в „ползу роду“ улиците на Стара Загора една от жриците – ветеранки в професията, която за пореден път е била изправена пред Темида за получаване на нетрудови доходи по неморален начин. Добре познатата от десетилетие на полицаите Анка Г. е била прибрана „на топло“ на 13 юни, униформените я закопчали на „работното й място“ в градината до жп – гарата в Града на липите. Повдигнато и е било стандартно обвинение, че половин година, от 20 декември м.г. е била проститутка, без при това да се регистрирала в НАП като компаньонка и съответно да е плащала данъци за приходите си. Мургавата 42-годишна жена, която има постоянен адрес в старозагорския квартал „Три чучура“ , но от доста време обитава къща в близкия „Лозенец“ е сключила споразумение   с наблюдаващия досъдебното производство което състав на районния съд е „благословил“ в свое заседание от 3 юли. Освен че ще се грижи  за хигиенизирането на старозагорските улици Анка /по известна като Бялото Айше сред многобройните си клиенти/ ще трябва да премине и през пробационна мярка през следващите 18 месеца. Паметливи юристи твърдят, че Анка /Айше/ е в „занаята“ от 12-годишна, известно време се подвизавала в Италия и Белгия, но след като й сложили „черен печат“ се наложило да „работи“ на местен терен. Жената е завършила само трети клас, но пък говори четири езика: български, цигански, италиански и немски. От десетина години няма сутеньор, след като опряла нож в гърлото на последния пробвал „да я закриля“.", "date": "2019.07.04", "title": "Проститутка ще мете 150 часа улиците"}
{"url": "https://www.monitor.bg:443/bg/a/view/moshten-slovashki-motor-se-udari-v-stara-lada-s-remarke-motoristyt-e-v-bolnica-169661", "text": "   Мощен мотор „Хонда“ със словашка регистрация се удари нелепо в теглича на стара Лада с ремарке, управлявана от 72-годишен симитличанин. Инцидентът е станал на главен път Е-79 около 12:30 часа по обед, малко след Симитли в посока Благоевград, когато 51- годишният словашки моторист и пасажерката му зад него се удрят с голяма скорост в теглича на Лада-та. И двете МПС-та се движили един зад друг към Благоевград. На прав участък 72-годишният водач на „Лада“-та подава ляв мигач и завива към черен път, водещ към полето между Е-79 и река Струма: „Дадох мигач, насреща нямаше никой, тъкмо колата бе влязла в черния път, моторът, който не знам откъде дойде, се удари в ремаркето“, каза дядото-шофьор на „Лада“-та. След удара на мотора в теглича между колата и ремаркето, лекият автомобил е изхвърлен в храстите край пътя и ударен в задната част. Водачът на мотора е със счупен крак, а жената зад него е с охлузвания. Пострадалият словак е бързо транспортиран с линейка към благоевградското Спешно отделени. Шофьорът на Лада-та е с порезна рана на главата, отказал е медицинска помощ, пробата му за алкохол е отрицателна. Движението бе затруднено за кратко. Друга двойка словаци на мотор,  движили се след катастрофиралия, са дали показания за инцидента пред пътните полицаи.", "date": "2019.07.04", "title": "Словашки мотор се удари в стара Лада с ремарке, мотористът е в болница"}
{"url": "https://www.monitor.bg:443/bg/a/view/borisov-slujbite-razbiha-cjal-nelegalen-zavod-za-cigari-169663", "text": "Всеки месец една от най-големите фабрики за цигари в село Труд край Пловдив е нанасяла щета на бюджета в размер на 15 милиона лева, или 180 млн. лв. годишно. Това стана ясно, след като службите разбиха нелегалния завод. „Разбитата фабрика край Пловдив е с огромен производствен цикъл, представлява цял завод и такава досега не сме разбивали“, обяви премиерът Бойко Борисов, който отиде на място в нелегалното предприятие между Пловдив и село Труд в индустриалната зона. При акцията на Специализираната прокуратура, ГДБОП, ДАНС и Митниците са арестувани общо 12 души. Това съобщиха на брифинг в нелегалната фабрика премиерът Бойко Борисов и зам. главният прокурор Иван Гешев. Заедно с тях на място беше и главният секретар на МВР Иво Иванов. „Това е една от най-големите фабрики за незаконно производство на цигари, които са намирани в страната. На друго място е намерен влекач с цигари на обща стойност милион-милион и половина лева”, каза Гешев. Фабриката се намира в местността Кошовете край село Труд. Парцелът е на изхода за Карлово, между Пловдив и селото, като в следобедните часове в четвъртък беше окупирана от полиция и жандармерия. Цигарите били на „Филип Морис” и най-вероятно били за износ за Гърция. Във фабриката в Труд била намерена готова продукция за 2 милиона лева. По-рано през деня в Пловдивско бил ударен още един нелегален цех за производство на цигари без бандерол, който се намира в село Ръжево Конаре. Там бил рязан тютюнът. След това вече нарязаният тютюн бил пренасян във фабриката в село Труд, където правели цигарите. При обиска в цеха били открити над 1000 кашона с цигари без бандерол, като цигарите са с надписи на гръцки език. Те са с марките \"Мурати\" и \"Роял\". Фабриката в Труд е произвеждала много качествени цигари на световноизвестна фирма”, каза Борисов. Той уточни, че в селото са работили молдовци и украинци, а производствената база била много добре организирана. „Молдовците и украинците не излизат от тук, живеят тук. Сиреч няма никакъв признак, по който да отидат на кафе, на ресторант, за да ги забележат по някакъв начин в Пловдив. По дребни сметки горе-долу с по 15 - 20 млн. на месец ощетяват бюджета. Горе-долу толкова, колкото искат полицаите за нощния труд. За една година смятайте какви пари. Познати са хората, в момента Спецпрокуратурата действа по всички адреси... Отвън си изглежда като голям завод”, каза още премиерът. По думите му инвестицията в нелегалната фабрика е била най-малко за 10 милиона лева. По анализи на производители на цигари между 10 и 15% от нелегалните папироси в страната идват от фабриката в село Труд. Мястото е окупирано от полиция и жандармерия. На практика в четвъртък службите са разбили две фабрики-първата в Ръжево Конаре, където се е рязал тютюнът, а след това се е прекарвал към втората в село Труд и тук са се правели цигарите. Над 1000 кашона е задържаната продукция, която е с гръцки надписи. \"Тепърва ще установяваме дали е била за гръцкия пазар или за нашия\", посочи Борисов. Според Гешев по анализи на производители между 10 и 15% от намерените тук незаконни цигари се държат от фабриката край село Труд. Те са с марките „Мурати“ и „Роял“. ", "date": "2019.07.04", "title": "Фабрика за цигари менте удря хазната със 180 млн. лв. (ОБНОВЕНА)"}
{"url": "https://www.monitor.bg:443/bg/a/view/tri-dami-na-finalnata-prava-za-pocheten-grajdanin-169660", "text": "Между три заслужили пред Стара Загора дами ще трябва да избират местните старейшини кой ще бъде новият носител на  званието „почетен гражданин“, което се обявява в навечерието  на 5 октомври. Инициативни комитети са предложили имената на бившата губернаторка , юристката проф. Мария Нейкова, дългогодишната прима балерина и ръководител на школа по класически танци Снежина Дескова и пенсионирания магистър – фармацефт Мария Жекова, която преди 2 години дари на общината наследствен фамилен имот за над 1 млн лв в центъра на града. Според действащата наредба за отличията съветниците имат право да излъчат само един почетен гражданин в рамките на календарната година, ограничението може да бъде нарушено само в изключителни случаи. Гласуването е тайно и победителят трябва да получи 2/3 от гласовете на участващите в заседанието съветници. Избраният получава символичен ключ на града, грамота и парична премия в размер на 3 000 лв. Името и биографията му се вписват в почетна книга, носителят на званието има правото да бъде приеман по всяко време от председателя на местния парламент и градоначалника без да чака ред и да се записва.Преди години почетният гражданин имал правото на безплатно ползване на обществена баня,на тази привилегия е била премахната, след като и последната баня хлопнала врати. Традицията за почетно гражданство в Града на липите датира от далечната 1933-а година, когато със званието е удостоен синът на генерал Йосиф  Гурко-кавалерийският генерал  Василий Гурко.14 години по-късно то е присъдено на Георги Димитров, дори кръщават една от главните улици на него.В по-нови време званието е присъдено през 1962-а на поета Веселин Ханчев , сред носителите са  някогашният генерален секретар на ЦК на КПСС Леонид Брежнев /1964/, космонавтите Георги Иванов и Николай  Рукавишников и още много други. Последният засега получил ключа е Христо Стоичков през 2017 година.", "date": "2019.07.04", "title": "Три дами - на финалната права за почетен гражданин на Стара Загора"}
{"url": "https://www.monitor.bg:443/bg/a/view/sledim-chistotata-na-vyzduha-i-transporta-v-obshta-platforma-169664", "text": "Чистота на въздуха в столица и движението на градския транспорт в столица ще могат да бъдат проследени в обща онлайн платформа. Това ще бъде възможно благодарение на проекта „Иновативни решения с големи данни за интелигентни градове“, който бе представен по време на „Седмица на бенефициентите на Фонд научни изследвания“. Благодарение на него ще бъде изградена единна платформа, която да събира данни от различни бази в столица с помощта на изкуствения интелект. „Интелигентните градове използват технологиите на големите данни за извличане на данни в областта на здравеопазването, транспорта, енергетиката и образованието, с които да се повиши комфорта на техните граждани. Все още обаче липсва единен интелигентен модел, който да покрие всички характеристики на града, на база на който да се вземат интелигентни решения.“, обясни ръководителят на проекта доц. д-р Десислава Петрова-Антонова от Факултета по математика и информатика на СУ „Св. Климент Охридски“. Пилотно той ще стартира в София и вече са събрани над 600 различни индикатори. Сред тях са за чистотата на въздуха, като един от основните проблеми на столица, включени са данни за градския транспорт от ЦГМ и кадастралната карта. Общо над 130 научни проекта ще бъдат представени до края на седмицата. Всеки ръководител има на разположение 10 минути за презентация, а след това целта е да се заформи дискусия, обясни управителят на ФНИ проф. дхн Георги Вайсилов. Проектите са в различни сфери – хуманитарни науки, медицина, математически науки и информатика, технически науки и други. Някои от проектите са между няколко организации и учените сътрудничат и допълват взаимно. „Има съвместна работа между университети или институти на БАН или Селскостопанска академия.“, сподели Вайсилов. Всеки може да прочете кратка информация за всеки проект, а след време да изгледа и онлайн представянията тази седмица.", "date": "2019.07.04", "title": "Следим чистотата на въздуха и транспорта в обща платформа"}
{"url": "https://www.monitor.bg:443/bg/a/view/bojar-v-tyrgovski-centyr-v-berlin-169665", "text": "Голям пожар избухна днес на територията на търговски център в берлинския район Лихтенберг, съобщи пожарната в германската столица, цитирана от ДПА. Контейнер се запалил близо до пазара \"Дун-Сюан Център\" и огънят обхванал един от складовете. Около 60 пожарникари се борят с пламъците. Черен стълб дим се вижда отвъд площад Александерплац. \"Приканваме жителите на квартала да напуснат района или поне да затворят прозорците и вратите. Засега не можем да влезем в горящата сграда и гасим пламъците отвън\", каза говорител на пожарната. Дун-Сюан Център е популярен покрит пазар с няколко склада, в който се предлагат предимно продукти от Азия.", "date": "2019.07.04", "title": "Пожар в търговски център в Берлин"}
{"url": "https://www.monitor.bg:443/bg/a/view/mladite-ni-atleti-s-oshte-2-titli-na-balkanite-169647", "text": "Два златни медала добавиха Алекс Христов (диск) и Симона Симеонова (скок дължина) към сметката на българския отбор на балканския шампионат по лека атлетика за юноши и девойки под 20 г. в Клуж Напока, Румъния. Във втория ден от надпреварата Христов започна с три фаула, но в четвърти опит регистрира 56,88 метра, за да оглави класирането пред Осман Кул (Тур) – 55,58 и Константин Занфир (Рум) – 52,85. Пети в тази надпревара остана вторият българин във финала Диан Донев с 52,36 м. Симона Симеонова завоюва първата си балканска титла на скок дължина с 6,13 метра. Нейни подгласнички са Диана Йон (Рум) – 5,99 и Нефисе Каратай (Тур) – 5,41. Така титлите в тази дисциплина и при юношите, и при девойките са български след победата на Борис Линков със 7,36 м в първия ден на състезанието. В първия ден освен Линков шампиони станаха и Валентин Андреев (чук), Лиляна Георгиева и Александра Начева (троен скок). Още два бронзови медала взеха българските атлети в Клуж Напока. Първите четирима на овчарски скок бяха с постижение 4,80 м, а Евгени Енев заслужи бронза със същия резултат. Алекс Любенов бе в страхотна форма, като премина без грешка на 4,50 и 4,70 в тази дисциплина, но на 4,80 не успя и остана пети. Щафета 4х400 м за юноши регистрира 3:24,57 мин., а Симеон Стоянов, Христо Панев, Добромир Николов и Михаил Гаргов се окичиха с бронзовите медали. Така българските атлети завършиха с 12 отличия (6 златни, 4 сребърни и 2 бронзови медала) и се наредиха на трето място в класирането по точки със 168 след Румъния (263) и Турция (244,5). В таблицата по медали пък сме на четвърто място след Турция (11-11-6), Румъния (8-10-9) и Сърбия (6-4-7). В състезанието участваха 253 атлети от 15 страни.", "date": "2019.07.04", "title": "Младите ни атлети с още 2 титли на Балканите"}
{"url": "https://www.monitor.bg:443/bg/a/view/za-pryv-pyt-vyv-varna-pokazvat-izlojba-syvremenno-britansko-izkustvo-169649", "text": "Огромна изненада за познавачите на съвременното изкуство във Варна е изложбата „Съвременно британско изкуство“ на базираната в Бостън Американска фондация за България. Тя се открива днес в Градската художествена галерия „Борис Георгиев“ и в нея за пръв път в морския град ще могат да се видят оригинали на художници, които са сред най-популярните имена на поп арта, провокатори, които определят тенденции и чиито работи са сред най-търсените на пазара на изкуство по света. Колекцията на бостънската организация представя четирима автори от различни поколения, които са се наложили преди появата на The Connor Brothers, и са допринесли за утвърждаването на престижа на поп-арта, постмодерната живопис и графиката в Обединеното кралство. Това са живописецът и колажист, постоянно променящият се сър Питър Блейк, теоретикът, шок-концептуалист и натурфилософ Деймиън Хърст, естетът провокатор Марк Куин и основоположникът на „амбиентния жанр“ Брайън Ино, носител на титлата Royal Designer for Industry на Кралската академия на Великобритания. В колекцията, притежание на „Американска фондация за България“, са селектирани 27 оригинални произведения на съвременното британско изкуство, в които са използвани графични техники, както и смесени дигитални и живописни техники. За откриването в Градската галерия на Варна ще пристигне Алексей Христов – програмен директор и мениджър на българския клон на „Американска фондация за България“. Изложбата ще остане в залите на ГХГ – Варна до 4 август.", "date": "2019.07.04", "title": "За пръв път във Варна показват изложба „Съвременно британско изкуство“"}
{"url": "https://www.monitor.bg:443/bg/a/view/atletiko-m-schupi-transfernija-rekord-169656", "text": "„Атлетико“ (Мадрид) официално привлече младия суперталант Жоао Феликс от „Бенфика“. 19-годишният нападател струва на \"дюшекчиите\" 126 млн. евро, колкото е откупната клауза на тийнейджъра. Феликс стана най-скъпият португалец, надминавайки Кристиано Роналдо, който бе продаден в “Ювентус” за 117 млн. евро. Очаква се тимът от Мадрид да възвърне средствата по привличането си след продажбата на Антоан Гризман в “Барселона” за сходна сума. Междувременно жребият за първия кръг на Примера дивисион отреди нелеки мачове на грандовете “Барселона” и “Реал”. Шампионите стартират сезон 2019/20 с гостуване на “Атлетик“ (Билбао), а „кралете” имат визита във Виго на “Селта”. Първенството стартира през уикенда на 17/18 август и ще завърши на 24 май 2020 г. Първият голям мач между “Барселона” и “Реал” ще е на „Камп Ноу” в 10-ия кръг на 27 октомври, а на “Сантяго Бернабеу” - на 1 март.", "date": "2019.07.04", "title": "„Атлетико“ (М) счупи трансферния рекорд"}
{"url": "https://www.monitor.bg:443/bg/a/view/unker-za-fon-der-lajen-istinska-evropejka-169651", "text": "Урсула фон дер Лайен, номинирана за председател на Европейската комисия, направи първото си посещение след номинацията в Брюксел, а висши служители се стараеха да й осигурят подкрепа от страна на Европейския парламент. Настоящият германски министър на отбраната фон дер Лайен се срещна с Жан-Клод Юнкер, когото ще смени като председател на Европейската комисия, ден, след като обеща да представи „визията за Европа за следващите пет години”. Тя трябва да спечели одобрението на силно фрагментирания Европейски парламент, където имаше недоволство относно сделката около нейната номинация, подготвена от националните лидери на ЕС. Юнкер и Фон дер Лайен – първата жена, номинирана за ръководител на изпълнителния орган на ЕС, се държаха топло пред камерите, когато се срещнаха в централата на ЕК в Брюксел, но не направиха никакви коментари. Юнкер, чийто петгодишен мандат бе белязан от Брекзит и мигрантската криза – две от най-големите предизвикателства, с които се е сблъсквал ЕС, публикува по-късно в Туитър, че за него е било „удоволствие” да приеме фон дер Лайен. „Истинска европейка, на една и съща позиция сме, когато става дума за интересите на ЕС”, написа той. Междувременно Доналд Туск – председател на Европейския съвет, се появи пред евродепутатите в парламента в Страсбург, за да ги призове да се обединят и да подкрепят фон дер Лайен. „Трябва да се уважаваме и да си сътрудничим, защото само тогава можем да изградим доверие помежду си и да променим Европа към по-добро”, заяви Туск пред евродепутатите, които тази седмица заседават в Страсбург. Туск, който ръководеше срещата на върха и предложи кандидатурата на фон дер Лайен, която е част от германското правителство от 2005 г., също ще се срещне с нея. След срещата с Юнкер Фон дер Лайен отпътува за Страсбург за среща с блока на дясноцентристката Европейска народна партия (ЕНП). Изборите за Европарламент през май отслабиха позициите на доминиращата до момента политическа сила в ЕС. Въпреки че ЕНП остава най-големият единен блок в парламента, фон дер Лайен ще се нуждае от подкрепата и на други групи, например социалдемократи и либерали. След големия електорален пробив на екологичните партии Туск призова блока на Зелените да участва пълноценно в процеса на номинации. “Напълно съм убеден, че сътрудничеството със Зелените и тяхното присъствие във вземащите решения органи на ЕС ще бъде от полза не само за управляващата коалиция, но и за Европа като цяло”, заяви Туск. Парламентът трябва да гласува кандидатурата на фон дер Лайен в средата на юли. Встъпването й в длъжност трябва да стане на 1 ноември – ден след като Великобритания напусне ЕС.  Приключващата работата си Европейска комисия, оглавявана от Юнкер, включваше 9 жени и 19 мъже (делът на жените беше 32 на сто) - разпределение, идентично с това на предишната, чийто председател беше португалецът Жозе Мануел Барозу. Съставът на бъдещата Еврокомисия ще стане известен едва след няколко месеца.", "date": "2019.07.04", "title": "Юнкер за Фон дер Лайен: Истинска европейка "}
{"url": "https://www.monitor.bg:443/bg/a/view/stoil-roshkev-pred-sem-v-bnt-lipsva-pluralizym-169650", "text": "В Българската национална телевизия не се представят всички гледни точки – зад тази теза застана Стоил Рошкев, който е последният изслушан от СЕМ кандидат за генерален директор на обществената медия. Той посочи, че проявената според него тенденция телевизията да се превръща в „партийна“, обслужваща интереси на управляващите, е част от причините той да напусне БНТ след десетгодишна работа в медията. По думите му, външните продукции в ефира на телевизията трябва да се издържат сами от спонсори и реклами, като не предвижда заделяне от бюджета за тях. Относно размера на средствата, с които разполага Българската национална телевизия според него са повече от достатъчни за нейното управление. В бъдеще той предлага медията да бъде преместена в нова модернизирана сграда, като се отдават офиси под наем. „Съжалявам, че подхващам тази тема, но още в понеделник изчезва тоалетната хартия в БНТ“, сподели още Рошкев. Преди него своите концепции за развитието на телевизията развиха още Сашо Йовков, Никола Тодоров, Явор Симов, Сашо Диков и Емил Кошлуков. Кой от тях ще заеме поста генерален директор на БНТ ще стане ясно утре.", "date": "2019.07.04", "title": "Стоил Рошкев пред СЕМ: В БНТ липсва плурализъм"}
{"url": "https://www.monitor.bg:443/bg/a/view/varna-se-stremi-da-ne-dopuska-znachitelen-spad-v-turizma-169653", "text": "„Целта пред туристичския бранш във Варна е да не допусне значителен спад през настоящия летен сезон. Ако има спад, надяваме се той да е в рамките от 3 до 5 %. Опитваме се да задържим нивата от миналата година. За ръстове трудно може да се говори. Засега летният туристически сезон е успешен и хотелите във Варна са препълнени“, заяви пред Дарик-Варна председателят на местната асоциацията на ресторантьорите и хотелиерите Павлин Косев. Според него, не бива да се правят генерални заключения от една публикация на снимка с празни шезлонги на плажа. „Малко на плюс, малко на минус, но горе-долу държим нивата от миналата година, която беше изключително успешна. Да не се лъжем, тази свръхуспешна година се дължеше на геополитическата ситуация в съседните страни”, коментира Косев. Той добави, че на някои туристически пазари, като румънския, има значителен ръст за месеците май и юни. „Всичко зависи от мениджмънта на отделните хотели и на кои пазари се работи. Ако един хотел работи само на немския пазар, от който има отлив на туристи, това би било проблем за него и мениджмънта трябва да се преориентира”, обясни специалистът. Освен повишаване на заплатите, много от хотелиерите вече „ухажват” служителите си със социални пакети и организиране на тиймбилдиги. „Отношението на работодателя към персонала вече е много по-различно, в сравнение с предишни години”, смята Косев. Според него, собствениците на апартаменти за нощувки правят голям дъмпинг в цените на хотелите, като в същото време повечето от тях са в сивата икономика.", "date": "2019.07.04", "title": "Варна се стреми да не допуска значителен спад в туризма"}
{"url": "https://www.monitor.bg:443/bg/a/view/su-i-vtu-uchat-chujdeni-na-bylgarski-ezik-i-narodni-tanci-169646", "text": "Повече от 150 чуждестранни студенти, преподаватели и преводачи ще учат български език, история и народни танци по време на летни езикови семинари в СУ „Св. Климент Охрдиски“ и ВТУ „Св. св.Кирил и Методий“.Те се организират и финансират от Министерството на образованието и науката (МОН) в периода между 14 юли и 4 август. Двата университета ще организират занимания по практически български език, както и специализирани семинари и лекции по българска литература, превод, културна антропология на българите, етнография, както и по съвременно българско кино и изобразително изкуство. В рамките на 30 учебни часа чужденците ще могат да научат някои традиционни народни песни и танци. В семинарите е предвидена и културно-развлекателна програма. Обучаващите се студенти, преподаватели и преводачи ще могат да разгледат София, да посетят Националния исторически музей, както и да присъстват на аудивизуалния спектакъл „Звук и светлина“ в старопрестолния град. Предвидени са екскурзии до Рилския и Троянския манастири, Пловдив, Копривщица, Жеравна, Арбанаси. При желание могат да се организират походи и излети на Витоша, в Драгалевския, Лозенския или Кокалянския манастири. По време на престоя си в България чужденците ще гледат българско кино, ще присъстват на премиери на книги и ще дегустират българска кухня.  В края на обучението те ще получат сертификат за участие в езиковите семинари. По-напредналите могат да положат изпит за определяне на нивото им на владеене на български език по Европейската езикова рамка. Очаква се в България да пристигнат обучаващи се от 29 страни от Европа и Азия, сред които Германия, Великобритания, Испания, Италия, Япония, Китай и Индия. Учебната и културната програма, храната и нощувките ще се поемат със средства от бюджета на МОН.", "date": "2019.07.04", "title": "СУ и ВТУ учат чужденци на български език и народни танци"}
{"url": "https://www.monitor.bg:443/bg/a/view/spaseni-ot-policijata-antiki-pokazaha-v-ruse-169654", "text": "Спасени от полицията антики бяха изложени в Регионалния исторически музей в Русе. Ценните предмети са иззети при различни акции срещу иманярството и нелегалния трафик на територията на областта в продължение на над 30 години. След приключването на съдебните дела те са предавани на музея, а днес, в навечерието на 5 юли, когато е професионалният празник на МВР, бяха показани за първи път. Колекцията включва 189 находки, които не са в отделна експозиция, а са пръснати сред вече съществуващите според своя археологически контекст. Сред артефактите се откроява меден слитък с тегло 26 килограма – домонетна форма от късната бронзова епоха от XV – XIV век пр. Хр. Находката е била задържана през 2006 г. на Граничния контролно-пропускателен пункт „Дунав мост“ преди да бъде изнесена нелегално от страната. Предназначена е била за западноевропейски музей. „С този слитък е можело да се закупи една крава и затова е във вид на разпъната волска кожа. Преди три месеца му бе извършен изотопен анализ в Германия и бе установено, че е оригинал, а медта, от която е направен, е с произход остров Кипър“, обясни археологът от музея Димитър Чернаков. На артефакта има надпис или знак, който не е разчетен. Експертите предполагат, че това е щампа на адресата, за когото е бил предназначен. В България има 7 подобни слитъка, а точно като този има само музеят в Бургас. Спасените културни ценности са изработени от злато, сребро, бронз, месинг, мед, олово, желязо, стъкло или глина и са от един широк хронологичен период – от късната бронзова епоха до XV век сл. Хр. Те са с неизвестен произход, не се знае къде са открити, но въпреки това са много ценни. Сред артефактите има монети, глинени чаши, кани, статуетки, пръстени и други предмети.  Някои от тях са иззети на терен, т.е. в момент, когато иманярите са извършвали разкопки, други са намирани в жилища или в автомобили, трети са спасени на граничния пункт „Дунав мост“ преди изнасянето им от България. На откриването на изложбата присъстваха директорът на Областната дирекция на МВР в Русе старши комисар Теодор Атанасов, окръжният прокурор Георги Георгиев, областният управител Галин Григоров, както и някои от полицаите, които са участвали в акциите срещу иманярството и нелегалния трафик на културни ценности. Гости имаше и от музея „Теохари Антонеску“ в Гюргево.", "date": "2019.07.04", "title": "Спасени от полицията  антики показаха в Русе"}
{"url": "https://www.monitor.bg:443/bg/a/view/sinite-razgrabiha-biletite-za-rujomberok-169652", "text": "„Левски“ ще се радва на сериозна подкрепа по време на гостуването на „Ружомберок“ от първия предварителен кръг на Лига Европа. „Сините“ се похвалиха, че феновете на клуба са изкупили всички възможни билети за визитата в Словакия само за два дни. Отпуснатите от домакините пропуски бяха около 500, а 26-кратните шампиони гостуват на коравия си опонент на 11 юли. От ръководството на „Левски“ обявиха, че ще влязат веднага в контакт със своите колеги от „Ружомберок“, за да опитат да осигурят допълнителен брой билети за привържениците на клуба. Междувременно стана ясно, че от новия сезон „сините“ ще имат нов генерален спонсор в лицето на „Национална лотария“. Зад компанията стои Васил Божков, който е смятан за най-богатият българин, както и братята Димитър и Милен Ганеви, които от няколко месеца инвестират в клуба. През март тази година тримата се заеха със задачата да стабилизират „сините“ и да изчистят задълженията им от около 30 милиона лева. „Сините“ ще се разделят с Efbet, който бе основен спонсор от 2018 година насам. Играчите на Петър Хубчев, които още не са играли с новите си фланелки за сезон 2019/2020 година, ще дебютират с тях в гостуването на „Ружомберок“ в Словакия на 11 юли. Именно тогава на екипите ще грейне и логото с четири седмици.", "date": "2019.07.04", "title": "„Сините“ разграбиха билетите за „Ружомберок“"}
{"url": "https://www.monitor.bg:443/bg/a/view/poletyt-varna-istanbul-zakysnja-s-3-chasa-sled-koeto-be-otmenen-169635", "text": "Полетът Варна - Истанбул закъсня с близо 3 часа , след което бе отменен. Пътниците престояха близо час в самолета, а после бяха свалени и оставени да чакат в автобусите. От Turkish Airlines призоваха за търпение, докато работят и не дадоха информация ще се изпълни ли полета и кога, алармира сайта nakratko.bg, като се позова на информация от пътниците. Не е ясно и какво се случва с тези, които гонят връзки от Истанбул към други дестинации. По-късно от „Информация полети“ на Летище Варна заявиха, че полетът Варна – Истанбул, планиран за 10,45 часа, няма да бъде изпълнен, поради технически проблем. Междувременно пътниците, които чакаха в автобусите, без да знаят дали и кога ще летят, бяха свалени с багажа им. По думите на служителя на турските авиолиниии, те ще бъдат настанени в хотел. Самолетът от Истанбул е пристигнал по разписание в 9,45 часа тази сутрин, като след зареждане и подготовка трябваше да излети в обратна посока към турския мегаполис, който свързва тази част на континента със стотици други дестинации по цял свят. Полетът TK1072 Варна-Истанбул на турските авиолинии бе по разписание в 10,45 часа, като се предполагаше, че забавянето е поради някаква техническа неизправност в машината, както стана ясно по-късно. Най-ранният полет на турските авиолинии е утре, но през летния сезон всички места са предварително резервирани. Не се знае още кога и как пътниците от анулирания полет ще могат да летят. Предполага се, че това ще стане веднага след отстранявне на повредата в самолета им. Иначе на Летище Варна няма нарушение в графика на пристигащите и заминаващи самолети, като преди отлагането на полета за Истанбул излетяха по разписанието си самолетите за Айндховен, два за Тел Авив, както и за Хамбург, Москва (Внуково) и Техеран. Текат и регистрациите на пътниците за Виена, Амстердам, Катовице и Москва (Домодедово). Turkish Airlines свързва морската столица на България с най-голямото летище в Турция, което е и важен транспортен център с удобни връзки до различни точки по света. Наскоро се навършиха 5 години от старта на полетите Варна - Истанбул, през които по линията са обслужени 363 000 пътници.", "date": "2019.07.04", "title": "Полетът Варна - Истанбул закъсня с 3 часа, след което бе отменен"}
{"url": "https://www.monitor.bg:443/bg/a/view/karakachanov-kacna-s-helikopter-na-poligona-v-cryncha-169638", "text": "Вицепремиерът и министър на отбраната Красимир Каракачанов долетя във военния учебен полигон край пазарджишкото село Црънча с хеликоптер. Там бе посрещнат от областните управители на Пазарджик и Пловдив Стефан Мирев и Здравко Димитров, а пред чакащите го журналисти военният министър коментира искането на хората от Црънча и Паталеница полигонът да бъде закрит, тъй като смущавал местното население по времето на учения. Според Каракачанов опасенията на хората за замърсяване на въздуха са безпочвени. В учебния център край пазарджишкото село в продължение на 5 дни се провежда заключителният етап на националното учение „STEALTH DAGGER 19“за сертифициране на Тактическата група за Специални операции за участие в Командването на компонента Сили за Специални операции от силите за отговор на NATO NRF 2020. Събитието бе част от учението за сертифициране на тактическата група за специални операции от състава на Силите за Специални операции (ССО). В учението, което се провежда от 1 до 5 юли на СУЦ „Црънча”, участват около 150 военнослужещи, транспортна и специализирана техника и авиация. Отработват се елементи от всички задачи на ССО, сред които: Военно подпомагане (оказване на военна помощ чрез обучение и съветване на въоръжените сили на приятелска държава); специално разузнаване и наблюдение (операции за издирване, проследяване и потвърждаване на самоличността и местоположението на издирвани терористи и военнопленници); директни действия (операции за залавяне на издирвани терористи и освобождаване на военнопленници). Тактическата група за специални операции ще застъпи в бойно дежурство към Силите за отговор на НАТО от 1 януари 2020 г.В деня за демонстрация на способности гостите наблюдаваха действия по неутрализиране на терористи, освобождаване на заложници, унищожаване на обект, десантиране и различни типове парашутни скокове, демонстративни стрелби и др.", "date": "2019.07.04", "title": "Каракачанов кацна с хеликоптер на полигона в Црънча"}
{"url": "https://www.monitor.bg:443/bg/a/view/cska-i-levski-zaedno-v-bitka-za-tv-pravata-169658", "text": "Столичните грандове ЦСКА и „Левски“ отново ще направят опит да си договорят по-добри финансови условия около телевизионните права за техните мачове, научи „Монитор“. Двата клуба са недоволни, че са поставени под общ знаменател с останалите им колеги в Първа лига, като разликата в приходите между тях и другите отбори е незначителна. А е факт, че интересът към мачовете на „сини“ и „червени“ е в пъти по-голям. Инициатива за акцията идва от ЦСКА, като вече са водени разговори на най-високо ниво с „Левски“. Двата гранда са решили да загърбят съперничеството си на терена, за да преследват общите си финансови интереси. И на „Армията“, и на „Герена“ не са съгласни да бъдат приравнявани с останалите отбори, а освен това са недоволни и от факта, че телевизионните права за Първа лига вече се държат от собственика на „Лудогорец“ Кирил Домусчиев, който ги придоби след покупката на „Нова броудкастинг груп“. Настоящият пакетен договор с БФС е за 5 години, като остават още два сезона – 2019/20 и 2020/21. ЦСКА и „Левски“ обаче са наели мастити адвокати, които да търсят вратички за излизане на двата гранда от сделката, без да се плащат сериозни неистойки. Остатъкът се дели почти поравно между отборите, с минимален бонус според класирането в първенството, като „Левски“ и ЦСКА прибират малко под 400 000 лева. От „Армията“ към момента отказват официален коментар, но пуснаха анкета във Фейсбук, за да сондират мнението на феновете. Въпросът е дали се подкрепя напускане на настоящата сделка, като над 90 процента от участвалите са гласували „за“. От „Герена“ също засега се въздържат от официален коментар, но признаха пред „Монитор“, че са водени разговори по темата. Обединение между двата гранда не е прецедент, като „сини“ и „червени“ бяха заедно пак по темата с тв правата. Въпреки съюза им преди 3 години обаче настоящият договор бе подписан. Първенството в Първа лига ще стартира на 12 юли. Междувременно ЦСКА завърши с победа лятната си подготовка в Австрия. „Армейците“ биха с 1:0 местния шампион „Ред Бул“ (Залцбург) с гол на Евандро, а вчера вечерта се прибраха в България. Тимът ще получи кратка почивка, а в събота е представянето за новия сезон в контрола на „Армията“ от 19 часа срещу „Вихрен“.", "date": "2019.07.04", "title": "ЦСКА и „Левски“ заедно в битка за тв правата"}
{"url": "https://www.monitor.bg:443/bg/a/view/mariana-i-naryganijat-jordan-s-dyshterja-na-6g-169642", "text": "Като изключително агресивна, след като употреби алкохол, описват съседите 47-годишната Мариана Христова. Миналата седмица тя бе арестувана и обвинена в убийството на дългогодишния си партньор Йордан Иванов на 56 г.   Двамата били заедно от 16 години и имали дъщеричка на 6г., която обаче била дадена за осиновяване поради алкохолизма и на двамата родители. На 25 юни вечерта двамата отново се скарали, след като изпили близо 2 литра спирт. По думите на Мариана пред разследващите била нападната от мъжа си. За да  се защити, взела кухненския нож и го наръгала в  корема. Скандалът между двамата бил много шумен, но никой от съседите не подал сигнал в полицията. Братът на Йордан – Иван, живеел над Мариана и жертвата й. Заради виковете и шумът от строшени бутилки, той се преместил да спи в друга стая. След като наръгала Йордан, Мариана се опитала да прикрие следите от престъплението. Тя изпрала дрехите си и пробвала да забърше кръвта от пода. После си легнала да спи и твърдяла, че Йордан по това време още бил жив. Легнал си, изпушил една цигара и заспал. На сутринта установила, че той е починал. Била арестувана на 26 юни и обвинена за убийството на партньора си. Грози я затвор от 10 до 20 години, ако обвиненията бъдат доказани в съдебна зала. Апелативният съд в Пловдив не прие искането на защитата на пусне Мариана под домашен арест и я остави зад решетките за постоянно. Определението е окончателно и не може да бъде обжалвано.  ", "date": "2019.07.04", "title": "Мариана и наръганият Йордан с дъщеря на 6г. "}
{"url": "https://www.monitor.bg:443/bg/a/view/chistjat-105-km-reki-v-sofija-169645", "text": "105 км речни корита и дерета ще бъдат изчистени на територията на Столичната община. Това обяви кметът на София Йорданка Фандъкова в село Подгумер, където тече почистването на речното корито от растителност. През миналата година били почистени 100 км. В район „Искър“ вече са изчистени 9 километра. „Около 3 млн. лв. инвестираме  в превенция срещу наводнения, като около 1,6 милиона от тях са от бюджета на  община, а за останалите  кандидатстваме пред Междуведомствената комисия към Министерски съвет. Много важен проект, които предстои, е проектът за почистването на река Искър – втори етап. Миналата година почистихме първите 5 километра и тази година продължаваме със следващия участък\", каза Фандъкова. Около река Подгумерска поетапно се изгражда  линеен парк с места за отдих. Изградени са детски площадки и е облагороден парк „Изгрев“, ремонтирана е детската градина, фонтанът на селото и е направена фитнес площадка.", "date": "2019.07.04", "title": "Чистят 105 км реки в София"}
{"url": "https://www.monitor.bg:443/bg/a/view/ns-reshi-firmeni-darenija-i-bezplatni-ofisi-za-partiite-169648", "text": "Партиите вече ще могат да получават дарения и от юридически лица. Това решиха окочателно депутатите с гласуването на второ четене с актуализацията на бюджета, с която обаче се правят промени в закона за партиите и Изборния кодекс.  Предложението за отвореното финансиране и отпадане на забраната за дарения от фирми бе направено между първо и второ четене от ДПС, като подобно предложение имаше и лидерът на НФСБ Валери Симеонов. Те бяха припознати от управляващите и бяха одобрени както на бюджетна комисия, така и в пленарна зала. Отпада и таванът от 10 000 лева за даренията от физчески лица.  Тези текстове бяха разкритикувани от опозицията в лицето на БСП, с аргумента, че се отваря портата към тъмното финансиране на политическите партии и липсата на каквито и да било критерии кои компании могат да дават пари. Патриотите също имаха резеври към част от текстовете. Това доведе прекъсване на заседанието, за да се избистрят част от текстовете, с които да се въвеждат няколко ресторикции. В резултат партиите няма да могат да получават финансиране от фирми, които имат пресрочени публични задължения, какти и от такива регистрирани с офшорни зони. Първоначално, по време на дебатите, се обмисляше към тази забрана за бъде добавена и таказа за компании, които изпълняват обществени поръчки. В последствие обаче тази идея отпадна.  Законът предвижда още и занапред партиите с поне 1% действителни гласове в страната и извън нея да ползват партийни централи и офиси безвъзмездно, без да плащат наем. Вмсто от 1 юли, законът ще влезе в сила от деня на обнароднване в Държавен вестник. Бе отхвърлена идеята на БСП това да стане едва от 1 октомври.  Както в бюджетна комисия, така и в зала сега въобще не бяха разглежани предложенията на ДПС за създаване на специален фонд за изграждане на детски градини, като първоначално той да се попълни от спестените пари от субсидиите, а след това от излишъка.   не скри разочарованието си Ахмед Ахмедов от ДПС.  По-рано през деня депутатите гласуваха намаляването на субсидията от 11 на 1 лев.", "date": "2019.07.04", "title": "НС реши: Фирмени дарения и безплатни офиси за партиите"}
{"url": "https://www.monitor.bg:443/bg/a/view/15-godishna-stigna-tretija-kryg-na-uimbyldyn-169644", "text": "15-годишната американка Кори Гоуф продължава със сензационното си представяне на „Уимбълдън“. След като в първия кръг намиращата се на 313-о място в световната ранглиста тийнейджърка отстрани Винъс Уилямс, сега тя взе втори скалп, надигравайки само за час и 10 минути словачката Магдалена Рибарикова (№ 139) с 6:3, 6:3. Така Кори Гоуф стана най-младата участничка в третия кръг на турнир от „Големия шлем“ от 1996 г. насам, като в деня на победата си бе на 15 години и 112 дни. Преди нея подобно постижение направи руският секс-символ Анна Курникова, достигнала четвърти кръг на US Open на 15-годишна възраст и отпаднала тогава от легендата Щефи Граф. Следващата съперничка на младата американка ще е Полона Херцог от Словения, която елиминира Мадисън Кийс (САЩ) с 6:2, 6:4. Напред в женската схема продължава и бившата номер №1 Симона Халеп (Рум), която надигра с 6:3, 4:6, 6:2 сънародничката си Михаела Бузарнеску в мач с 23 пробива. В третия кръг Халеп играе с друга бивша номер 1 Виктория Азаренка (Блрс), която не срещна проблеми срещу Айла Томлянович (Авл) - 6:2, 6:0. При мъжете за третия кръг се класираха двама канадци. Милош Раонич постигна впечатляваща победа над Робин Хаазе (Хол) със 7:6(1), 7:5, 7:6(4) и очаква американския гигант Райли Опелка, отстранил Вавринка. Феликс-Оже Алесим пък преодоля с 6:3, 4:6, 6:4, 6:2 френския квалификант Корентен Муте (Фр), който обърна Григор Димитров в първия кръг. Напред продължават и руснаците Карен Хачанов и Данийл Медведев. 9-ият в ранглистата Хачанов спря похода на испанския ветеран Фелисиано Лопес, като го победи с 4:6, 6:4, 7:5, 6:4. Медведев пък изпрати към къщи Алексей Попилин (Авл) с 6:7(1), 6:1, 6:4, 6:4. Следващият съперник на Хачанов отново е испанец - Роберто Баутиста Агут, който се възползва от контузията на белгиеца Стив Дарси и продължи след 6:3, 6:4, 4:2. Шамионът от Sofia Open 2019 пък ще играе с Давид Гофен (Бел). В същото време австралиецът Бърнард Томич бе глобен с 45 000 паунда за несериозно отношение към мача си от първия кръг срещу Жо-Вилфрид Цонга (Фр). Той загуби с 2:6, 1:6, 4:6 за 58 минути игра, а представянето му бе определено от феновете като \"ужасно\".", "date": "2019.07.04", "title": "15-годишна стигна третия кръг на „Уимбълдън“"}
{"url": "https://www.monitor.bg:443/bg/a/view/kosovo-zabrani-na-syrbski-oficialni-lica-da-vlizat-v-stranata-169639", "text": "Министерството на външните работи на Косово взе решение да не позволява официални представители на Белград да влизат на територията на Косово. Агенцията цитира заместник-министъра Йетлир Зиберай, който заяви, че решението е следствие от „нападенията и заплахи на сръбската политика спрямо Косово”. „Заради хибридните заплахи, които Сърбия отправя към Косово, постоянните пропаганди и фалшивите новини за страната и нашите граждани, както и неотдавнашните опити да се предизвика така наречената хуманитарна криза в северната част на Косово, Министерството на външните работи няма да разреши на нито един официален представител от Белград да посети Косово. Докато продължава това отношение, всички искания ще срещат отказ”, изтъкна заместник-министърът. Почти година продължават напрегнатите отношения между Прищина и Белград, като двете страни често си разменят обвинения една срещу друга. В основата на скандала стои нежеланието на Сърбия да допусне членството на Косово в редица международни организации. От своя страна, Прищина отговори с въвеждането на високи мита за сръбските стоки и редица забрани, касаещи сръбските политици. Всичко това се случва и на фона на продължаващите преговори между Сърбия и Косово с посредничеството на ЕС, които трябва да сложат точка на двустранния спор и да урегулират отношенията, така че Сърбия да признае най-накрая суверенитета на своята бивша провинция. Независимостта на Косово е обявена през февруари 2008 г. и от тогава е призната от над 100 държави, включително повечето членки на ЕС и САЩ. Признаването и от страна на Белград, което неминуемо може да доведе до падането от власт на правителството, което го направи, ще отстрани една от основните пречки за присъединяването на Сърбия към ЕС.", "date": "2019.07.04", "title": "Косово забрани на сърбски официални лица да влизат в страната "}
{"url": "https://www.monitor.bg:443/bg/a/view/borisov-shte-uchastva-v-sreshtata-na-vyrha-na-iniciativata-berlinski-proces-v-poznan-169643", "text": "Министър-председателят Бойко Борисов ще участва в Срещата на върха на инициативата „Берлински процес“ в Познан на 5 юли, съобщиха от „Дондуков“ 1. На нея държавните и правителствените ръководители на страните ще обсъдят постиженията и предизвикателствата пред страните от региона на Западните Балкани. Основен акцент в разговорите на лидерите на страните, ангажирани в инициативата, ще бъде засилване на регионалното сътрудничество с цел постигане на свързаността в секторите на транспорта, енергетиката, търговията, цифровизацията, инвестициите между страните от региона на Западните Балкани и укрепването на добросъседските отношения. Берлинският процес бе иницииран от Германия за насърчаване на регионалното сътрудничество на Западните Балкани и в подкрепа на политиката на разширяване на ЕС. Първата Среща на върха се състоя на 28 август 2014 г. в Берлин. Следват срещи на високо равнище във Виена през 2015 г., Париж през 2016 г., Триест през 2017 г. и Лондон през 2018 г. Участници в процеса са страните от Западните Балкани - Сърбия, Република Северна Македония, Босна и Херцеговина, Черна гора, Косово и Албания, и държави членки на ЕС – Полша, Великобритания, Германия, Франция, Австрия, Италия, България, Хърватия и Словения. \"За първи път България е поканена да участва в Берлинския процес на Срещата на върха в Триест през 2017 г. Страната ни е желан партньор с оглед на активната работа в региона и постигнатите резултати по време на Българското председателство на Съвета на ЕС през 2018 г., като основен приоритет бяха именно страните от Западните Балкани\", уточняват от правителствения пресцентър.", "date": "2019.07.04", "title": " Борисов ще участва в Срещата на върха на инициативата „Берлински процес“ в Познан"}
{"url": "https://www.monitor.bg:443/bg/a/view/polsha-prisyedinjavaneto-na-zapadnite-balkani-shte-osiguri-stabilnost-169641", "text": "Министри от страните от Западните Балкани, които се стремят към членство в ЕС, се срещнаха в Полша със свои колеги от страните членки, за да обсъдят процеса на интеграция, който губи инерция, информира АП. Срещата в град Познан събра министри на външните работи, на вътрешните работи и на икономиката, а в петък към тях ще се присъединят германският канцлер Ангела Меркел, британският премиер Тереза Мей и полският президент Анджей Дуда. Полският домакин - външният министър Яцек Чапутович, заяви, че присъединяването на страните от Западните Балкани ще засили стабилността и развитието в региона. \"Европа не може да бъде смятана за напълно обединена без Западните Балкани, както от географска, така и от геополитическа гледна точка\", заяви Чапутович. \"Ние гледаме на политиката на разширяване на ЕС като на един от най-ефективните механизми за европейско сътрудничество\", посочи Чапутович и изрази увереност, че интеграцията на страните от Западните Балкани ще бъде полезна за целия ЕС. Страните кандидатки от Западните Балкани са Черна гора, Сърбия, Северна Македония и Албания, а потенциалните кандидатки са Босна и Херцеговина и Косово, отбелязва АП. Полша в момента председателства така наречения Берлински процес, който е политико-дипломатическа инициатива, лансирана през август 2014 г. от германския канцлер Ангела Меркел. В инициативата участват страните от Западните Балкани и държави членки на ЕС - Германия, Великобритания, Франция, Австрия, Италия, България, Хърватия и Словения. Процесът бе замислен за период от пет години, но сега се планира програмата да бъде удължена.", "date": "2019.07.04", "title": "Полша: Присъединяването на Западните Балкани ще осигури стабилност"}
{"url": "https://www.monitor.bg:443/bg/a/view/bylgarskite-evrodeputati-po-komisii-v-ep-169627", "text": "Европейският парламент гласува разпределението на евродепутатите в парламентарните комисии. През следващите пет години в законодателния орган ще работят 20 комисии и две подкомисии, се казва в съобщение на европарламента. Представяме ви българските евродепутати в комисиите и подкомисиите: Комисия по външни работи: Александър Йорданов (ГЕРБ/ЕНП), Илхан Кючюк (ДПС/ОЕ) и Сергей Станишев (БСП/СД); Комисия по култура и образование: Асим Адемов (ГЕРБ/ЕНП) и Андрей Слабаков (ВМРО/ЕКР); Комисия по заетост и социални въпроси: Атидже Алиева-Вели (ДПС/ОЕ) и Радан Кънев (ДСБ/ЕНП); Комисия по правни въпроси: Ангел Джамбазки (ВМРО/ЕКР); Комисия по вътрешния пазар и защита на потребителите: Андрей Ковачев (ГЕРБ/ЕНП); Комисия по регионално развитие: Андрей Новаков (ГЕРБ/ЕНП) и Цветелина Пенкова (БСП/СД); Комисия по промишленост, изследвания и енергетика: Иво Христов (БСП/СД), Искра Михайлова (ДПС/ОЕ) и Ева Майдел (ГЕРБ/ЕНП); Комисия по граждански свободи, правосъдие и вътрешни работи: Елена Йончева (БСП/СД) и Емил Радев (ГЕРБ/ЕНП); Комисия по транспорт и туризъм: Петър Витанов (БСП/СД); Комисия по бюджетен контрол: Цветелина Пенкова (БСП/СД); Комисия по петиции: Емил Радев (ГЕРБ/ЕНП)  Подкомисия по сигурност и отбрана: Елена Йончева (БСП/СД).", "date": "2019.07.04", "title": "Българските евродепутати по комисии в ЕП"}
{"url": "https://www.monitor.bg:443/bg/a/view/emil-koshlukov-chertae-pytna-karta-za-multimedijno-razvitie-na-bnt-169637", "text": "Да създаде пътна карта за мултимедийното развитие на Българската национална телевизия – това е сред акцентите в представената от Емил Кошлуков концепция в рамките на изслушването му за поста генерален директор на обществената медия пред СЕМ. Още в началото на развитието на визията си той изтъкна, че БНТ не среща толкова голяма конкуренция в лицето на големите частни телевизии като bTV и Нова тв, а в това на мощните търговски медии от ранга на Netflix и Amazon. уточни настоящият временно изпълняващ длъжността генерален директор на телевизията. Пред членовете на Съвета за електронни медии той изтъкна, че БНТ трябва да се развива и на новите платформи, като по-конкретно визира създаването на мобилно приложение, с което „зрителят“ да може да получи своевременно известие за случила се новина. В концепцията му влизат още създаването на нови предавания, силен акцент върху филмовото производство, технологично обновление и нови органи на управление. Така, Кошлуков възнамерява да развие и програмен съвет – консултативен орган, чиито членове да бъдат строго определени (като директори на различни звена, представители от Обществения съвет на БНТ) и да носят заедно отговорността. „Важно е програмата да не се базира на еднолични решения на принципа „Това ми харесва, ще го включа в програмата“, изясни още той. Сред заложените принципи в идеята му за развитие на обществената медия влиза и по-голяма прозрачност и отчетност включително и към СЕМ. аргументира се той. Относно двете най-скъпи предавания в ефира на БНТ - „Стани богат“ и „Референдум“, той подчерта, че би бил прекратил част от договорите. Така, „Стани богат“ ще се сбогува с аудиторията на националната телевизия, защото „ние не можем да си го позволим“. Колкото до „Референдум“, Кошлуков изтъкна, че договор с агенция за маркетингови и социални проучвания коства на телевизията четири пъти повече от сумата, заделена за хонорари на екипа. Макар че не каза категорично каква би била съдбата на предаването, той поясни, че този договор би бил прекратен. „Френската обществена телевизия – която има френски представител на световното по футбол и отборът дори печели – не купува правата. Излиза, че или те не си изпълняват обществената мисия, което не ми се вярва, или че не могат да си го позволят. Излиза, че ние, които имаме в пъти по-малък бюджет от тях, сме по-богати за спортни права. А ние излъчваме целия спорт, който съществува на планетата“, обясни още Кошлуков относно проблематичната тема за закупуването на правата за излъчване на спортни събития. По думите му, ако БНТ 3 не може да функционира като спортен канал, то той би бил заличен под негово ръководство. „Спортните права са лукс, който БНТ не може да си позволи. Това е вратата, през която изтичат десетки милиони“, каза още кандидатът за генерален директор на БНТ.", "date": "2019.07.04", "title": "Емил Кошлуков чертае пътна карта за мултимедийно развитие на БНТ"}
{"url": "https://www.monitor.bg:443/bg/a/view/namaljava-brojat-na-nakazatelnite-proceduri-na-ek-otkriti-sreshtu-bylgarija-169629", "text": "Броят на новообразуваните от Европейската комисия наказателни процедури срещу България намалява през миналата година. Това сочи годишният доклад за прилагането на европейското законодателство, представен днес. Миналата година срещу нашата страна са били открити 18 нови процедури и това е най-малкият брой от 2014 г. насам. За сравнение през 2014 г. са били открити 41 процедури, през 2015 г. - 20, през 2016 г. - 27 и през 2017 г. - 26, показват данните. Миналата година срещу нашата страна е имало 60 неприключили процедури, половината от които са били за бавно въвеждане на европейското право в националните закони. От новооткритите процедури срещу нашата страна най-много (по четири) са свързани с данъчното облагане и митниците, и с миграцията и вътрешните работи. По три процедури има в областите на вътрешния пазар, промишлеността, предприемачеството; на правосъдието и потребителите; на здравеопазването и безопасността на храните. По две са процедурите в областите на превозите, далекосъобщенията, околната среда, финансовата стабилност и финансовите услуги. ", "date": "2019.07.04", "title": "Намалява броят на наказателните процедури на ЕК, открити срещу България"}
{"url": "https://www.monitor.bg:443/bg/a/view/shvejcarska-kariera-trovi-sela-kraj-plovdiv-169631", "text": "Кариера за добив на скални материали от години трови с фини прахови частици хората от няколко села в община Родопи, край Пловдив. За това за пореден път алармират от ПК „Екогласност“. Председателят на екоорганизацията Емил Георгиев, припомни, че договорът за концесията с “Холсим“ е подписана по времето на правителството на Иван Костов. „Там е записано още, че трябва да има ОВОС, но това и досега не направено“, уточни Георгиев. По думите му, РИОСВ в Пловдив прикрива безобразията на швейцарската фирма. „След всеки сигнал за запрашаване или друго нарушение се пишат предписания, чиито текст е подготвен по начин, позволяващ те лесно да паднат в съда при обжалване. Така например не се посочва конкретен срок за изпълнението на предписанията, поясни екоактивистът. Подобни безобразия има и в екоинспекциите в Монтана и Бургас и каза още Георгиев. Селата подложени на ежедневно запрашаване и шум от взривовете за разбиване на скалите са Белащица, където се намира кариерата, Марково, Гълъбово, а също и пловдивският жилищен комплекс Тракия, отстоящ само на 4 км от мината. Павел Гемишев, жител на Белащица, участва редовно в протестите срещу концесията на швейцарската фирма. В селото се намира и манастирът \"Св. Георги\", който е на повече от 1000 години и се напуква от работата на кариерата. \"Населението на нашите села категорично е заявило пред местната власт и националните органи, че иска спиране на работата на тези кариери, защото застрашават пряко живота на нашите деца и на нас самите\" , обясни Гемишев. Кариерата над Белащица по думите му не разполага с водоизточник, за да се оросява въпросният терен от замърсяването. Наложени са според Гемишев. \"Ако в баничарница пропуснеш да чукнеш една баничка, ще те затворят за една седмица, но за добив на инертни материали, получаваш една глоба до 2000 лева\", изрази възмущение той. Емил Георгиев твърди още, че швейцарската фирма работи на по-голяма концесионна площ от определената в договора и за това иска за нарушенията да се приложи точно Законът за подземните богатства, предвиждащ при подобни случай конфискация на добитите количества и използваната за това техника. От сайта на РИОСВ- Пловдив става ясно, че инспекцията обжалва решението на районния съд за отмяна на наказание на кариерата в Белащица. Обжалването е по наложена на дружеството санкция в размер на 4000 лв. по наказателно постановление от месец март 2019 г. за неспазване на изискването дружеството да осигурява измиване на частта от републиканската пътна мрежа, използвана от дружеството при осъществяване на дейността му, за да не се допуска запрашаване. Наказателното постановление е на изпълнението, постановен от РИОСВ, който е „от датата на получаване на предписанието“. Екоинспекцията изразява становище, че не е необходимо да се конкретизира срок за изпълнение на предписанието, тъй като недвусмислено става ясно, че дружеството е длъжно да почиства винаги, през целия период на експлоатация на кариерата, а дата на извършване на нарушението е всеки един момент, в който е установено замърсяване. Предстои произнасяне от Административния съд. От РИОСВ информират и за внесеното от концесионера на 25 юни в инспекцията инвестиционно предложение за добив на строителни материали - мрамори и трошен камък в друг участък от находище „Белащица“ - участък „Калоян“ на площ 50,5 дка. Становището на РИОСВ е, че трябва да се оцени целият кумулативен ефект от добивните дейности в региона. Към настоящия момент процедурата по ОВОС не е приключила. От „Холсим Кариерни материали Пловдив“ АД изпратиха до „Монитор“ свое становище, в което отхвърлят твърденията на „Екогласност“. Не е представено нито едно конкретно доказателство за повишена заболеваемост от респираторни заболявания сред населението на с.Белащица, свързано с дейността на дружеството и ефекта от нея, се казва още в писмото от консеционера. В становището се казва още, че до момента няма установени превишения от контролните органи или при извършения от „Холсим“ собствен мониторинг на замърсяване на въздух, шум в населеното място или сеизмично въздействие, като измервания се извършват при всяко взривяване.", "date": "2019.07.04", "title": "Швейцарска кариера трови села край Пловдив (ОБНОВЕНА)"}
{"url": "https://www.monitor.bg:443/bg/a/view/rok-chudovishteto-brus-dikinsyn-razkazva-za-kakvo-sluji-tozi-buton-169633", "text": "Самолетен пилот и капитан, авиационен предприемач, пивовар, телевизионен актьор, сценарист, автор на бестселъри, мотиватор, писател с два романа и международен фехтовач. Всичко това стои скрито зад десетилетия метъл химни на Iron Maiden и харизматичното присъствие на титана Брус Дикинсън на музикална сцена. Шарената личност на гласа на групата обаче е намерила друга форма да се покаже наяве и точно с това стендъп шоу Дикинсън пристига на поредната си визита в България. „За какво служи този бутон – Вечер - разговор с Брус Дикинсън“ е името на двучасовото „литературно четене“, което ще събере най-големите почитатели на рок иконата Идеята за него датира от 2017-а, когато Брус прави няколко такива четения на едноименната си автобиография на срещи с фенове и журналисти в различни театри из Великобритания. Неусетно това се превръща в собствено шоу, което наподобява стандъп комедия. Разделено е на две части, като в началото гласовитото метъл чудовище разказва по много забавен и хумористичен начин за вълнуващия си живот, споделя лични истории, придружени от снимки, разказва смешни случки не само от книгата си, но и други, по-малко известни и непубликувани. Втората част е тази, която почитателите му чакат с най-голямо нетърпение. В нея Дикинсън отговаря на всички чудати и директни въпроси по един невероятно импровизиран и остроумен начин. Срещу българските фенове ще могат да застанат „на една маса“ с легендата на Iron Maiden и да си поговорят като стари познати. Продажбата на пропуските за шоуто вече стартира. Самият Дикинсън познава добре българските си почитатели след като съвсем наскоро – миналата година, фестивалът Hills of Rock в Пловдив създаде специално за Iron Maiden трета, ексклузивна вечер, на която бандата се изяви като хедлайнер. Свирили са и два пъти на софийска сцена. През 2007-а буквално подлудиха 30 000 публика на стадион „Локомотив“, които дълги години жадно чакаха да ги видят на родна земя. Завърнаха се през 2014-та в „Арена Армеец“, когато Брус Дикинсън даде ясно да се разбере, че не е забравил емоцията от срещата си с българските фенове.", "date": "2019.07.04", "title": " Рок чудовището Брус Дикинсън  разказва „За какво служи този бутон“"}
{"url": "https://www.monitor.bg:443/bg/a/view/v-ns-obmisljat-bez-finansirane-na-partiite-ot-firmi-sys-zadyljenija-i-ofshorki-169634", "text": "Да се въведат ограничени пред фирмите и юридическите лица, които ще могат да финансират политическите партии. Такива текстове обмислят управляващи и опозиция в Народното събрание. За целта заседанието бе прекъснато, а точните формулировки се прецизират след предложение на лидерът на НФСБ Валери Симеонов.  Той предлага да се забрани финансиране от фирми с публични задължения, такива регистрирани в офшорни зони и такива, които получават обществени поръчки.  До тук се стигна след като соцлидерът Корнелия Нинова искаше да зададе пет въпроса към пет от депутатите, които имат предложения относно модела на финансиране и позволяването на дарения от физически и юридически лица. Едно от тези предложения е на ДПС, а другото именно на Валери Симеонов. Тя разкритикува управляващите, че няма никакви критерии към фирмите. В отговор Симеонов обясни, че и в момента има забрана за дарения от религиозни институции, средства от чужди правителства и търговски дружества, както и от чужди НПО-та. Имало обаче резонн в това такава В резултат депутатите излязоха в почивка, за да уточнят текстовете.  По-рано през деня депутатите   а дебатите по текста продължиха над три часа. По време на разискванията опозиция и управляващи се обвиняваха взаимно в  Междувременно шефката на бюджетната комисия Менда Стоянова обясни, че свиването на парите за партиите от 11 на 1 лева трябва да влезе в сила от 1 юли. Спестените пари ще влязат обратно в бюджета - към излишъка или дефицита, но тяхното харчене ще може да стане едва след решение на МС с постановление в края на годината. Тя не изключи възможността те да бъдат разпределени и за строежа на детски градини, но обясни, че спестените над 14 млн. лева, от свиването на субсидията от 11 на 1 лев, едва ли ще са достатъчно за изграждането на много детски заведения и ако в края на годината кабинетът отпуска пари, то сумата ще е по-голяма.", "date": "2019.07.04", "title": "В НС обмислят: Без финансиране на партиите от фирми със задължения и офшорки"}
{"url": "https://www.monitor.bg:443/bg/a/view/roditeli-nedovolstvat-zaradi-neizpravni-avtobusi-na-decata-im-v-skautski-lager-169626", "text": "Група родители на деца от Начално училище“ Васил Левски“ в Пазарджик са недоволни от транспортната фирма, която вози малките скаути на лагер по планинарство. Транспортните неволи  започнали още в началото, а след третия ден възмутени майки и татковци засипаха социалната мрежа с негативни коментари за нередностите.  Лагер-школата е 6-дневна и струва по 20 лв. на ден, като организаторката Татяна Янкова от Сдружение“ Активен отдих за всички“ им събрала пълната такса с касови ордери и след провала на екскурзиите родители настояват да им върне половината от сумата. „ Лагер школа по планинарство, организирана от Татяна Янкова, се провали. Три дни децата ходиха и изведнъж проблеми с автобусната фирма.От утре не са на лагер.Остава разочарованието за деца.Не ходете там“, пише Христо Павлов. Той е публикувал приходен ордер за платената такса за 6-те дни в лагера. „Съжалявам, че бях записала детето си в лагера тази година. Не е нормално в автобуса шофьорът да се качва през прозорчето, като маймуна, до седалките да има вързани вентилатори на 20см от децата и въпросната госпожа да ми заяви, че тя нямала вина. И като за капак на всичко- да се опита да натика децата по 3 на седалките“, пише гневно Албинка Кокозова. Тя допълва, че благодари на учителите, че са реагирали и спрели този цирк. „За съжаление остава само разочарованието за децата ни, а това не знам как би го компенсирала тази госпожа“, коментира майката. Друга родителка Ана Янкова също споделя за преживения кошмар и призовава и другите майки и бащи да се потърсят остатъка от платените такси за лагер-школата. Преди 2 месеца съм сключила договор с фирмата, много години съм работила с тях и не е имало никакъв проблем. Сега не знам какво стана, но се оказа, че с два автобуса на фирмата, които возят децата, са с нередности. Освен неприятната изненада с вързания вентилатор вместо климатик, който да разхлажда малките пасажери в превозното средство, на единия от автобусите вратата отказала да работи по време на път, коментира за “Монитор“ Татяна Янкова. Заради техническите неизправности на автобусите тя върнала децата от училище“ Васил Левски“ и те няма да участват в лагера. В никакъв случай няма да рискувам живота на децата, подчертава Татяна Янкова. Бившата туристка и преподавател в Математическата гимназия в града от 12 години прави скаутски лагери за учениците от пазарджишки училища,  подозира, че конкурентни организатори на лагери й мътят водата. Смятам да си търся правата срещу тази транспортна фирма“ Анибал“, защото ми прати неизправни автобуси и провали част от лагер-школата по планинарство, категорична е Янкова. Тя се възмущава как превозвачът е получил лиценз и допълва, че родителите с основание се тревожат, след като зачестиха инциденти с автобуси, превозващи деца. Лагерът продължава с 88 деца, а организаторката очаква проверка от Регионалното управление на образованието в Пазарджик по случая. Тя е готова да върне парите на отпадналите деца от Начално училище“ Васил Левски“ и е определила идния вторник счетоводителката на сдружението да се разплати с родителите.", "date": "2019.07.04", "title": "Родители недоволстват заради неизправни автобуси за децата им в скаутски лагер"}
{"url": "https://www.monitor.bg:443/bg/a/view/kajli-djenyr-se-obzavede-s-vozilo-za-450-000-snimka-169628", "text": "Риалити сензацията Кайли Дженър може да се похвали с нов луксозен автомобил. 21-годишната красавица брои 450 000 долара за \"Ролс-Ройс Фантом\". За покупката си се похвали самата тя със снимки в социалните мрежи. Най-младата милиардерка в света не пръска колосална сума за возило за първи път. За последния рожден ден на любимия си – рапърът Травис Скот, Кайли го зарадва с мощно ламборгини. Тогава Травис, с когото звездата от Keeping Up With The Kardashians отглежда дъщеричка, показа подаръка на последователите си в Инстаграм. Той качи видео, на което се вижда спортен автомобил в сребрист цвят.", "date": "2019.07.04", "title": "Кайли Дженър се обзаведе с возило за $450 000 (СНИМКА)"}
{"url": "https://www.monitor.bg:443/bg/a/view/upravljavashti-i-opozicija-v-lut-spor-za-partijnata-subsidija-169622", "text": "Управляващи и опозиция влязоха в лют спор за размера на партийната субсидия и свиването на държавните парти от 11 на 1 лев. Поправките в закона за бюджета влязоха като първа точка в дневния ред. Депутатите спорт по темата вече близо три часа и взаимно се обвиняват в популизъм и лицемерие.  БСП са открито против намаляването на субсидията и обвиниха ГЕРБ, че се опитва да закрие партиите, че това е атака срещу опозицията и по-специално срещу левицата точно преди местния вот, атака и срещу демокрацията и плурализма. \"Олигарсите няма да станат министри и депутати. Те ще си ги напазаруват. Този път официално\", заяви Крум Зарков и обвини ГЕРБ в коалиция с ДПС. НС ще се превърне в общото събрание на олигархията, а МС в управителния съвет, продължи пък неговия колега Филип Попов. Весела Лечева пък обвини ГЕРБ, че се опитват да постигнат служебна победа на местните избори. Соцлидерката Корнелия Нинова пък поясни, че за първи птъ ще се приеме закон, който никой не иска. \"Умишлено искате да пуснете бизнеса в политиката\", каза тя.  ГЕРБ пък ги обвиниха,че бранят 11 лева партийна субсидия, защото партията им е пред фалит, а предложението им за 1 лев всъщност отразява искането на народа. Те разкритикуваха БСП, че не са внесли свои предложения между първо и второ четене на закона, а сега недоволстват от трибуната. \"Колегите от опозицията вече са почти в истерия\", коментира шефката на ПГ на ГЕРБ Даниела Дариткова и добави: \"И сега като истински матросовци браните партийната си субсидия от 11 лева\". Лъчезар Иванов пък напомни, че ГЕРБ са печелили поне три вота без субсидия и напомни, че БСП колкото и пъти да са били на власт, винаги са фалирали държавата.  ДПС обвиниха всички други в популизъм и дадоха да се разбере, че само те предлагат реални решения, тъй като с 1 лев политическите сили няма как да функционират пълнокръвно. Именно затова те предлагат 0 лева и отворено финансиране от физически и юридически лица. Хамид Хамид пък поясни, че те искат осветляване на финансирането , както са поискали и собствениците на медии да не се крият зад офшорки, но тогава БСП не го подкрепили. \"Желанието на ДПС е да не се залита в полето на популизма и да се защити демокрацията и плурализма. За съжаление всяка партия, с изключение на нашата, залита точно натам. ДПС не е длъжна да отнася негативите на ГЕРБ и БСП по въпроса с партийните субсидии\", коментира пък лидерът на ДПС Мустафа Карадайъ. Както винаги патриотите бяха разделени в мотивите си - \"Атака\" стои твърдо зад 1 лева субсидия, докато НФСБ и ВМРО искат по-оптимален вариант на финансиране и са против външно финансиране, тъй като това би довело до зависимост на партиите от бизнеса. По време на дебатите пък депутатите влязоха в поредица от спомени за прехода. Така Георги Марков от ГЕРБ поясни, че предизборния щаб на СДС в Люлин бил в един трафопост, а той дарил на партията пишещата си машина. Той е против да се \"хрантутят\" партиите с 1 лев субсидия и даде пример с Реформаторския блок и ДСБ, като последните убили СДС. Те не заслужават такава награда, каза Марков и добави: \"Без субсидия - голяма активност и силни партии, със субсидия - слаба активност и слаби партии\".  На свой ред лидерът на \"Атака\" Волен Сидеров си спомни, че по време на прехода той е трябвало да се изправи по време на изборите срещу Александър Лилов В момента депутатите са в почивка, а след приключването й трябва да бъде гласуван първи параграф от закона. През това време пък ПГ на ГЕРБ се събраха на заседание, за да обсъдят последни детайли около закона. ", "date": "2019.07.04", "title": "Управляващи и опозиция в лют спор за партийната субсидия"}
{"url": "https://www.monitor.bg:443/bg/a/view/ekoravnovesie-s-kampanija-za-osinovjavane-na-kucheta-v-zaimov-169630", "text": "Общинското предприятие „Екоравновесие“ и доброволци организират кампания за осиновяване на кучета в столичния парк „Заимов“ по мотото „Осиновявай, не купувай”. На 6 юли в парка от 16 до 19 часа, 10 кучета от общинския приют в с. Горни Богров ще очакват своите нови стопани. В рамките на инициативата, всеки желаещ ще може да види, разходи, погали и вземе някое от обезпаразитени и ваксинирани кучета в дома си. Осиновяването ще може да се извърши веднага, на място, като процедурата ще е улеснена, за което е необходимо единствено лична карта. С помощта на доброволците на място ще бъде разказано на присъстващите за общинските приюти, възможностите за осиновяване на куче. Тема на събитието е морето. \"С помощта на нашето въображение да извикаме шумът на морето в парка, като се спуснем на гребена на вълните с лятно настроение, красив декор, много изненади и усмивки\", заявиха организаторите.", "date": "2019.07.04", "title": "„Екоравновесие“ с кампания за осиновяване на кучета в „Заимов”"}
{"url": "https://www.monitor.bg:443/bg/a/view/bi-bi-si-rusija-syobshti-che-pojaryt-v-podvodnicata-bil-v-akumulatornija-otsek-169632", "text": "Русия твърди, че основната причина за смъртоносния инцидент на борда на ядрената подводница, който уби 14 души в понеделник, е пожар в акумулаторния отсек, писа Би Би Си. Руският министър на отбраната Сергей Шойгу призна, че свръх секретният кораб е с ядрена енергия, но реакторът е бил изолиран от пожара. Четиринадесет човека от екипажа са починали от вдишване на дим в резултат от пожар на подводницата в Баренцово море, подчертава Би Би Си. Сега корабът се намира в Североморск, където е основната база на северния флот на Русия. Руското правителство не казва какъв е корабът, който е проучвал арктическото дъно, но е дълбоководен изследователски кораб, съобщава “Росийская газета”, цитирана от Би Би Си. Според изданието, подводницата е достигала екстремни дълбочини в трудни мисии. Тези мисии не бяха уточнени, но Русия е в международна надпревара за заделяне на териториални претенции в Арктика, за която се смята, че е богата на нефт и газ и други минерали, пише Би Би Си. \"Основната причина е установена - това беше пожар в акумулаторния отсек, а след това се разпространил,\" казва Шойгу на президента на Русия Владимир Путин на среща на 4 юли, според уебсайта на Кремъл, цитиран от Би Би Си. \"Ядреният реактор на кораба е напълно изолиран и никой не е останал в този участък. Екипажът е взел всички необходими мерки за защита на ядрения блока и той е в пълно работно състояние. Това ни кара да се надяваме, че в съвсем кратко време корабът може да бъде върнат в експлоатация.\", пише Би Би Си. Всичките 14 загинали са офицери. Руското министерство на отбраната вече назова всички 14 жертви. Седем от тях са първи ранг, като двама са носители на наградата „Герой на Русия”; трима са капитани от втори ранг; трима са капитани от трети ранг. Един от моряц;ите е подполковник. Руското министерство отбелязва, че няколко членове на екипажа са оцелели и са в болница, но няма повече данни. Един цивилен е бил спасен от екипажа по време на пожара. В Североморск се е намирала на док и руската ядрена подводница „Курск“, която потъна през 2000 г. и в нея са загинали 118 моряци, припомня Би Би Си. Тогава Путин беше силно критикуван за начина, по който се справи с бедствието в Курск. Медиите писаха, че се радва на почивка в черноморска вила, докато семействата на жертвите поискаха информация за роднините си. За последния инцидент Кремъл е дал и малко подробности за кораба, \"в интерес на държавната и държавна сигурност\", припомня Би Би Си. Няколко вестника, цитиращи военни източници, идентифицираха пострадалия кораб като AS-12 или AS-31, пише Би Би Си. Тези мини-подводници могат да достигат до 6 000 м и са проектирани да минават под корема на по-големи подводници. Тези подводници са на подчинение на Главната дирекция за дълбоки води на Руската военна служба – ГУГИ, често наричана \"подводна разузнавателна служба на страната\", подчертава Би Би Си и допълва, че цитирайки военни източници, изданието РБК изброява основните задачи на ГУГИ. Те са \"наблюдение на чуждестранните подводни комуникационни линии, откриване в дълбоки води на интересни оръжия и военно оборудване, защитаване на собствените подводни комуникационни кабели на Русия\", завършва Би Би Си.", "date": "2019.07.04", "title": "Би Би Си: Русия съобщи, че пожарът в подводницата бил в акумулаторния отсек"}
{"url": "https://www.monitor.bg:443/bg/a/view/treti-falstart-na-deloto-sreshtu-d-r-dimitrov-zastreljal-kradeca-plyha-169618", "text": "Разпоредителното заседание срещу д-р Иван Димитров, който на 2 март м.г. застреля крадеца Жоро Джевизов – Плъха в имота си, забуксува за трети път. Причината, поради която съдия Весела Евстатиева се принуди отново да отложи делото, бе поредната липса в съдебната зала на жената, с която убитият е живеел на семейни начала.  Надежда Стоева е изчезнала яко дим и принципно се води нередовно призована. Въпреки това младата ромка е успяла да смени в последния месец адвоката си. Тя е заменила уважавания и с голям опит в наказателните дела адвокат Красимир Елдъров с никому неизвестния Дениз Хюсеин. Ден преди заседанието на 4 юли т.г. новият й адвокат депозирал молба в деловодството на окръжния съд в Пловдив. С нея той искал поредно отлагане на процеса поради болест. Тъй като обаче не представил никакви доказателства за здравословното си състояние съдия Евстатиева реши, че той трябва да направи това на следващото заседание, което е на 18 юли от 9,30 часа. Ако не представи доказателства за отсъствието си, ще бъде глобен с 1000 лева. В същото време властите ще направят максимални усилия, за да издирят Надежда и да я уведомят по надлежния ред за новото предстоящо заседание. На проваленото този четвъртък подсъдимият д-р Иван Димитров отново запази пълно мълчание пред медиите. Той отговаря пред Темида по две обвинения. Едното е, че е убил крадеца Жоро Джевизов при превишаване пределите на неизбежната отбрана, а второто е, че го е направил с незаконен пистолет „Валтер”, който все още не бил открит от разследващите. Към второто обвинение за пищова са присъединени и намерените в дома на доктора незаконни 17 патрона.", "date": "2019.07.04", "title": "Трети фалстарт на делото срещу д-р Димитров, застрелял крадец"}
{"url": "https://www.monitor.bg:443/bg/a/view/glavnijat-prokuror-e-na-rabotno-poseshtenie-v-syrbija-169619", "text": "Главният прокурор Сотир Цацаров е на работно посещение в Република Сърбия по покана на сръбския главен прокурор Загорка Доловац, съобщи пресцентърът на прокуратурата. Това е трета среща на ръководителите на двете прокуратури, след като на 08.12.2017 г. в Белград бе подписан Меморандум за сътрудничество между Прокуратурата на Република България и Прокуратурата на Република Сърбия. През юни 2018 г. Загорка Доловац бе на посещение в София. В рамките на визитата се провеждат разговори по въпроси от взаимен интерес, както в Главната прокуратура, така и в Специализираната прокуратура на Република Сърбия. Главният прокурор Сотир Цацаров е придружаван от заместника си Мария Шишкова и от ръководителя на международния отдел на ВКП Цветомир Йосифов.", "date": "2019.07.04", "title": "Главният прокурор е на работно посещение в Сърбия"}
{"url": "https://www.monitor.bg:443/bg/a/view/okonchatelno-subsidijata-veche-e-1-lev-169623", "text": "Орязването на партийната субсидия от 11 на 1 лев бе окончателно одобрено от депутатите. Текстът е част от поправките в Закона за бюджета, който народните представители разглеждат на второ четене в пленарна зала. Левче държавна субсидия бе подкрепено със 119 гласа \"за\" от ГЕРБ, Атака, ДПС и Воля, 71 \"против\" и 16 \"въздържали се\". ГЕРБ го подкрепиха категорично, БСП бяха против. Патриотите се разделиха - 7 за, 1 против и 15 въздържали се. От ДПС 15 бяха за, само един против.  Бяха отхвърлени предложенията на ДПС за субсидия от 0 лева и на патриотите за 1,5 млн. лева за парламентарна дейност на партиите, извън парите от субсидиите, след като те бъдат намалени.  Преди това депутатите се караха над три часа по  .  Сега те се захванаха със следващите текстове - позволяване на финансиране и дарения от физически и юридически лица, падане на лимита от 10 000 лева за даренията от гражданите и безплатни офиси за формациите. ", "date": "2019.07.04", "title": "Окончателно: Субсидията вече е 1 лев"}
{"url": "https://www.monitor.bg:443/bg/a/view/jegi-zatvoriha-akropola-v-atina-169621", "text": "Акрополът в Атина ще бъде затворен през най-горещата част на деня. Днес и утре (4 и 5 юли) най-популярната атракция на гръцката столица ще бъде затворена между 13 и 17 ч. Тази мярка се налага автоматично от службата, която се грижи за паметниците на културата в Атина, когато прогнозата сочи, че температурата ще надхвърли 40 градуса. Посетителите, които са купили билети за определените часове, са приканени да се свържат с управата на Акропола по електронната поща. Акрополът в Атина е най-посещаваната туристическа забележителност в страната. Миналата година там са преминали 3,15 милиона души. В цяла Гърция се очаква много горещо време днес и утре. На повечето места ще е между 38 и 40 градуса.", "date": "2019.07.04", "title": "Жеги затвориха Акропола"}
{"url": "https://www.monitor.bg:443/bg/a/view/bashta-oshamari-tijnejdjyr-na-ulicata-v-shumen-169624", "text": "44-годишен баща на момиче преспа в полицейския арест в Шумен след като публично на улицата опердашил тийнейджър, с когото дъщеря му имала бегло познанство. Освен, че е бил задържан за 24 часа в полицията, срещу 44-годишния К. П. е образувано и досъдебно производство за едро хулиганство. Случката се разиграла на ул. \"Август Попов\" към 17:30 в сряда. Компания от квартални тийнейджъри била на лафче на улицата, когато към младежите се приближил мъж. Отишъл при едно от момчетата и го подканил да го последва. Завел го на закътано място до една от кооперациите и го ошамарил. Според потърпевшия мъжът му ударил няколко шамара и няколко пъти го ритнал. По думите на жертвата няколко дни по-рано при същата компания отишли две момичета, едното от които било дъщерята на бияча, девойка на 14-ина години. Тя си поискала цигара и 16-годишният младеж и дал. Явно това стигнало до бащата. Той пък решил да накаже тоя, който съблазнява невинната му дъщеря с тютюн и да направи разследване дали баткото не е някакъв пласьор на цигари с добавки. Пред полицията мъжът отричал да е бил тийнейджърът, но срещу думите му са показанията и на останалите момчета от тайфата.", "date": "2019.07.04", "title": "Баща ошамари тийнейджър на улицата в Шумен"}
{"url": "https://www.monitor.bg:443/bg/a/view/lampard-oficialno-se-zavyrna-v-chelsi-169636", "text": "Франк Лампард е новият мениджър на \"Челси\". 41-годишният англичанин замества на поста Маурицио Сари, който напусна след само един сезон, за да се завърне в родината си и да поеме \"Ювентус\". Лампард се завръща в клуба, в който прекара 13 години като футболист, изигра 648 мача и спечели 11 трофея.  Още вчера, след 6-часови разговори, легендарният бивш халф се е разбрал с клуба за условията по своя договор. Лампард, който си е тръгнал от \"Стамфорд Бридж\" в 01:32 часа през нощта, е искал да разбере какви са очакванията и плановете на собственика Роман Абрамович след изтичането на трансферното ембарго.  Договорът е за три години, като се твърди, че той ще получава по около четири милиона паунда на сезон. Към тях ще се прибави бонус от един милион при всяко класиране на отбора в Шампионската лига. Дарби Каунти пък ще получи компенсация в размер на четири милиона паунда.  Утре Лампард ще изведе играчите за първата тренировка от предсезонната подготовка.  \"Изключително горд съм да се завърна в \"Челси\" като мениджър. Всеки знае колко обичам този клуб и историята, която имаме заедно. Сега обаче единственият ми фокус пада върху предстоящата работа и подготовката за новия сезон. Тук съм, за да работя усилено и да донесем още успехи на клуба. Нямам търпение да започна\", заяви Лампард. \"За нас е голямо удоволствие да приветстваме Франк в \"Челси\" като главен треньор. Той притежава фантастични познания и разбиране на клуба, а през миналия сезон демонстрира, че е един от най-талантливите млади треньори в играта. След 13 години с нас като футболист, който се превърна в  клубна легенда и голмайстор №1 за всички времена, ние вярваме, че това е идеалното време за него да се завърне. Ще направим всичко по силите си, за да гарантираме, че разполага с цялата необходима подкрепа, за да има огромен успех\", добави директорът на Челси Марина Грановская.", "date": "2019.07.04", "title": "Лампард официално се завърна в \"Челси\""}
{"url": "https://www.monitor.bg:443/bg/a/view/uvolniha-chinovnichka-za-goli-snimki-v-plejboj-169625", "text": "Засукана чиновничка от руския град Тюмен загуби работата си, след като „Плейбой“ публикува нейни откровени снимки. Това е 27-годишната Анна Ануфриева, която е една от участничките в конкурса „Момиче на годината 2019“ на еротическото издание. На сайта на „Плейбой“, освен голите фотоси, е публикувана а кратка справка за Анна. Според данните, тя е държавен служител. По-късно стана ясно, че младата жена се е трудела в управлението за държавни поръчки на Тюменска област. Провокирани от появата й в „Плейбой“, началниците на Ануфриева обаче прекратили трудовия й договор, заради „шума, който се вдигнал около еротичните снимки“. Самата Анна отказва да коментира уволнението си, обяснявайки, че това ще бъде неетично към бившите й работодатели, които тя уважавала. От биографичната справка на младата жена става ясно, че тя е завършила музикално училище със специалност „пияно“, владее немски език, пише стихове и танцува. Към този момент снимките й в „Плейбой“ са на второ място по количество харесвания. Победителката в конкурса ще бъде обявена през октомври. Междувременно стана ясно, че списъкът със забранените за жени професии в Русия ще бъде намален от 456 на 98 вида трудови дейности. Представителките на нежния пол вече ще могат да работят като шофьорки на дълги разстояния, парашутистки, боцмани, матроси, шлосерки, трактористки и др. Новите правила за трудовата дейност на рускините ще влязат в сила от 1 януари 2021 г.", "date": "2019.07.04", "title": "Уволниха чиновничка за голи снимки в „Плейбой“ "}
{"url": "https://www.monitor.bg:443/bg/a/view/valjat-valjat-patenti-169591", "text": "Какво можем да патентоваме и за какво можем да разполагаме с авторско право? С този въпрос се занимават години наред интелектуалци и бизнесмени по света и у нас. Може ли да се твърди за авторско право върху закон? Не. Може ли да се претендира за интелектуална собственост върху идея? Според мемоарите на дядо ми именно на него първо му хрумнала гениалната идея за машината, която по-късно – уви, е изобретена от Джон Атанасов под формата на един от първите електронни непрограмируеми компютри със специално предназначение. Кой да му каже на горкия ми дядо, че тези идеи, колкото и високоинтелектуални да са те, не подлежат на правна защита. Въпреки множеството дебати, закони и не на последно място съдебни практики, хората продължават да се събуждат с мисълта, че тяхното бурно въображение е родило продукт, който на всяка цена трябва да бъде патентован. Дори и когато този „продукт“ представлява цвета синьо, например. Именно това се случва с холандската марка за замразени храни Klondike Bar, които решават, че ще използват синия цвят и полярна мечка в логото си, за да потвърдят още веднъж пред потребителите си, че – да, продуктът е студен. Хитрото им хрумване, оказва се обаче далеч не е толкова уникално, колкото им се иска. Така, през 80-те години на миналия век друга марка - Kraft Foods, решава, че и тя ще се ползва от подобен маркетингов трик. Тя създава продукта Polar B'ar и ако не става ясно още от името – и те си служат с полярна мечка в логото и дори предприемат още по-смела крачка – използват синия цвят като индикатор, че сладката закуска е студена. С (не)ясното съзнание, че притежават полярните мечки и синия цвят, от първата компания завеждат дело. който се използва така или иначе доста често, когато става въпрос за замразена храна. След като стана ясно, че цветовете явно изкушават компаниите да се пробват за патент, то звуковете – оказва се, също представляват интерес за мнозина. Така телевизията NBC превърна в своя запазена марка мелодия, състояща се от едва три тона. Прочутият лъвски рев, с който завинаги ще свързваме филмите на продуцентската компания MGM също се пази от закона на базата на интелектуалната собственост. Има и по-смели заявки. Като тази на производителя на мотори Harley Davidson, който преди близо две десетилетия пожела да си патентова начина, по който ръмжат двигателите на превозните му средства. Съвсем логично, против това смело решение се обявяват голяма част от конкурентните фирми, които вкарват малко разум в ситуацията констатирайки, че всички двигатели звучат еднакво. Това принуди Harley Davidson да оттегли заявката си през 2000 г. С въпрос можеш ли да си заплюеш само за себе си думата „чудовище“ (в английския вариант – monster), пък се обръща кабелен оператор към американския съд. Компанията завежда над 100 дела срещу други фирми – преки и непреки конкуренти, защото – видите ли – и те са се сетили, че думата би привлякла като потенциални клиенти хора, влюбени в по-високите нива на адреналин в кръвта. Така, от „грешната“ страна на съдебната скамейка се оказва дори енергийната напитка със същото име. И още, операторът съди The Discovery Channel, защото излъчвала предаване със заглавието Monster Garage, отборът по американски футбол The Chicago Bears, задето прякорът им включвал думата „чудовища“. Кабелният оператор осъзнава голямата си грешка обаче едва, след като решава, че ще подведе под отговорност и гигант от ранга на „Дисни“. Компанията смята, че пионерът в анимациите неправомерно е създал и разпространил филма Monsters, Inc. (на български - „Таласъми ООД“). Двете страни така и не стигат до съд, а в останалите случаи на ищеца е обяснено, че интелектуалната му собственост не е поругана, като претенции той може да има предимно в случаите, когато обвиняемият функционира на същия пазар. Годината е 2006-а, а основен герой на този сюжет е веригата от магазини Walmart. Малкото жълто човече, популярно с приветливата си усмивка фигурира (наред с други места) върху табелите за намаления в магазините. Този маркетингов трик (промоциите да ни се усмихват от стелажите) именно бе в основата на опита на Walmart да се сдобие с патент. Мислителите в компанията явно обаче са страдали от загуба на паметта, защото същото това жълто човече се подвизава на бял свят още от 70-те години на миналия век. Съдът и тук се наложи да припомни фактите на върлия ентусиаст на тема интелектуална собственост, след като Walmart завежда дело срещу артиста Чарлз Смит задето е направил пародия на символа. Съдебното решение все пак постановява, че емотиконът е в публичния домейн и може да бъде използван свободно. Разумът невинаги надделява. Пример за това е абсурдното дело, което милиардерската наследница Парис Хилтън завежда срещу телевизионния канал Hallmark. В причина за това – що се касае патентът, се превръща използването на фразата, превърнала се в запазена марка за блондинката - „Това е яко“ (That's hot). Реално, ситуацията е с една идея по-сложна, предвид, че каналът разпространява рекламни картички, използвайки ликът на богаташката наследница, където е наранен и имиджът й. Рекламният продукт разглежда въпроса как би изглеждал първия ден на Парис Хилтън като сервитьорка. Заради негативния ефект, който картичката би имала върху репутацията й, и откраднатата фраза, тя поиска Hallmark да й заплати обезщетение в размер на половин милион долара, а съдът реши в нейна полза. Режисьорът Спайк Лий също прояви находчивост, като преди години реши да си потърси правата от канала „Спайк ТВ“. Започнал като канал за кънтри музика с наименованието The Nashville Network, по-късно собствениците му решават, че е време да се ребрандират – първоначално с името TNN, а впоследствие и като “Спайк ТВ“. Макар по никакъв начин каналът да не е и загатвал за връзка на името с 62-годишния режисьор, той приема, че телевизията прави опит за реклама на негов гръб. И естествено се обръща по повода към съда. Предвид, че прозвището на кинодееца е прекалено често срещано отвъд океана, делото се печели от телевизионния канал. Тези от вас, които не отлепят поглед от телефона и следят 24/7 какво се случва в социалните мрежи вероятно ще са изненадани и от факта, че една от най-големите компании в сферата – (пост, публикация). Патентното ведомство на САЩ отхвърли заявката на социалната мрежа, тъй като трета страна вече е присвоила думичката за себе си. Това е Twittad – рекламна услуга, базирана на Туитър, която патентова през 2008 г. фразата Let Your Ad Meet Tweets (Позволи на рекламата си да се срещне с туитове). Говорейки за социални мрежи няма как да подминем и най-популярната все още у нас – Фейсбук. Преди приблизително осем години компанията на Марк Зукърбърк успешно успя да си присвои думата face (в превод – лице). Разбира се, съдебни дела не се очаква да валят за всеки, който си позволи да я използва в своя си продукт. Застрашени биха били единствено фирмите, които работят на пазара на телекомуникациите. Въпреки това, според изданието BusinessInsider, приложението на Apple за видеочатове – FaceTime, също не представлява проблем за Фейсбук от гледна точка на интересния патент. БОН АПЕТИ Готвачи настояват за авторско право върху кулинарните си произведения Много затруднения, когато се говори за интелектуална собственост, изглежда срещат и кулинарите. От години пазенето на рецепти в дълбока тайна се е превърнало в традиция. И въпреки че готварството може да бъде определено и като вид творчество, то ястията не подлежат на авторско право. Това стана ясно и от решение на Европейския съд. През 2018 г. той постанови, че вкусът на храната не може да бъде точно и обективно определен. Това далеч не оставя майстор кулинарите на произвола на съдбата, предвид, че те все пак могат да се защитят именно чрез патент. Според общите правила този метод изисква от създателя да докаже оригиналност, новаторство и промишлена приложимост. Алтернатива може да бъде регистрацията като изобретение, търговска марка или ноу-хау. Като изобретение може да бъде защитена както самата рецепта, така и начинът на приготвяне на блюдото, обяснява юристът Карен Мусаелян. Като търговска марка може да бъде запазено названието на продукта, а регистрация като ноу-хау се използва в случаите, когато собственикът иска максимално да скрие всички тайни съставки и способи за приготвяне. Най-известните случаи на защита като ноу-хау в сектора например са рецептата на Coca-Cola и на пилетата на KFC.", "date": "2019.07.04", "title": "Валят, валят... патенти"}
{"url": "https://www.monitor.bg:443/bg/a/view/zdravnata-kasa-predlaga-oblekchena-procedura-pri-lechenieto-na-deca-169620", "text": "Националната здравноосигурителна каса (НЗОК) е изпратила до министъра на здравеопазването предложения за предприемане на спешни промени в нормативната уредба, съобщиха от пресцентъра на Касата. \"Изпълнявайки поетите ангажименти към Сдружение \"Деца с онкохематологични заболявания\" на среща, състояла се на 26 юни 2019 г. в Националната здравноосигурителна каса (НЗОК), на 3 юли 2019 г. управителят на институцията – д-р Дечо Дечев, изпрати писмо до министъра на здравеопазването с предложения за предприемане на спешни промени в нормативната уредба\". съобщават от НЗОК в официално писмо до медиите. Необходимостта от промени беше идентифицирана и на последваща среща на 1 юли 2019 г. с представители на Министерството на здравеопазването и онкохематолози от Университетската болница \"Царица Йоанна – ИСУЛ\". Предложенията имат за цел да се облекчи процедурата за подаване на заявленията, допълват от Касата. Предвижда се изричен текст за алтернативна възможност заявителят, със съгласието на законния му представител, да упълномощава лечебното заведение за болнична помощ, където се провежда лечението, да подава в НЗОК заявление от негово име, като го окомплектова с изискуемата документация. По този начин ще се съкрати срокът за разглеждане на заявленията. Предстои промяна и в други клаузи и текстове, за да се облекчат родителите и да се съкрати пътят на пациента. Обхванати са всички аспекти на проблемите, обсъдени на двете срещи.", "date": "2019.07.04", "title": "Здравната каса предлага облекчена процедура при лечението на деца"}
{"url": "https://www.monitor.bg:443/bg/a/view/deputatite-glasuvat-na-vtoro-chetene-promenite-v-partijnite-subsidii-169609", "text": "В дневния ред на парламента беше включена като извънредна точка второто четене на промените в Закона за държавния бюджет, отнасящи се до размера на партийните субсидии. ГЕРБ заявиха, че няма да отстъпят от предложението си за намаляването им до 1 лев на глас. Партньорите им от \"Атака\" ги подкрепят, но не е ясно как ще гласуват останалите патриоти от НФСБ и ВМРО. Те също се обявиха за намаляване на държавното финансиране, но не в толкова краен вариант. Патриотите настояват редуцирането на субсидията да върви паралелно с промени в Закона за политическите партии. БСП са категорично против субсидия от 1 лев. От ДПС предложиха запазване на сегашните 11 лева за глас или нулева субсидия от бюджета за сметка на възможност за неограничено финансиране на партиите от бизнеса.", "date": "2019.07.04", "title": "Депутатите гледат извънредно партийните субсидии"}
{"url": "https://www.monitor.bg:443/bg/a/view/zapochva-pryskaneto-sreshtu-komari-po-porechieto-na-reka-dunav-169612", "text": "Започва дезинсекционна кампания по поречието на река Дунав. Унищожаването на насекомите ще се осъществи чрез повсеместно пръскане на засегнатите площи по цялото поречие на река Дунав. Кампанията ще се извърши чрез   с цел масовото унищожаване на комарите и предотвратяване разпространението на болести по хората и животните в тези рискови региони.", "date": "2019.07.04", "title": "Започва пръскането срещу комари по поречието на река Дунав"}
{"url": "https://www.monitor.bg:443/bg/a/view/sybirat-pari-za-da-pogrebat-dariel-169613", "text": "Хората от габовския кв. Русевци, където живее семейството на убития от баща си Дариел събират пари за неговото погребение. В един от кварталните магазини от тази сутрин е поставена кутия за парични дарения. „Скъпи съграждани. В кварталния магазин \"ПРИ РУСКА\"( В дясната страна на сухата чешма) е поставена кутия за дарения. Всички средства които се съберат до 2 дни ще бъдат предадени лично на Поля - майката. Почивай в мир АНГЕЛЧЕ”, е текстът на разпространеното в социалните групи съобщение. Междувременно днес по-късно от полицията и прокуратурата в Габрово ще излязат за пръв път с официално съобщение за случая, потресъл цяла България. Отнова днес в габровския съд ще се гледа и мярката за неотклонение на убиеца на детето Дилян.", "date": "2019.07.04", "title": "Събират пари за погребение на Дариел"}
{"url": "https://www.monitor.bg:443/bg/a/view/s-14-5-namalja-tyrgovijata-mejdu-kitaj-i-sa-sht-za-5-meseca-169610", "text": "С 14,5% е намаляла търговията между Китай и САЩ за първите 5 месеца на годината, сочат данни на Главното митническо управление на КНР. Обемът на двустранния бизнес е бил на стойност 209,68 млрд. долара. От началото на януари до края на май китайският износ за САЩ е намалял с 8,4% до 160,12 млрд, долара. Вносът на американски стоки в най-голямата комунистическа държава за първите пет месеца на годината се е сринал с почти 30% до ниво от едва 49,57 млрд. долара. През 2018 г. стокооборотът между Китай и САЩ бе за 633,52 млрд. долара, като бе отчетен ръст на годишна база от 8,5%. Отрицателното търговско салдо на американците обаче нарасна със 17,2% до 323,32 млрд. долара. По информация на China Daily само търговията на китайската столицата Пекин с контрагенти от Америка за първите 5 месеца на 2019-та е паднала с почти една трета.", "date": "2019.07.04", "title": "С 14,5% намаля търговията между Китай и САЩ за 5 месеца"}
{"url": "https://www.monitor.bg:443/bg/a/view/sasho-dikov-ako-ne-stabiliziram-bnt-za-pyrvite-3-meseca-bih-podal-ostavka-169617", "text": "Не повече от три месеца са необходими за препрограмирането и стабилизирането на два от каналите на БНТ. Това заяви пред Съвета за електронни медии Сашо Диков по време на изслушването си за генерален директор на обществената телевизия днес. „Ако това не се случи, бих подал оставка“, отсече той. Пред членовете на СЕМ Сашо Диков обясни, че няма нужда от повишаване на държавната субсидия за реализиране на концепцията му, която пък се фокусира от своя страна основно върху публицистиката. \"Когато отиде екип на БНТ в парламента, например, той ще направи много директни включвания, вместо да се появи за една минута в новинарската емисия“, закани се Диков. Той бе категоричен, че ще направи анализ, както на излъчваните програми, така и на работния състав. „Мнозина наистина дават между 30 и 40 процента от собствения си капацитет. Някои не развиват и повече от 10%“, обясни кандидатът за генерален директор на БНТ. „Това, което се случва в Българската национална телевизия в момента е престъпление“, заяви още той. По думите му, към момента в обществената телевизия липсва достатъчно дискусионни формати. В своята концепция Диков предвижда и създаването на публицистичен пояс в БНТ 1. Това, което се предлага от 4-те канала, е под всякаква критика. Второ, спрямо професията и начина, по който тя се упражнява. Това е престъпление и спрямо самата 60-годишна институция БНТ“, добави още той. Сашо Диков смята, че към момента медията е рекламен аутсайдер в сравнение с големите частни медии. Категоричен е, че няма за самоцел да се състезава или да надмине по рейтинг bTV и Нова тв, но смята, че е необходимо да отпадне строгото ограничение за реклама в праймтайма на БНТ. Относно външните продукции, той повтори думите на друг кандидат за шеф на телевизията Никола Тодоров, който заяви, че прекалено голяма сума отива по сметката на един и същи продуцент за общо три на брой предавания. „И аз много харесвам „Стани богат“ като шоу и се вписва чудесно в концепцията, но е необосновано скъпо предаване“, уточни още Диков. След изслушването му пред Съвета за електронни медии предстои да се изправят още Емил Кошлуков и Стоил Рошкев.", "date": "2019.07.04", "title": "Сашо Диков: Ако не стабилизирам БНТ за първите 3 месеца, бих подал оставка"}
{"url": "https://www.monitor.bg:443/bg/a/view/britanskijat-bejanec-forget-brexit-it-s-time-to-be-bulgari-in-169616", "text": "Хелоу еврибoди, Аз съм Конан Дъфи и съм бежанец в България. Не съм пристигнал тук натъпкан в микробус, през турската граница, а дойдох с нискотарифен полет от Лондон. Е, усещането е почти същото. С тази разлика, че в първия случай граничните полицаи те крънкат за някой лев „за да ти помогнат“, а в моя тази роля беше поета от таксиметровите шофьори на летището. ОК, да не се отплесваме повече. Straight ahead! Аз съм 35-годишен пенсионер. Доскоро живеех в Лондон, but after трудова злополука във фабриката, в която работех, както казват тук, резко се пенсионирАх. Actually i'm fine. Единствените последствия са, че не бива да играя футбол близо до ядрено магнитен скенер, а също така при влажно време мога да стоя само прав или легнал – иф ю ноу уат ай мийн. Е, ако за първото няма проблем, то заради второто нашият славен остров се превърна в негостоприемен за мен. Затова и реших да емигрирам в някоя fancy държава, където не само мога да пътувам лесно, но и социалната ми пенсия стига за нормално преживяване. И ето ме тук в София. Живея в Овча купел, което като разбрах какво значи на български и се счупих от смях. После научих, че имате град наречен Горна Оряховица и реших да не задълбавам. Харесах very much вашата държава. Няма да ви разказвам за първия път, в който обмених британски паундове в чейндж бюро в центъра на София. Нито когато пих ракия или опитах (Oh, my God!) баница. Не! Искам да Ви разкажа, че аз really fell in love в България, чак когато осъзнах къде живея - на 20 минути път от bloody Paradise! В първите дни, докато се опитвах да извадя акт 16 за романтичния ретро апартамен, построен в края на миналия век, който си купих тук, съм забелязвал, че наблизо има планина. Хората, с които се запознавах често разказваха за Витоша. Още преди да дойда съм изчел безброй брошури за България, в които се разказва за нейната stunning beauty nature, море, планини, история and so on. One day, обаче отидохме на разходка в планината. Трябва да знаете, че хич не съм запален турист. Най-голямото предизвикателство, на което съм склонен е да отида пеша за бира, до магазина на съседната пресечка, ако разбира се, барчето в нашия вход не работи. Именно затова изпаднах във възторг от факта, че след като се качихме в колата, натиснахме първият за деня клаксон след някакъв moron с колело, който ни пресече пътя, и само 20 минути по-късно (и още 30-ина клаксона) бяхме в планината. И то истинска планина! Не някаква wannabe-планинка с barely visible баир, прясно засадено борче и bloody полянка, през която не можеш да минеш заради постланите одеала на туристите. Истинска планина, mate! На 20 минути път от столицата. С вековени гори. Огромни борове, зад които можеш да спреш да се изпикаеш и вместо да се оглеждаш за някой annoying Bobby, който дебне да те глоби 10 паунда, има по-голяма вероятност да те срещне мечка. Сещащ ли се? Истинска мечка. Защото си в гора. А, колкото по-нагоре се качваш ушите ти започват да пищят от атмосферното налягане, както се полага когато изкачваш (истинска) планина. По пътя си срещаш малки poetic рекички, които текат покрай величествени каменни скали, кръстени на известна марка вафли. И когато стигнеш горе – mind blown! Трябва да ви призная, че не съм скиор. Не смятам, че някой уважаващ себе си, поданик наHer Majesty Кралицата е нужно да облича ластичен клин, каска, да си завърже две дъски на краката и после да се спусне от някой връх, внимавайки да не си насини задника. Уел, хелоооу! Ако не искаш да си насиниш задника, защо си облякъл this bloody клин, И защо се спускаш по скапаната писта с тези хлъзгави неща по краката, вместо да седиш на топло до камината пиейки..чай. Whatever, искам да кажа, че не карам ски. Виждал съм ски-писта по телевизията и на картички. Well, тази ски-писта на хижа Алеко изглежда точно като по телевизията. С тази разлика, че е на 20 минути път от в къщи. Не в някой freaking five-star курорт в Швейцария, който, за да го посетиш за пет дни е нужно преди това цяла година да си изкарал на солети. Не знам дали го осъзнавате, но в Лондон цяла година сезонът е един и същ. Ще ви спестя stupid jokes about it. В София – сезоните са няколко. И те се случват едновременно. Долу в града пече приятно слънце, нагрява паважа и причинява замайваща мараня от изпраяващите се петна моторно масло по улиците. След като пресечеш Околовръсното шосе, решаваш, че не си чак такъв мъжага, за да стоиш по фланелка с къс ръкав под сянката на вековните гори. А на Алеко, си absolutely moron, ако не си с яке, шапка и ръкавици. Или ластичен клин, for Christ's sake. Витоша е изглежда като планина рисувана в детските книжки. Формата й е почти идеално кръгла с диаметър 25 км. Средната надморска височина е 1500м, но най-високата й точка е Черни връх, който е на 2290м. (What? Прочетох го в Уикипийдиа). Половината от планината е заета от гори, другите 25% са ливади, а останалат част са скали. Има реки. Има сняг. Има манастир и хижи. Въобще на Витоша има абсолютно всичко, което можеш да си поискаш от една планина. И ако погален от слънцето в града си се настроил да пийнеш бира, то горе на Витоша душатата ти плаче за гроздова ракия. И Шкембе чорба! Новите ми сънародници от София, няма как да ме разберат, понеже те са born and raised сред шкембе чорба. Но само ще кажа, че първият път, в който опитах тази благодат осъзнах какво е истинска нирвана. Има един виц, дето праведните guys кротко си седят в рая и сърбат нектар отегчено. По едно време отнякъде се задава запъхтян пич, разбутва другите с лакти, сяда на маста и започва да лочи цели паници от нектара. Другите го поглеждат раздразнено и му казват: „Take it easy bro! Цяла вечност ще имаш на разположение да пиеш нектар.“ При , което нашият dude отвръща: „ Някои сте цяла вечност, други сме само от десет минути в реанимация.“ Е, аз вече цяла година живея в рая на шкембе чорбата и продължавам да се чувствам като тоя mate, дето е само за десет минути в реанимация. А на Витоша! My bloody Lord! Витоша mountain е находище на шкембе чорба. Тази благодат се лее от всяка хижа, ресторантче и манастирска магерница в околността. Някой ден ще изработя карта с екопътеките на шекембе чорбата във Витоша, но това после. Сега бях тръгнал да Ви разправям за вашата страхотна държава. Actually за Витоша in first place. Защото след като сетивата ми бяха нахранени с гледките на тази прекрасна местност. А после и организмът ми се засити с порция magnificent шкембе чорба, направих важно откритие. Отидох при барманката в хижата, за да питам за тоалетна. Още докато си отворя устата, обаче тя ме попита дали искам печат. Когато попитах за какъв печат става въпрос, тя ми обясни, че хижа Алеко е един от 100-те национални туристически обекта, които трябва да посетиш в България. После взе да ми разправя нещо за някакви печати и тефтери, на което аз absolutely втрещен успях само да възкликна; „What did you say?“ Тя нищо не отговори, тъй като както се оказа, че освен български говори само руски и малко френски. Но the point is друг. Оказа се, че Витоша не е most blldy amazing в България! Тук има още 99 такива места? И тогава животът ми се промени. Осъзнах, че да науча как функционира „Топлофикация София“ и какво точно плащам всеки месец на тях не може да е основната ми житейска мисия в България. Просто трябва да видя всички тези 100 уникални места в страната. Вие, my dear сте родени тук и може би тези места не ви впечатляват толкова. Предпочитате да видите Метеора в Гърция, вместо Белоградчишките скали. Радвате се на шотландските замъци повече, отколкото на Царевец. Мечтаете да посетите Дубровник, а пещерата Проходна сте гледали само във филма с Арнолд Шварценегер. Аз, обаче съм нов тук. И искам да видя всичко. Да ви го опиша как изглежда през очите на един бежанец. И, my Lord, докато our beloved Тереза Мей успява да прави monkey номера, с които да отлага Brexit, имам достатъчно време да го направя.", "date": "2019.07.04", "title": "Британският бежанец: Forget Brexit, it’s time to be BulgariIN"}
{"url": "https://www.monitor.bg:443/bg/a/view/chast-ot-tretija-lych-na-metroto-gotov-do-kraja-na-meseca-galeri-ja-169615", "text": "Започнат е вторият етап от бетонирането на релсов път на третия метролъч между станциите на Орлов мост и при Малък градски театър \"Зад канала\", съобщи кметът на София Йорданка Фандъкова на страницата си във Фейсбук. До края на месеца трябва да е напълно готов релсовият път между бул. \"Владимир Вазов\" и депо \"Земляне\". Първите осем километра от третата линия на метрото - от бул. \"Владимир Вазов\" през Орлов мост - \"Одеон\" - НДК - бул.\"България\" до \"Красно село\", се планира да бъдат въведени в експлоатация до края на годината.", "date": "2019.07.04", "title": "Част от третия лъч на метрото готова до края на месеца (ГАЛЕРИЯ)"}
{"url": "https://www.monitor.bg:443/bg/a/view/jan-pol-gotie-proizvejdame-smeshni-modni-otpadyci-169583", "text": "Френският дизайнер Жан-Пол Готие заяви, че големите модни марки вредят на планетата, като произвеждат “твърде много колекции с твърде много дрехи”. Според модния гуру компаниите трябва да спрат да участват в “състезанието кой ще направи най-много дрехи\". с голямо количество дрехи. Абсолютно смешно”, заяви дизайнерът, известен още като „ужасното дете на модата“. Готие е на мнение, че много тоалети се произвеждат само за реклама, но всъщност не са годни за носене.  “Това не е въпрос на мислене за това от какво се нуждаят хората. Всичко е само въпрос на власт и политика“, допълни мъжът, който може да се похвали с над 40-годишен опит в модната индустрия.", "date": "2019.07.04", "title": "Жан-Пол Готие: Произвеждаме смешни модни отпадъци"}
{"url": "https://www.monitor.bg:443/bg/a/view/elektrotehnikata-i-elektronikata-na-pyrvo-mjasto-po-iznos-u-nas-169611", "text": "Електротехниката и електрониката са на първо място по износ в България. Стойността на износа на бранша за 2018 г. достига близо 7 млрд. лв. или малко над 12% от общия износ, който страната ни е реализирала. Това показват данните на Националния статистически институт и на Българската асоциация по електротехника и електроника, съобщиха от АИКБ. От 2007 г. до края на миналата година това е секторът с най-значителен прогрес в износа, като за периода той се е увеличил 4 пъти. В самото начало общата му стойност е била над 1,5 млрд. лв., а в края на 2018 г. достига  6,963 млрд. лв. Така за 11 години постепенно успява да измести износа на минерални горива, мед и медни изделия, облекла и от пето място се е изкачва до първо. Най-големият пазар на сектора е Германия, за която се изнасят 20% от общия експорт. Като от 2016 г. страната ни изнася за водещата икономика на ЕС повече продукти на електротехниката и електрониката, отколкото внася. За миналата година България е експортирала към Германия продукти от сектора за над 1,1 млрд. лв. Сред тях водещи са хладилници, електрически апарати, кабелни форми за автомобили, електрически табла, пултове, панели, конзоли и др. Според специалисти браншът има потенциал за още по-голям прогрес в износа на продукти на електротехниката и електрониката, но среща проблеми при намирането на квалифицирана работна ръка.", "date": "2019.07.04", "title": "Електротехниката и електрониката на първо място по износ у нас"}
{"url": "https://www.monitor.bg:443/bg/a/view/vodata-samo-ot-15-ot-vsichki-146-nahodishta-na-mineralna-voda-se-butilira-169614", "text": "Находищата на минерална вода в България са 146, от които изключителна държавна собственост са 102, а останалите 44 са публична общинска. 15 от всички находища са предоставени за бутилиране, което е една много малка част от изворите, годни за консумация. По последни данни за 65 от изворите има анализи, които сочат, че водата им има питейни качества, съобщи Жана Величкова, изпълнителен директор на Асоциацията на производители на безалкохолни напитки в България, цитирана от БТА. Тя посочи, че през миналата 2018 година компаниите от асоциацията са успели да реализират на пазара над 1 700 милиона литра бутилирана вода и безалкохолни напитки и отчитат ръст в почти всички категории на индустрията. По данни на асоциацията най-динамично продължава да се развива в хранително-вкусовата промишленост категорията бутилирана вода, където за предходната година е отчетен ръст от 7 на сто. При останалите безалкохолни напитки общият ръст е около 1,5 процента. Това, коментира Величкова, показва, че сме си свършили добре работата и потребителят ни е кредитирал с доверието, за което работим. Бутилираните води съставляват около 48 на сто от обемите в сектора - с най-голям дял в цялото портфолио на индустрията. Те са най-голям сегмент на пазара и превъзхождат безалкохолните напитки, посочи Величкова.", "date": "2019.07.04", "title": "Водата само от 15 от всички 146 находища на минерална вода се бутилира"}
{"url": "https://www.monitor.bg:443/bg/a/view/emil-radev-vypreki-kompromisa-v-ep-njama-dovolni-ot-razpredelenieto-na-visshite-postove-169590", "text": "Не е вярно, че Източна Европа остана изолирана, тя оказа силно влияние върху избора на кандидат за оглавяващ ЕК, казва в интервю за \"Монитор\" евродепутатът от ЕНП/ГЕРБ - Трудните преговори бяха по-скоро за другите висши длъжности в Европейския съюз, а не за поста на председател на Европейския парламент. По традиция в ЕП постът на председател се заема последователно от представители на две различни политически семейства, като мандатът се разделя на две с продължителност от по две години и половина. В тази връзка беше ясно от самото начало, че ако председател на ЕК стане представител на ЕНП, то постът на председател на ЕП трябва да отиде при социалистите. След като за председател на ЕК бе определена Урсула фон дел Лайен от ЕНП, Европейският парламент трябваше да бъде оглавен от социалист. Така се стигна и до избора на Давид Сасоли, който бе посочен от групата на социалистите и демократите в ЕП. Той е трети мандат евродепутат и има дългогодишен опит като заместник-председател на Европейския парламент. В тази връзка считам, че той добре познава механизмите и работата на институцията и се надявам да е добър председател. Фактът, че още на втори тур той събра необходимото мнозинство в парламента показва, че има доверието на големите групи в ЕП, в това число и ЕНП. След Сасоли, за последните две години и половина от мандата на парламента, начело на ЕП ще застане Манфред Вебер, председател на групата на ЕНП. - Имайки предвид новото разпределение на парламентарните групи в ЕП, е ясно, че оттук нататък ще бъде изключително трудно да се постига мнозинство при приемането на европейското законодателство. Това ще бъде „ежедневно“ предизвикателство както за всички нас, така и за новия председател г-н Сасоли. Очакванията ми оттук нататък са за един разединен парламент, трудно намиращ баланс в политиките и още по-трудно стигащ до решения, които да са в интерес на европейските граждани. Големите групи, които преди разполагаха с мнозинство в ЕП, в това число и ЕНП, вече го нямат и също тепърва ще трябва да свикнат с новата реалност, а тя е намирането на компромис по всяка тема. Дългите преговори са в резултат на това, че лидерите на държавите членки се отказаха от т.нар. „шпитценкандидат“ и пренебрегнаха вота на европейските избиратели, които подкрепиха ЕНП като най-голямата партия в ЕП. Ако процедурата не беше сменена, изборът щеше да бъде лесен и ясен, с Манфред Вебер начело на Европейската комисия. Трябва да имаме предвид, че позицията на Европейския парламент, който трябва да одобри кандидата за председател на Европейската комисия, също е от изключително значение. В тази връзка влияние върху преговорите безспорно оказаха и резултатите от отминалите европейски избори, които излъчиха един силно фрагментиран Европейски парламент, в който вече няма ясно изразено мнозинство. Ще отбележа, че въпреки намирането на компромис, в ЕП няма доволни от разпределението на висшите постове в Европа. Евродепутатите и в лагера на ЕНП, и в този на социалистите не са доволни, защото държавните и правителствените ръководители на страните членки пренебрегнаха метода на водещия кандидат при избора на председател на комисията и започнаха борба помежду си. Знаете, че нашият кандидат Манфред Вебер бе блокиран от Франция и Вишеградската четворка, а кандидатът на социалистите - от централноевропейските правителства и Италия. Така се стигна и до компромисния вариант на избора на Урсула фон дел Лайен. - Със сигурност ще имаме една различна комисия от тази на председателя Юнкер, но няма как да й правим оценка сега, тъй като тепърва предстои номинацията на комисарите от държавите членки, разпределението на ресорите им, както и одобрението на Европейския парламент. - Не можем да кажем, че Централна и Източна Европа остана изолирана, тъй като ясно видяхме, че държавите от този район оказаха силно влияние върху избора на кандидат за председател на Европейската комисия. Те блокираха номинацията на социалиста Франс Тимерманс и с тяхната подкрепа беше посочена кандидатурата на Урсула фон дер Лайен от ЕНП. Разбира се, политиката на блокиране не е решение, а е важно да се търси и намира компромис по тези толкова важни за Европа въпроси. - Структурирането на ресорите в Европейската комисия е важен фактор, който ще покаже визията на нейния председател за бъдещото развитие на ЕС. В тази връзка Мария Габриел се е доказала като изключително подготвен и силен комисар и съм убеден, че при разпределението на новите ресори тя ще получи важен за страната ни ресор. - Винаги се стремя да бъда последователен в работата си и да доведа докрай всяка кауза, с която съм се ангажирал. В новия мандат ще продължа да защитавам интересите на потребителите и да се боря срещу двойните стандарти при храните. Вече 10 години се боря и срещу премахването на т.нар. „вечни длъжници”. България остана единствената държава в ЕС, която не разполага с такъв законов механизъм. Извоювах в нова евродиректива за несъстоятелността да влезе текст, с който се препоръчва на държавите членки в най-кратки срокове да започнат да прилагат разпоредбите за опрощаване на дългове не само по отношение на предприемачите, но и на физическите лица – потребители. Ще продължа да работя за облекчени процедури по несъстоятелност, така че да дадем втори шанс на фирмите, а и на гражданите. След като извоювахме премахването на апостила и легализацията за официалните документи, ще искам това да стане реалност и за дипломите, удостоверенията и други документи за професионална квалификация, документите, свързани с правния статут и представителството на дружествата. Ще продължа да работя и за приемането на страната ни в Шенген. От години изпълняваме всички изисквания и смятам, че недопускането ни е не само неприемливо, но дори бих казал дискриминационно. Това е поредният двоен стандарт спрямо България, както бих определил и мониторинга, който се упражнява върху страната ни. Настоявам той да бъде заменен с общоевропейски механизъм за демокрация и върховенство на закона, който да се отнася до всички държави членки. Това, разбира се, са само част от темите, по които и занапред ще работя и ще търся подкрепа сред своите колеги. - Пакетът „Мобилност“ ще започне да се гледа най-вероятно от самото начало на стартирането на новия ЕП и това е непосредствена опасност за интересите на българските транспортни дружества и българския транспортен бизнес. Видяхме какво се случи в предходния мандат – горе-долу две години се борихме по пакета, загубихме позиция в последните дни, за съжаление, с неявяването на няколко български евродепутати. Надявам се новият състав на Европарламента и по-конкретно на Комисията по транспорт да бъде в наша полза. Делегацията ГЕРБ/ЕНП е съставена от опитни представители в Европейския парламент и ние много добре знаем процесите и правилата на водене на преговорите. За щастие, ще имаме и представител на нашата делегация в Транспортната комисия, колегата Андрей Новаков. За да има силна българка позиция в ЕП по Пакета „Мобилност“, обаче е нужно пълно обединение на усилията на всички 17 представители на страната ни. Роден е на 26 май 1971 г. във Варна Завършил е право и публична администрация, доктор по търговско право Адвокат към Адвокатска колегия - Варна През 2009 г. е избран за народен представител в 41-вото НС, а през 2013 г. е избран за депутат в 42-рото НС Евродепутат от 2014 г., в миналия състав на ЕП беше член на правната комисия и комисията по „Граждански свободи, правосъдие и вътрешен ред“", "date": "2019.07.04", "title": "Емил Радев: Въпреки компромиса в ЕП няма доволни от разпределението на висшите постове "}
{"url": "https://www.monitor.bg:443/bg/a/view/ten-na-jivko-petrov-e-desetka-169565", "text": "Най-често Живко Петров е името, което застава зад всеки български музикален проект с висока принадена стойност. Като гарант за качество е, но рядко минава на първа редица. Виртуозът на клавишите е първият, на когото всички благодаря за чудесната музика, която е написал за тях, но не излиза често напред заради себе си. Случаят обаче е изключение, защото преди дни излезе вторият пиано солов албум на маестрото, който носи простичкото име Ten (Десет)... и си е чиста десетка по всякакви критерии. Няма особена история около заглавието, което идва логично заради десетте композиции, които съставляват проекта. Подзаглавието обаче е друго нещо - Онази тишина необходима на всеки тон, за да прозвучи. „Аз търся тишината в музиката и мисля, че успях в този албум да си говоря с нея“, сподели наскоро в интервю маестрото. Тя, тишината, е изключително ловко използвана от Живко Петров особено в първите композиции от албума – Conversation with Myself и Everything I Wanted You to Be, и разбира се в Music in Silence, която те заковава потънал във фотьойла, в лятната мараня, с изчистения си тон и простота, и неволно те завлича на дълбоко, като мъртво вълнение. Изведнъж на усещаш как си станал от удобното канапе, излязъл си от стаята и си се пренесъл на друго място. Меланхолията на джаза се слива с усмивката на виртуозното пиано на Живко Петров и избухва като супернова, която разпръсква искри ту към мажорните, ту към минорните светове на слушателя. Самият автор признава, че дълго е търсил посоката за този втори албум, за който е написал 30 пиеси, преди да избере финалните 10. Резултатът е доста която както в нотите, така и в паузите може да разкрие много от автора. „TEN“ са десет лични истории, създадени в последната година и разказани по най-добрия начин, който познавам – на езика на музиката!“, така Живко Петров обяви проекта си в личната си Фейсбук страница. Издаден от Орфей мюзик, албумът вече е във всички видове платформи, като почти веднага се качи на първо място в класацията на iTunes за българския пазар, изпреварвайки световни величия като Джеф Бек, Майлс Дейвис и дори чисто новия албум на Чък Кария Antidote. Концертната премиера на Ten ще бъде на 30 август на Аполония, а след това Живко Петров тръгва на турне в 15 града. Финалът ще бъде в София на 18 декември в залата на кино „Люмиер“. Въпреки че пиесите в Ten са подредени така, че да звучат като едно цялостно произведение, което започва с джаз и завършва доста класически в Bel Canto with Love, няколко композиции определено ни грабнаха сърцето. Една от тях е City Lights – динамична, в крак със забързания град и в същото време си представяш изящни обувки на ток с червена подметка, а може би летни сандали с каишки, които прескачат небрежно прашните павета и бързат единствено към оживен разговор на маса за двама в малък ресторант, върху сенчест тротоар. Вече не си в Спотифай пред компютъра или до уредбата у дома, а си седнал на съседната маса и слушаш какво си говорят в този малък ресторант. Step into the Blue е друг страхотен акцент в албума. Плътно, сложно и много джази парче. Истински флирт с ценителите, дори провокация. Но най-ценното на всички тези композиции е, че те звучат пълно и завършено в цялостта на албума. Тава, която си заслужава да си пуснеш от начало до край и да отделиш 38:10 минути без да правиш нищо освен да слушаш.", "date": "2019.07.04", "title": "Ten на Живко Петров е десетка"}
{"url": "https://www.monitor.bg:443/bg/a/view/trymp-s-rech-za-4-uli-169561", "text": "Американският президент Доналд Тръмп ще изнесе реч на стъпалата на Линкълн Мемориал за празника на страната 4 юли. Танкове и бойни самолети ще отбележат националния празник на САЩ. От този паметник в прослава на Ейбрахам Линкълн, 16-ия президент на САЩ и защитник на единството на страната по време на Гражданската война, Доналд Тръмп се готви да произнесе реч, \"отдаваща почит на Америка\". През 1963 г. на същото място Мартин Лутър Кинг-младши произнася своята историческа реч \"Имам една мечта\", призоваваща за равни права за афроамериканците. На 4 юли се отбелязва Денят на независимостта. На този ден през 1776 г. 13 британски колонии обявяват отделянето си от короната и основаването на Съединените американски щати. След като беше поканен преди две години от френския президент да присъства на военния парад на 14 юли, Доналд Тръмп беше впечатлен от разнообразната, тържествена и внимателно режисирана програма. \"Трябва да се представяме по-добре\", възкликна той. Първоначалната идея беше да се организира американски военен парад за Деня на ветераните през ноември, но цената от 100 милиона долара го накара да отстъпи. Доналд Тръмп настоя тази седмица, че е способен да обединява американците, въпреки силната политическа поляризация, предизвикана от избирането му през 2016 година. \"Вярвам го, смятам, че моето послание достига до повечето американци\", каза той. Този 4 юли \"ще бъде много различен, ще бъде специален\", добави той. Ще има \"самолети над нас, най-добрите изтребители в света\", и \"ще имаме няколко танка\", уточни Тръмп. Очаква се Еър форс едно - модифицираният Боинг 747, който американските президенти използват за пътуванията си - да прелети над Вашингтон, както и няколко изтребителя Ф-35, най-модерните в света. Демонстрация ще направи и групата за въздушна акробатика \"Сините ангели\".", "date": "2019.07.04", "title": "Тръмп с реч за 4 юли"}
{"url": "https://www.monitor.bg:443/bg/a/view/kralska-radost-megan-i-hari-kryshtavat-archi-169606", "text": "Синът на британския принц Хари и съпругата му Меган - Арчи, роден на 6 май, ще бъде кръстен на малка частна церемония в събота в Уиндзорския дворец, съобщи Бъкингамският дворец, предаде Ройтерс. Кръщенето ще бъде извършено от кентърбърийския архиепископ Джъстин Уелби в частния параклис на двореца. Снимките ще бъдат дело на фотографа Крис Алъртън и родителите на Арчи имат намерение да споделят някои от тях.", "date": "2019.07.04", "title": "Кралска радост: Меган и Хари кръщават Арчи "}
{"url": "https://www.monitor.bg:443/bg/a/view/koja-e-ursula-fon-der-lajen-portret-169574", "text": "От трън, та на глог. Тази поговорка може да опише поредното кариерно придвижване на първата жена, която вероятно ще заеме поста на еврокомисар №1, Урсула фон дер Лайен - германската министърка на отбраната, която сега е номинирана да заеме най-високия политически пост в Европейския съюз. Шейсетгодишната членка на десноцентристкия Християндемократически съюз (ХДС) на канцлерката Ангела Меркел бе издигната вчера от лидерите на ЕС да бъде приемник на Жан-Клод Юнкер като председател на Европейската комисия. Седмици наред имаше спекулации за нейното евентуално прехвърляне в Брюксел, но малцина очакваха, че Фон дер Лайен е вперила взор в толкова висок пост. У дома това би било възприето като политическото завръщане на годината. Като министър тя бе подложена на огромен натиск заради множество големи скандали, свързани с въоръжените сили на Германия. Сред тях бяха смущаващите разкрития за остарялата екипировка в армията и за присъствието на крайнодесни екстремисти в личния състав.  Заставането й начело на изпълнителния орган на ЕС обаче ще затвърди траекторията й на пионер в политиката. През 2013 г. тя стана първата жена министър на отбраната в историята на Германия, а сега може да стане първата жена председател на Европейската комисия.  От левоцентристката Германска социалдемократическа партия (ГСДП), която е в коалиция с ХДС, обаче критикуват тази възможност. \"Фон дер Лайен е нашият най-слаб министър. Изглежда това е достатъчно да стане шеф на комисията\", написа в Туитър видният социалдемократ Мартин Шулц.  Заради съпротивата на ГСДП Меркел каза вчера, че германското правителство ще се въздържи от официално номиниране на своя министър, въпреки че останалите 27 страни членки дават подкрепата си.  Не е задължително обаче скандалите, които я тормозеха у дома, да я последват извън Германия. Дипломиран лекар, Урсула фон дер Лайен е уважавана сред партньорите в НАТО заради плановете й да засили военното сътрудничество в ЕС. Има слухове, че Франция е оказала силна подкрепа за нейната заявка за поста и че дори може би е издигнала нейната кандидатура.  Преместването в Брюксел ще бъде за Фон дер Лайен завръщане в родния град. До 1971 г. тя е учила в многоезично европейско училище в белгийската столица и говори свободно френски език.  На фона на разногласията кой трябва да заеме ръководните роли в ЕС след изборите, нанесли тежки удари на традиционните партии, новинарският уебсайт \"Политико\" съобщи, че френският президент Еманюел Макрон е казал на Меркел, че Фон дер Лайен е може би в действителност правилният избор за председател на комисията и че Кристин Лагард трябва да оглави Европейската централна банка. Фон дер Лайен носи със себе си солиден бекграунд в областта националната сигурност, както и опит на международната сцена. Нейни изяви като тази на Берлинската конференция по сигурността миналата година, когато тя се обяви за \"армия на европейците\", може да бъдат възприети като предизборни речи. \"Целта е, когато дойде следващата криза, а никой не знае кога ще е това и как ще дойде тя, че ние като европейци сме в позицията да решим да действаме и тогава наистина да предприемем правилните стъпки\", каза Фон дер Лайен. Същия ден тя призова за нова стратегия във външната политика, която да позволи вземането на решения с мнозинство в блока и така да се предотвратят блокиращи действия на отделни страни членки.  Отличните оценки на Фон дер Лайен на гимназиалните матури поставят основата за кариера на високо ниво. Тя започва да следва медицина и защитава докторат, преди да премине в политиката. Нейният семеен живот на майка на седем деца изглежда не е пречка за кариерата й.  Фон дер Лайен, която е дъщеря на бивш премиер на Долна Саксония, е натрупала богата биография с държавни постове - министър по социалните въпроси в тази германска провинция от 2003 г., преди да премине на федерално ниво като министър по семейните въпроси от 2005 и министър на труда от 2009 г. След това тя поема портфейла на отбраната - пост, на който превръща модернизирането на Бундесвера в своя мисия след години на недофинансиране, намалило способността за дислоциране на германските военни.  В рамките на този план бе предвидено наемането на външни консултанти за стоти милиони евро - още един от скандалите, белязали нейното пребиваване в министерството, и който още се разследва.  Когато вчера бе разпространена новината за нейното номиниране, някои от критиците й споменаха тези спорни теми.  Свен Гиголд, германски евродепутат от Зелените, окачестви в Туитър нейната номинация като \"горчива\", посочвайки разследванията като една от причините. \"Европа заслужава нещо по-добро!\", добави той.", "date": "2019.07.04", "title": "Коя е Урсула фон дер Лайен (ПОРТРЕТ)"}
{"url": "https://www.monitor.bg:443/bg/a/view/psihiatyr-ubiecyt-na-deteto-v-gabrovo-e-psihopat-169607", "text": "Действията на бащата, убил 4-годишния си син, са нелогични. Не става въпрос за психично болен човек, а за един психопат, за един дефект на характера. Когато става въпрос за деца трябва малко или много да се алармира. Така коментира трагедията в Габрово психиатърът д-р Веселин Герев. Бащата хвърли детето си от мост, после заплаши да скочи и той. След 3-часови преговори, полицаите успяха да го задържат. \"Нелогично е човек да посегне на дете. Тук става въпрос за завършен психопат. Т.е. човек, бил в затвора, употребявал наркотици и злоупотребявал с алкохол. Това са емоционално хладни хора, които са способни на буйна импулсивна агресия. И в такива състояния стават просто изверги”, смята д-р Герев. В ефира на Нова ТВ той допълни, че домашното насилие е проблем във всяко едно семейство, а това е резултат на дългогодишна работа. Психиатърът е категоричен, че такива хора са опасни във всеки един момент. „Психопатът не го спира абсолютно нищо. Когато нещо му се откаже побеснява и има неконтролируемо поведение”, заключи той. Очаква се днес съдът в Габрово да разгледа мярката за неотклонение на мъжа, прокуратурата вече му повдигна обвинения в убийство.  Първоначално той признал, че е хвърлил детето от моста, но след това променил версията си и казал, че момченцето се е подхлъзнало и е паднало от съоръжението само.", "date": "2019.07.04", "title": "Психиатър: Убиецът на детето в Габрово е психопат"}
{"url": "https://www.monitor.bg:443/bg/a/view/pojar-v-kentyki-unishtoji-10-miliona-butilki-byrbyn-169605", "text": "Пожар в дистилерия на бърбън в Кентъки унищожи 10 милиона бутилки бърбън, съобщиха медиите. Щетите са за 300 милиона долара. От компанията се радват, че поне напитките не са били отлежали. През април в Бордо бяха унищожени 2 млн. бутилки вино, а през юни стотици литри коняк в Шарант.", "date": "2019.07.04", "title": "Пожар в Кентъки унищожи 10 милиона бутилки бърбън"}
{"url": "https://www.monitor.bg:443/bg/a/view/chernokoja-aktrisa-shte-izigrae-malkata-rusalka-v-nov-film-na-disni-169608", "text": "Младата актриса и певица Холи Бейли ще влезе в ролята на Ариел в предстоящия игрален римейк на „Малката русалка“. Изборът на 19-годишната звезда, добила популярност най-вече чрез групата Chloe x Halle, в която пее заедно със сестра си, бележи първият по-смел ход на „Дисни“ относно разнообразието на расите в новите версии на класическите анимации. Новината идва, след като миналата година компанията си писа отличен и заради „Черната пантера“ - филм, по който работеха предимно чернокожи пред и зад камерата. гласи коментарът на Бейли относно кастването й в ролята. А ето и какво казва режисьорът Роб Маршал („Мери Попинз се завръща“): „След дълго търсене, стана пределно ясно, че Холи притежава тази рядка комбинация от дух, сърце, младост, невинност и съдържание, плюс страхотен певчески глас. Това са всички присъщи на ролята качества.“ Междувременно стана ясно, че комедийната звезда Мелиса Маккарти ще ни разсмива от образа на злата вещица Урсула. Снимките на игралния филм „Малката русалка“ се очаква да стартират догодина.", "date": "2019.07.04", "title": "Чернокожа актриса ще изиграе Малката русалка в нов филм на „Дисни“"}
