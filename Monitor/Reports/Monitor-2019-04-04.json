{"url": "https://www.monitor.bg/bg/a/view/pet-signala-na-den-podavat-nedovolni-pacienti-161669", "text": "Оказва се обаче, че в повечето случаи гражданите не са наясно къде да подадат жалбите си и искат от пациентската ни асоциация да извърши проверки и да санкционира виновните. „Обикновено те се обръщат към нас, след като са минали през институциите, но не са получили удовлетворителен резултат“, поясни адвокат Таушанов. Като най-сериозни той посочи обажданията за неадекватно оказана спешна помощ от спешни екипи. В асоциацията са получени такива сигнали от Русе, Стара Загора, Сливен, Пловдив и София. Не са малко и случаите на неадекватна диагностика на пациента, която му е поставена в спешното отделение, посочи още Пламен Таушанов. За пример той посочи починалото момченце в Разград, което издъхна от запушено дебело черво, след като хирургът отказал да го прегледа, защото не бил детски лекар. Прегледът е бил извършен от дежурен специализант, който обаче по нормативната уредба няма право да извика спешна помощ и да поиска транспортиране на пациент във възможно най-подходящото лечебно заведение. Необходима е промяна в условията на работа на специализантите, за да не се случват такива ситуации, категоричен е адвокат Таушанов. Тридесет сигнала от пациенти са постъпили в Националната пациентска организация само през последните шест месеца. Повечето от тях са свързани с и измененията, които бяха въведени с постановление 152 през миналата година. Това съобщи медицинският консултант Цветан Йорданов от организацията. Масово хората подаваха сигналите си много късно, когато вече общественото обсъждане беше приключило, уточни той. Според него това се дължи на все още недостатъчната информираност на гражданите за начина на промяна на нормативната уредба и сроковете, в които могат да се включат в обсъжданията. Като фрапиращ пример Йорданов посочи случая с пациент, който не е приет за преглед в спешното звено на голяма болница, защото е отишъл в рамките на работния ден на личния си лекар, макар и състоянието му да не било спешно. След това той подал сигнал срещу спешните доктори. По думите на медицинския консултант обажданията за неправомерно поискани пари се броят на пръсти. Същевременно и начислени вземания по тях на обща стойност 583 650 лева е издала Изпълнителната агенция „Медицински одит” (вече „Медицински надзор” - б.р.) през миналата година. Това става ясно от нейния доклад за 2018-а. От тях са платени 36 на сто. Общата стойност на подадените към НАП за принудително събиране дължими суми по тези постановления е 44 100 лева. Всички те са съставени след 778 одита, от тях 764 в лечебни заведения. От тях 594 са в болници, а 170 в лечебни заведения за извънболнична помощ. Други два са направени в НЗОК, 8 в районните здравноосигурителни каси и 3 в застрахователни дружества. От 778-те проверки 744 са по сигнали и жалби, насочени към медицинските одитори от прокуратурата, МВР, ДАНС и Главна дирекция „Изпълняване на наказанията“ - 86, МЗ - от 171, от НЗОК и районните и поделения – 46, от здравноосигурителни фондове – 15, от граждани и организации – 381, от регионални здравни инспекции – 35 и от омбудсмаан – 10 проверки. През миналата година одиторите са установили 1230 нарушения. От тях нарушения на Закона за здравето – 663, на Закона за лечебните заведения – 27, на Наредбата за устройството, дейността и вътрешния ред на болниците и домовете за медико-социални грижи – 10, наредбата за достъп до медицинска помощ 490, наредбата за оказване на медицинска помощ на чужденци – 10, наредбата за профилактичните прегледи – 1. Оказва се, че сигналите за неблагополучия при раждания и родилки, довели до летален изход, са най-много. По тях са направени 27 проверки. Става въпрос за смърт при 6 родилки и 16 новородени. За сравнение през 2017 г. те са били съответно за 5 майки и 2 бебета. 153 са нарушенията при купуване и поставяне на медицински изделия на пациенти. Само за сравнение през 2017 г. те са били 15. Най-честата практика сред тях е доставянето им от външна аптека или склад на дистрибутор, а не от болничната, каквито са изискванията. Като типични нарушения, които се повтарят в болниците, одиторите сочат тези в многопрофилната „Св. Екатерина” в Димитровград и в многопрофилната в Пазарджик, където изделията са купени от външни аптеки. Макар и епизодични, все още се срещат и В МБАЛ „Тримонциум“ в Пловдив пациент например е платил за такъв избор, макар да е приет по спешност, което е забранено. В Медицински център „Д-р Борислав Кючуков“ в София пък към проверявания период не се издават амбулаторни листове за прегледите на платените пациенти. Установени са случаи, в които те са заплащали прегледи, а липсват всякакви документи, в които да е отразен резултатът от прегледа. Диагнозата не е отразена дори в амбулаторния журнал. Одиторите описват като фрапиращ случая на пациент, на който е направена лазерна корекция на диоптрите, но преди това в документацията не е отразена консултация с кардиолог, няма и консултация с анестезиолог. Анестезиолог не е присъствал на операцията, а епикризи се издават на шестия месец. На пациентите се извършват прегледи и медицински процедури, за които няма установена цена в ценоразписа на лечебното заведение.", "date": "2019.04.04", "title": "Пет сигнала на ден подават недоволни пациенти (ТЕМАТА)"}
{"url": "https://www.monitor.bg/bg/a/view/botev-pd-likuva-sled-drama-s-duzpi-161674", "text": "\"Ботев\" (Пловдив) е последният полуфиналист за Купата на България. “Канарчетата” отстраниха \"Черно море\" след драмата на дузпите. В редовното време двата тима си размениха по едно попадение с голове на Феребори Доре и Мартин Минчев, а в продълженията нов такъв не падна и се наложи наказателните удари да определят победителя. От бялата точка пловдивчани бяха безгрешни, докато варненци направиха цели три пропука, което се оказа решаващо. Купа на България, 1/4-финал: БОТЕВ (ПЛОВДИВ) - ЧЕРНО МОРЕ 1:1 при дузпите (3:1) 1:0 Доре (52) 1:1 Минчев (79) При дузпите: 0:1 Андраде 1:1 Неделев 1:1 Димов - пропуска 2:1 Пиргов 2:1 Панайотов - пропуска 3:1 Вутов 3:1 Кики - пропуска", "date": "2019.04.04", "title": "\"Ботев\" (Пд) ликува след драма с дузпи "}
{"url": "https://www.monitor.bg/bg/a/view/plashtame-56-ot-cenata-na-lekarstvata-161673", "text": "България е страната в Европейския съюз, в която болните доплащат от джоба си най-много за т.нар. лекарства с намаление по линия на Националната здравноосигурителна каса. Този процент за останалите европейски страни е 18, показва изследване на голяма международна фармацевтична компания. Това стана независимо че се потвърждава тенденцията на нарастване на публичните разходи за лекарства средно със 7% годишно. Причина, от една страна, са все повече включваните в реимбурсния списък на нови оригинални медикаменти, а от друга - нарастващата заболеваемост на населението. В Румъния здравноосигурените доплащат за медикаменти не повече о т 40%, в Гърция - 13,6%, в Германия и Испания - 7%, а средно за ЕС около 18 процента. Годишно за лекарства на човек у нас се падат по 108 евро.", "date": "2019.04.04", "title": "Плащаме 56% от цената на лекарствата"}
{"url": "https://www.monitor.bg/bg/a/view/botev-cska-loko-pd-septemvri-na-polufinal-za-kupata-161675", "text": "Веднага след изиграването на последния четвъртфинален двубой за Купата на България между \"Ботев\" (Пловдив) и \"Черно море\", завършил с драматичен успех на \"канарчетата\" бе изтеглен и жребият за полуфиналите.  Топките отредиха пловдивчани да се изправят срещу ЦСКА-София, а Локомотив (Пловдив) срещу Септември. Първите мачове са 16 и 17 април, а реваншите на 23 и 24 същия месец. БОТЕВ (ПЛОВДИВ) - ЦСКА-СОФИЯ ЛОКОМОТИВ (ПЛОВДИВ) - СЕПТЕМВРИ", "date": "2019.04.04", "title": "\"Ботев\" (Пд) - ЦСКА и \"Локо\" (Пд) срещу \"Септември\" на полуфинал за Купата!"}
{"url": "https://www.monitor.bg/bg/a/view/v-gornobanskata-ortopedija-zaradi-ikonomija-ot-24-lv-pogubvat-pacient-161672", "text": "Заради икономия от 24 лв. в Университетската болница по ортопедия в Горна баня са погубили пациент, съобщиха от Българската асоциация за закрила на пациентите. Случаят е отпреди няколко години, но от асоциацията и роднини на покойния водят тежки дела заради смъртта на 41-годишния Деян Туртов. Той е бил хоспитализиран там за планова операция за отстраняване на образувание на лявото коляно. Един от докторите обяснява на него и близките му, че интервенцията не е сложна. Оказва се обаче, че пациентът е с разширени вени, които са дълбоки и не се виждат. Лекарите обаче не му правят ангиографско изследване, не му вливат и нискомолекулярен хепарин, който е антисъсирващо средство. След операцията Туртов умира. Горнобанските лекари излизат с оправданието пред агенцията по медицински одит, че е починал вследствие на радост от изписването. Повече от четири години близките на Туртов и Българската асоциация за закрила на пациентите водят дела срещу лечебното заведение.", "date": "2019.04.04", "title": "В горнобанската ортопедия: Заради икономия от 24 лв. погубват пациент"}
{"url": "https://www.monitor.bg:443/bg/a/view/zaloviha-falshifikator-na-pari-v-dimitrovgrad-161662", "text": "Фалшификатор на български банкноти е задържан след акция на полицията в Димитровград. Криминалисти получили информация, че Джамал Исмаил, на 26 години разпространява фалшиви  пари. Мъжът агитирал хората да обменят от неговите банкноти, като обещавал да получат 15 лева за всяка пробутана от неговите двадесетолевки ментета. След проверка в жилището му на улица „Битоля“ са намерени 53 неистински банкноти с номинал от 20 лева и 4 банкноти с номинал от 5 лева. Установени са още цветен принтер и 21 заготовки с напечатани едностранно банкноти от 20 лева. Ментетата са с изключително лошо качество, но могат да заблудят деца, възрастни или хора с влошено зрение. Банкнотите, принтера и заготовките са предадени с протокол на разследващите. Мъжът, който е познат на органите на реда е задържан до 24 часа по образуваното досъдебно производство., допълват от МВР. Според наши източници Джамал няма постоянна работа и преди е попадал в полезрението на полицията заради дребни кражби.      ", "date": "2019.04.04", "title": "Заловиха фалшификатор на пари в Димитровград"}
{"url": "https://www.monitor.bg:443/bg/a/view/stroim-nov-dalekoprovod-za-gyrcija-s-pari-ot-ek-161664", "text": "Нов далекопровод , който ще свързва централите на комплекса „Марица изток“ със съседна Гърция предстои да бъде изграден, за целта България получава 29 млн. евро от ЕК, това е решено на срещата на високо равнище в Букурещ, съобщи  на форума за  пакета „Чиста енергия“ в Стара Загора зам.-министърът на енергетиката Жеко Станков. Между 600 и 700 мегавата от родното електропроизводство заминава дневно за трети държави в региона, а в момента цената в Гърция е доста по-висока от тази у нас. Той е категоричен, че това е една от възможностите за финансовото стабилизиране на държавната ТЕЦ „Марица изток 2“, която въпреки проблемите си през първия месец от годината е излязла на печалба от 10 млн лв. Зам. министърът категорично опроверга твърденията на синдикалистите, че ако до месец или два държавата не увеличи капитала на това енергийно дружество то е заплащане от изпадане в несъстоятелност. „Винаги сме решавали проблемите в сектора в краткосрочен  и дългосрочен план. Изпратили сме необходимите документи в главна дирекция „Конкурентноспособност при ЕК, в тях сме включили и предоставените под формата на заем от БЕХ 500 млн лв за закупуване на пакет от въглеродни емисии и очакваме до края на полугодието да получим положителен отговор относно искането ни за повишаване капитала на централата!“, подчерта Станков и изрази надеждата си, че държавната ТЕЦ , която разполага с 1 800 мегавата инсталирана мощност и след 2025 година ще може да се ползва от възможностите за помощ като стратегическия резерв. Минути преди началото на енергийния форум в Стара Загора, на който присъстват посланиците на Украйна, Палестина и Чехия близо 200 души от ТЕЦ „Марица изток 2“ и  държавното „Мини Марица изток“ ЕАД Раднево се събраха на мирен протест пред залата. Те издигнаха транспаранти с написаното на тях „Искате ли 100 000 души на терминал 2?“, „Искаме работа“ и „Не убивайте Южна България!“. От КНСБ пък обявиха, че от средата на месец март държавната ТЕЦ „Марица изток-2“ работи само с два от осемте си блока, а 30 на сто от персонала е пуснат в принудителен платен отпуск, за да се правят икономии. Наполовина в отпуск са и миньорите от участък „Добив“ на рудник „Трояново 1“, който осигурява въглища за нуждите на топлоцентралата. Синдикалистите настояват за спешна среща с премиера Бойко Борисов, на която да бъдат договорени законодателни промени, които да доведат до промяна в икономическото състояние на централата и припомниха, че в момента двете „американски“ централи в комплекса „Марица изток“ работят на пълна мощност. Зам. министърът на енергетиката Жечо Станков напомни, че комплексът „Марица изток“ осигурява 60 на сто от родната електроенергия и че евентуалното спиране на коя да е от мощностите му ще се отрази негативно на националната сигурност. Освен ток за България той осигурява еленергия за няколко страни на Балканите: Турция, Гърция, Македония и Румъния. Форумът в Стара Загора продължава и в петък, тогава се очаква в работата му да се вкрючи и генералният секретар на „Еврокол“ /Европейската асоциация за въглища и лигнити/ Брайън Рикетс.", "date": "2019.04.04", "title": "Строим нов далекопровод за Гърция с пари от ЕК"}
{"url": "https://www.monitor.bg:443/bg/a/view/mladen-marinov-ne-trjabva-da-reshavame-neshtata-samo-s-policejsko-prisystvie-161667", "text": "Не трябва да решаваме нещата само с полицейско присъствие, не винаги това е възможно. Трябва повече техническо обновление, което ще освободи полицейски ресурс за насочване към малките населени места. Това каза днес в Русе министърът на вътрешните работи Младен Маринов след срещата си с кметове от областта. На нея те са поискали по-засилено полицейско присъствие в населените места. Министърът посочи, че положителен пример е Русе, където има изградена добра мрежа за видеонаблюдение, като до края на годината камерите в града ще са 700. На срещата е бил поставен и въпросът с разпространението на дрогата сред учениците. Отчетено е, че в Русе има високо ниво на детска престъпност. По думите на министъра проблемът с наркотиците сред учениците е основен и ако не се справим с него, това ще генерира в бъдеще и друга престъпност. Маринов посочи, че се работи за оборудването на дирекциите с технически средства, които ще помогнат да се извършват по-бързо производствата по тези престъпления. „Констатацията е, че досъдебните производства вървят бавно заради забавянето на експертизите“, уточни Маринов. Във връзка с трагичния инцидент с четиримата българи в Северна Македония министърът каза, че техни близки по права линия вече са там, за да се идентифицират и освободят телата. По официален ред ще бъде изпратено искане до властите в съседната страна за предоставяне на документация от разследването, за да започне паралелно разследване и у нас. „При всички случаи трябва да се добием с информацията, която имат те“, допълни министърът. След срещата с кметовете Маринов посети Граничния контролно-пропускателен пункт „Дунав мост“, за да се прецени какво може да се подобри в организацията на работа там и да не се натрупват дълги опашки от чакащи автомобили.", "date": "2019.04.04", "title": "Младен Маринов: Не трябва да решаваме нещата само с полицейско присъствие"}
{"url": "https://www.monitor.bg:443/bg/a/view/pokrivyt-na-britanskija-parlament-prokapa-161666", "text": "Долната камара на британския парламент беше принудена да приключи работа по-рано днес, след като в пленарната зала започна да тече вода от тавана, предадоха Ройтерс и АП. Депутатите в Камарата на общините обсъждаха данъчната политика, когато в мястото за журналистите в залата започна да тече вода. Заради наводнението заседанието беше прекратено и на депутатите беше наредено да напуснат залата. Горната камара на парламента - Камарата на лордовете, продължи да обсъжда Брекзит в друга част на сградата. Дворецът Уестминстър, където се помещава парламентът, е в лошо състояние от десетилетия и се нуждае от чести ремонти. Някои негови части датират от 1097 г. Специалисти предупреждават, че сградата, която е една от най-известните забележителности на Лондон, се нуждае от спешно възстановяване.", "date": "2019.04.04", "title": "Покривът на британския парламент прокапа"}
{"url": "https://www.monitor.bg:443/bg/a/view/kriminali-tipove-na-protest-na-boec-161671", "text": "Криминални типове участваха вчера дейно в протеста на Боец пред Министерски съвет, който събра едва около 70 души. Заради хулиганство четирима бяха арестувани и отведени в 5 РПУ. Двама от мъжете са с дебели криминални досиета, другите до момента не били известни на органите на реда. Пред участници в протеста мъжете казали, че са ги наели от Боец, за да правят вандалщини. Мъжете целели сградата на МС с яйца и домати, като обстрелвали и полицаите, разказаха потресени очевидци на проявата. Протестът на Боец беше под наслов „Има кой да ви накаже“ и започна около 16 ч вчера. Интересното е, че шефът на организацията Георги Георгиев е слуга на банкера-беглец Цветан Василев, като лично му отиде на крак в Белград и дори за спомен се щракна с него, държейки папка пред себе си.", "date": "2019.04.04", "title": "Криминали типове на протест на Боец "}
{"url": "https://www.monitor.bg:443/bg/a/view/septemvri-na-polufinal-za-kupata-na-bylgarija-161663", "text": "„Септември“ не допусна изненада и се класира за полуфиналите на Купата на България. Столичани спечелиха с 2:0 мача си срещу „Струмска слава“ в Радомир след попадения на Иван Тилев от дузпа и Георги Русев, като така тимът се присъедини към ЦСКА и „Локомотив“ (Пд). Последният полуфиналист ще бъде излъчен тази вечер в мача между „Ботев“ (Пд) и „Черно море“, а веднага след срещата ще бъде теглен и жребият за полуфиналните двойки. Финалистите ще бъдат определени в два мача на разменено гостуване.", "date": "2019.04.04", "title": "\"Септември\" на полуфинал за Купата на България"}
{"url": "https://www.monitor.bg:443/bg/a/view/cvetan-vasilev-s-kyrtica-v-slujbite-ili-v-interpol-161665", "text": "Подсъдимият за източването на милиарди от КТБ Цветан Василев се оказа с къртица или в службите, или в Интерпол. Признанието, че към него нерегламентирано тече класифицирана информация, дойде от самия банкер беглец, който, без да иска, изплю камъчето в опит да засипе с клевети и фалшиви новини прокуратурата и основния враг на олигарсите у нас, в това число и негов – депутата и издател на „Телеграф медиа“ Делян Пеевски. Както може да се очаква, самото интервю беше дадено задочно за предаването по кабеларката „Евроком“ на придворната журналистка на Българския Мадоф Люба Кулезич. Кулезич от години предоставя комфортна, лишена от всякакви неудобни въпроси тв трибуна на подсъдимия за източването и фалирането на КТБ. Тя беше сред журналистите, изредени от Лазов като имена на хора, облажавали се с високо заплащане по разпореждане на Цветан Василев, финансирано от трезора. Така в най-новото предаване от жанра PR интервю, сътворено от Кулезич и ментора й, на въпрос дали, след като Комисията за контрол на данните на Интерпол взе решение да свали червените бюлетини за съпругата и дъщеря му Антоанета и Радосвета Василеви, това се очаква да се случи и за него, банкерът беглец заяви: „Да, тя е в процес на решение, но то не е взето, защото България всеки месец праща нови и нови пасквили.“ Нито Цветан Василев, нито адвокатите му обаче могат да имат регламентиран достъп до информация за документооборота, честотата и естеството на доказателствата, предоставяни от българска страна към Интерпол. Това означава, че към него има силен теч на данни. Теч, който би могъл да идва само или от службите, или от самия Интерпол. Силно тревожен факт, който не само показва, че той продължава да харчи източените от КТБ пари за престъпни дейности, но още повече засилва съмненията, появили се още при решението за отмяна на червените бюлетини, издадени за съпругата и дъщеря му. Самото решение беше безпрецедентно и предизвика остра реакция от страна на българската прокуратура, която настоя за ревизия на решението на Комисията за контрол на данните към Интерпол. Според държавното обвинение с това си решение комисията е излязла извън правомощията си и е взела предвид само твърденията, дадени от Цветан Василев и семейството му, без да се съобразява с доказателствата, предоставени от българска страна. Любопитното е, че самите опити на Василев да поддържа версията, че може да се стигне до отмяна и на неговата червена бюлетина, са само блъф, предвид факта, че за него продължава да важи с пълна сила европейската заповед за арест. Самото интервю пък бе дадено с една-единствена цел – Василев да засипе с фалшиви новини всички, които се противопоставиха на опитите му не само да се измъкне сух от престъплението на века, а и да продължава да ограбва парите на вложителите в КТБ с вторичен грабеж на активи от трезора. Така, освен че нападна прокуратурата и спецсъда, където в момента се води делото срещу него, атакува за пореден път с непочиващи на каквито и да било доказателства и депутата Делян Пеевски. Първо се опита да му пришие несъществуващи връзки с аферата „КТБ“ и вторичния грабеж на банката, а след това и със свидетели по делото, и с прокуратурата. А истината е, че Пеевски е трън в очите му, защото е сред вносителите на поправките в Закона за банковата несъстоятелност, които спряха вторичния грабеж на КТБ и така пресушиха кранчетата с пари, отиващи в джобовете на банкера беглец и ортаците му олигарси. Със същите поправки беше дадена възможност да бъде върнато и вече заграбеното.", "date": "2019.04.04", "title": "Цветан Василев с къртица в службите или в Интерпол"}
{"url": "https://www.monitor.bg:443/bg/a/view/sybarjat-kyshtata-na-vip-bradyr-161656", "text": "Последната Къща на Големия брат ще остане в историята. В момента текат ремонтни дейности на терен, а най-спекулираната причина в медийното пространство е, че шоуто вече няма да се излъчва в българския ефир. Не е изключено пространството просто да се преустройва, тъй като се срещат видими промени във всеки сезон на предаването. Засега няма официална информация дали наесен куп съквартиранти ще прекрачат прага на Големия брат в Нови хан или не. Факт е обаче, че през последните два сезона рейтинга на шоуто се понижи. Припомняме, че международната компания Endemol Shine Group, която държи лиценза за излъчването на „Биг Брадър“ по света, поиска обяснение от българските си партньори - Нова тв, заради участието на Ванко1 в предния сезон. „Всички продуценти на локално ниво трябва да потърсят оторизация за всеки потенциален участник, който има нечисто съдебно досие. и към момента работим с българската продукция, за да разберем защо и да гарантираме, че такава ситуация няма да се повтори в бъдеще“, коментира казуса пред „Монитор“ говорител на Endemol Shine Group.", "date": "2019.04.04", "title": "Събарят Къщата на „ВИП Брадър“"}
{"url": "https://www.monitor.bg:443/bg/a/view/medicinata-i-farmacijata-naj-perspektivni-za-izkustvenija-intelekt-161670", "text": "Медицината и фармацията може да претърпят най-големи промени при въвеждането на изкуствен интелект (AI – Artifical Intelligence). Такова мнение изразиха експерти от сферата по време на дискусия, посветена на технологиите на бъдещето. Изкуственият интелект е тема, която нашумя през последните 4-5 години, когато от Гугъл (Google) започнаха да работят по различни алгоритми. „Днес AI по-скоро се използва като маркетингова стратегия от компании, които невинаги разбират какво представлява“, коментира Георги Робев от софтуерната компания SAS. По думите му този тип интелект има няколко аспекта, но най-често се взима с технологичния ефект. „Това е интердисциплинарна наука и учи машини как да повтарят човешките дейности“. Старшият експерт по данни в Туитър (Twitter) Мария Недина сподели мнението му като каза, че Ръководителят по „Изследвания и анализи“ в Commetric Мая Колева смята, че AI спестява време и ресурси и замества хората в „скучната“ работа. Инженерът по изкуствен интелект Никола Караманов обаче сподели малко по-различна гледна точка. По негови думи този тип технология се развива на няколко нива и в момента сме на първото стъпало от цялостното развитие, чийто край е интелект, по-висок и развит от човешкия. „Автоматизацията до голяма степен е навлязла в нашия живот и се отнася до такава работа, която хората не искат да вършат, а вместо това машината да го направи“, коментира Караманов. Според него обаче все още не сме достигнали дотам, че да постигнем най-високото ниво, при което робот имитира човешко поведение. „Едва ли ще стигнем това скоро, може би и шансовете са малко, защото нещата са трудни“, коментира Караманов. Недина го подкрепи като изрази мнение, че и то с темпове, които в момента не можем да си представим. Очакванията са най-засегнати да бъдат медицината и фармацията. „Точността на анализа на данни – дали на картина или поредица от диагнози – е много по-голяма, направена от компютър, отколкото от човек“, каза Недина. Тя даде пример, че в момента много диагнози за рак на гърдата и за колежки болести се правят от AI, защото разполагат с по-голяма база данни „Едно е да си чел учебници и да си прегледал 1000 човека, друго е да имаш данните на 100 хил. души“, завърши специалистът по обработка на данни. Според нея сферата на услугите също ще бъде повлияна – служителите в ресторант, в колцентър, в авиацията и шофьорите са само част от трансформацията. „Историята е показала, че безработицата не става по-малка с роботизацията, преди 50 години сме имали по-малко автоматизация и хора, сега става въпрос за трансформация на обучаване на хора и на професии“, каза още Недина. Робев и Караманов смятат, че Изкуственият интелект ще помогне по-лесно да се намират връзки между молекулите и химичните съединения. В момента това струва 400 млн. и 4 години бъркане по колби. „Това е пълна грешка – има цели ферми от колби, а с AI този процес може да бъде забързан“, каза Робев. Освен транспорта, Караманов даде и политиката като неочакван сектор, който ще бъде засегнат. Робев обаче коментира, че това по-скоро се отнася за САЩ и Япония, докато у нас по-подготвени са банковият и финансовият сектор. Нови умения ще ни трябват, за да управляваме технологиите. „Все повече намалява бройката на хората, които работят с първична обработка на информация, за сметка на това ще се появяват повече професии, които ще са с висока добавена стойност, а това означава да се обучат хората в нови дигитални умения“, каза Колева. На въпрос от „Монитор“ какви умения ще трябва да притежаваме, за да сме конкурентоспособни, експертите отговориха, че със сигурност ще има необходимост от контролни функции или това е вътрешнофирмен регулатор. Колева даде пример, че някои филолози ще трябва да се учат на математика за 8-9 клас. „Човек никога няма да бъде изместен от алгоритмите, защото те са създадени от човешки нужди“, успокои Караманов.", "date": "2019.04.04", "title": "Медицината и фармацията най-перспективни за изкуствения интелект"}
{"url": "https://www.monitor.bg:443/bg/a/view/v-novo-zadochno-intervu-na-vasilev-peevski-zaljat-ot-bankera-beglec-s-fejkove-161668", "text": "Четири години и половина. Точно толкова вече се крие от народната любов у нас банкерът-беглец Цветан Василев. Това за любовта, разбира се, е в кавички. Извън кавичките, ситуацията е повече от ясна – има човек, доказано откраднал милиарди от парите на вложителите в КТБ и духнал с не малка част от тях зад граница. Доказано не само от нашите разследващи и цял набор одити, но и от независимата проверка на една от най-престижните световни фирми, радваща се на сериозен опит в издирването на ограбени и източени авоари. Същият този човек вече близо пет години обаче необезпокоявано си живее луксозно в съседна нам държава, поддържа охолен лайфстайл с откраднатите пари и пак с тях си осигурява удобни телевизионни трибуни, в които да дава задочни интервюта и да бълва фалшиви новини. Поредната му изява в този стил бе в сряда вечерта, като трибуната, избрана от него, бе същата и от предните няколко интервюта – в ефира на кабеларката „Евроком“, пред комфортния микрофон на любимата му тв водеща Люба Кулезич. Любима не само заради ъпгрейдната й с пари от КТБ визия, но и заради хъса, с който Кулезич приглася на лавината от клевети и лъжи, бълвани от Цветан Василев. Както и предните интервюта, и това бе дадено с една единствена цел – криещият се от правосъдието у нас банкер-беглец да засипе с лъжи всички, които се противопоставиха на опитите му не само да се измъкне сух от престъплението на века, а и да продължава да ограбва парите на вложителите в КТБ с вторичен грабеж на активи от трезора. Така, освен че нападна прокуратурата и спецсъда, където в момента се води делото срещу него, атакува за пореден път с непочиващи на каквито и да било доказателства и депутата Делян Пеевски. Първо се опита да му пришие несъществуващи връзки с аферата „КТБ“ и вторичния грабеж на банката, а след това и със свидетели по делото, и с прокуратурата. А истината е, че Пеевски е трън в очите му, защото е сред вносителите на поправките в Закона за банковата несъстоятелност, които спряха вторичния грабеж на КТБ и така пресушиха кранчетата с пари, отиващи в джобовете на банкера беглец и ортаците му олигарси. Със същите поправки беше дадена възможност да бъде върнато и вече заграбеното. Именно това е и причината всеки път, когато Цветан Василев си договори ново задочно интервю, половината от него да минава в абсолютно недоказани твърдения срещу Пеевски с една единствена цел - да захранва цялата машина за клевети на другарите си олигарси с поредна порция фейкове, които да бъдат разпространени в Гугъл.", "date": "2019.04.04", "title": "В ново задочно интервю на Василев: Пеевски залят от банкера-беглец с фейкове"}
{"url": "https://www.monitor.bg:443/bg/a/view/11-000-deca-na-gurbet-vmesto-v-klas-161655", "text": "11 000 деца не ходят на училище, защото обикалят Европа заедно с родителите си, които са сезонни работници. Това заяви зам.-министърът на образованието Деница Сачева по време на конференция \"Европейският стълб за социални права - стълбът на бъдещето на Европа\". По думите й семействата прекарвали по 3 месеца в Испания, Потругалия, Германия и други европейски държави, а заради непрекъснатото местене децата оставали без образование. Пред подобен проблем били изправени и други страни от Стария континент - Унгария, Испания и Полша. У нас пък имало райони с българи. „В Асеновград например, ако попитате едно 8-годишно момиче как се казва, то няма да може да отговори. Въпросът няма да бъде разбран и от майка му, вероятно баба му би могла да им го преведе и да отговори. Детето не само че не може да отговори на български, нещо повече, би го направило на хибриден език – смесица между ромски, турски и български. Въпреки това има и региони като Долни Цибър, ромският Кеймбридж, където всеки има висше или е студент“, обясни Сачева. От статистиката става ясно още, че от общо 2400 школа у нас в 937 учат деца, чиито родители са с основно образование или са безработни. Това означава, че малчуганите от всяко трето училище и да ги мотивира да продължат да се образоват. През настоящата година на школата са отпуснати допълнителни 30 млн. лв. за наемане на още образователни медиатори, психолози и ресурсни училите, както и за увеличение на заплатите на персонала. По думите на Сачева почти 19 000 са хлапетата в ученическа възраст, чиито родители не ги пускат да се учат. Всички те били обходени от експерти, но резултат нямало. Въпреки това държавата успяла да върне обратно в клас 40 000 малчугани. Само 2000 от тях отпаднали повторно от образователната система, като за 416 се правят нови опити за реинтеграция. Най-голям е делът на а седем 17-годишни младежи били записани за първи път в училище. Именно с превенция на отпадането от училище са свързани и промените при семейните помощи и социалното подпомагане, които депутатите гласуваха на първо четене тази седмица. Предвижда се детските на хлапетата да бъдат спирани за година при 5 неизвинени отсъствия в рамките на 30 дни, вместо за месец. Семейните помощи за отглеждане на дете ще бъдат спирани за 12 месеца и на малчуганите, които не са ходили на детска градина 3 дни без уважителни причини.", "date": "2019.04.04", "title": "11 000 деца на гурбет,  вместо в клас "}
{"url": "https://www.monitor.bg:443/bg/a/view/vss-izprati-na-karakachanov-uniformite-na-magistratite-161652", "text": "Пленумът на ВСС изпрати на министъра на отбраната Красимир Каракачанов за съгласуване проект за униформите на военните съдии и прокурори. Решението стана по предложение на главния прокурор Сотир Цацаров в допълнителна точка от дневния ред на пленума. То обаче бе предшествано от остър дебат и изразяване на непримирими позиции. „Военните съдилища и прокуратури си изпратиха предложенията. Чл. 262 ал. 6 от Закона за отбраната и въоръжените сили изисква да бъдат утвърдени униформите на военните магистрати“, каза Цацаров. На предишно заседание той обясни, че от м.г. се опитва да постигне съгласуване с председателя на ВКС Лозан Панов, но не получава отговор. Председателят на ВАС Георги Чолаков подкани Панов да каже дали подкрепя предложението до военния министър. „Преди поставянето на темата за униформите на военните магистрати е редно да поставим по-важния въпрос за това какво правим с военното правораздаване. Делата на военните съдии намаляват, някои от тях имат по-малко от 2 дела на месец. Можем да пристъпим към съкращаване на военни съдилища. Едва когато решим този въпрос, да се занимаваме с униформите, според мен сега не са в дневния ред“, заяви Панов. „Една година и половина наблюдавам лицемерие, понякога успявам да преглътна, друг път – не. Г-н Панов, когато ви потърсих, вие избягахте от обсъждане за военните съдии, отказахте ми. Само издигате лозунги, но нищо не сте направили. Всички тези лозунги и красиви думи за независимост на съдебната система са нищо, ако не са подплатени с конкретни действия. Вие какви конкретни действия предприехте?“, попита Даниела Марчева. „Тук не става въпрос дали решаваме нещо важно или маловажно, има законови изисквания, независимо от това доколко г-н Панов познава тази нормативна база. Утвърждаването на униформата на военните магистрати не спира реформата в системата на военното правораздаване. Сега униформите на военните магистрати са самодейни и остарели. Тези хора не са виновни. Това е жест към колегите, уважаеми г-н Лозан Панов. Униформата трябва да се утвърди дори да останат 3-ма военни съдии и 1 военен прокурор“, каза Цацаров. „Дори да остане 1 военен магистрат той по анцуг ли ще отиде в съда, г-н Панов? По къси гащи ли? Това е риторичен въпрос, не очаквам отговор, цялото ви поведение е такова“, коментира Драгомир Кояджиков. С 14 гласа „за“ и един „против“ - на Панов, проектът за новите униформи бе изпратен на военния министър за съгласуване, след което ВСС трябва да ги утвърди.", "date": "2019.04.04", "title": "ВСС изпрати на Каракачанов униформите на магистратите"}
{"url": "https://www.monitor.bg:443/bg/a/view/vnimatelno-s-cyrkovnite-kanoni-161649", "text": "Преди да се търси медийна интрига и провокира противопоставяне на нашата църква с Ватикана, е добре да се прегледа внимателно програмата на посещението на папа Франциск в страната ни. И най-вече да се осмисли, че папата ще влезе в патриаршеския храм на мълчалива молитва пред олтара на светите братя Кирил и Методий, заради значимостта на тяхното дело както за православния, така и за католическия свят. Ясно е, че от времето на социализма са се подклаждали интриги, целящи създаването на напрежение. Служителите на всички вероизповедания са били подлагани на репресии, а някои от тях платиха с живота си. Затова, както посещението на папа Йоан Павел II през 2002 г., така и предстоящото на папа Франциск, са стъпки към заличаването на тоталитарните минало, целящи сближаване между двете църкви. Преди всичко заради съвместния живот на техните паства. Затова решенията на Светия синод са протоколни и издържани според каноните и няма нищо необичайно в това, че няма да има обща молитва. В същото време Патриархът ни изрази готовност да почете главата на Римокатолическата църква като го приеме. Не на последно място посещението на папата е в момент, когато има подем в миролюбивите междусъседски отношения на Балканите и в същото време продължават опити, включително и в нашата страна, да се противопоставят едни на други вероизповедания. Така, че нека съсредоточим вниманието си не към търсене на несъществуващи интриги, а към общите дела, за които дейността на братята Кирил и Методи е пример и до днес.", "date": "2019.04.04", "title": "Внимателно с църковните канони "}
{"url": "https://www.monitor.bg:443/bg/a/view/angelkova-objasni-evtinija-apartament-s-pokupka-na-zeleno-161648", "text": "След завръщането си от Испания, министърът на туризма Николина Ангелкова обясни пред журналисти със сделка \"на зелено\" покупката на апартамент в софийския кв. \"Овча купел\", за който депутатът Валери Симеонов повдигна въпрос. И добави, че тя е била сключена от нейните родители през 2008 г. с всички рискове от подобна инвестиция и показа нотариалния акт. Министърът каза още, че за жилището от 116 кв. м плюс мазе и гараж са дадени 75 хил. лв. лични средства на родителите й. Още преди сделката е поръчана независима пазарна оценка и тя е колкото крайната цена и данъците са платени върху нея, а не на данъчната оценка. Поясни обаче, че в имуществената й декларация през 2011 г. погрешно е записана данъчната. Ангелкова добави, че ще се съобрази с всякакво решение на премиера Бойко Борисов за нейното бъдеще, но добави, че още днес ще представи всички документи по сделката.", "date": "2019.04.04", "title": "Ангелкова обясни евтиния апартамент с покупка \"на зелено\""}
{"url": "https://www.monitor.bg:443/bg/a/view/zapechataj-propusnatite-momenti-sys-snimka-s-uki-161654", "text": "Всеки момент да остане съвършен – такъв, какъвто е. Така Руши Видинлиев обяснява любовта на екранната си съпруга към полароидния фотоапарат в първите кадри на новия български филм „Снимка с Юки“. Започвайки от идеята за фотографията като хоби или професия, режисьорът Лъчезар Аврамов постепенно надгражда представата за нея до нивото на и да запечата пропуснатите моменти. Именно около тази теза гравитира дебютът му в пълнометражното игрално кино, което зрителят вече получи шанс да види в рамките на „София Филм Фест“. На старта на широкото разпространение на заглавието ще направим бърз преглед на всички големи въпроси, на които филмът търси отговор без претенцията да изпълнява функцията на морален компас. „Можеше и да е по-зле. Поне не е негърка.“ Тези думи забиват последния пирон в ковчега на неловката семейна вечеря, в която Георги (Видинлиев) запознава роднините си със своята съпруга – японката Юки (Кики Сугино). Това е и първото И ако сблъсъкът на бялата с цветнокожата култура не носи полъха на нашите си ширини, то в следващите минути зрителят бива завърнат ударно в реалността. Иначе казано – в циганската махала в селото, където Георги и Юки планират да прекарат спокойна седмица. Тук се открояват двете полюсни представи за малцинството. Едната е на Георги, който, без да изпада в жлъчни коментари по адрес на ромите, предпочита да спазва дистанцията си. Другата – на Юки, която е по-скоро развълнувана от възможността да се запознае с техните обичаи. Тук е моментът да отбележим убийствения каст, вдъхващ автентичност на „Снимка с Юки“. Има и изключения – достоверността се разклаща от безкомпромисно правилната дикция например на част от цветнокожите съседи на младото семейство. Аврамов, който базира филма си на разказ на Мирослав Пенков, се справя отлично с разбиването на стереотипа на расовата принадлежност. Режисьорът поставя под съмнение и въпроса Дали това е цветът на кожата, образованието, възпитанието, биографията или религията? Или може би е въпрос на душевна самоосъзнатост? Добри неща трябва да се случват на добрите хора – тази мантра се повтаря на няколко пъти в „Снимка с Юки“, за да се достигне накрая до извода, че черното и бялото рядко намират действително отражение в живота ни. Заглавието носи и друг категоричен позитив. С красивите кадри из България който без проблем би разбрал повече от половината реплики, които така или иначе са изговорени на английски. Страната ни е представена през погледа на доброжелателната Юки, а в ролята на гид влиза Георги. Може би заради тази си функция лентата представя дори селото в особено състояние на изумителна чистота – нещо, което рядко иначе бихте срещнали из пътищата на България. Парадоксално за езиковата палитра, която представлява, „Снимка с Юки“ всъщност е сред малкото български филми, които са напълно адекватни към съвремието в нашите ширини, без да изпада в дребнавостта на ежедневието. Филмът е задължителен за всеки самоуважаващ се любител на седмото изкуство у нас, но предупреждаваме – не е за хора със слаби сърца.", "date": "2019.04.04", "title": "Запечатай пропуснатите моменти със „Снимка с Юки“"}
{"url": "https://www.monitor.bg:443/bg/a/view/domashen-arest-za-28-godishnata-doznatelka-rozalina-kioseva-161659", "text": "В четвъртък следобед  благоевградският Окръжен съд промени мярката за неотклонение „задържане под стража“ на „домашен арест“ на разследващия полицай Розалина Кьосева. Съдия Красимир Аршинков пусна под домашен арест 28-годишната дознателка, поради здравословни причини и недостатъчно доказателства по 3 от 4-те повдигнатите срещу нея  обвинения. В 14 часа и 30 мин. започна обжалването на наложената мярка спрямо задържаната при спецакция на работното й място в ОДМВР млада дознателка. Миналата седмица тя беше оставена в ареста след повече от пет часа заседание на Районния съд в областния център на Пиринско. И днес  тя бе въведена в съдебна зала с белезници под строг полицейски конвой. Делото се проведе при закрити врата от съдийски състав Красимир Аршинков, Диана Узунова и Страхил Гошев. Припомняме, че навръх Благовец, 25 март, 28-годишната дознателка с 4 г. стаж бе арестувана от колегите ѝ от “Вътрешна сигурност” София. Още преди година те имали информация за нерегламентираните контакти на младата жена с известния криминал от Благоевград Владо Боклука. Преди 4 месеца спецполицаите започнали активни действия, за да “заковат” колежката си, като са включили СРС-та за подслушване и наблюдения. . Веднага, след задържането й, шефът на „Охранитела полиция“ Георги Кьосев на пенсионна възраст, който се оказа неин баща подаде рапорт за напускане на системата. Преди да си пусне молбата обаче, срещу него започна дисциплинарна проверка, за да се установи дали е знаел какви ги върши дъщеря му. По данни на прокуратурата Розалина Кьосева е изнасяла информация, която е служебна тайна, към криминално проявения си любим, който сега е в затвора с присъда от Специализирания наказателен съд за участие в организирана престъпна група (ОПГ) за разпространение на наркотици. Две от обвиненията срещу Кьосева са свързани с издадена от Гърция европейска заповед за арест срещу възлюбения й. Там той трябвало да излежи присъда от 6 г. затвор за разпространяване на фалшиви пари. Дознателката разбрала, че има такава заповед, и веднага му казала. Той успял да се укрие няколко месеца, а тя му носела тайно храна. Така се сдобила с две обвинения – за изнасяне на служебна тайна и за лично укривателство. Очаква се, след като излежи тук присъдата си, Владо Боклука да бъде предаден на гръцките власти.    Разбра се още, че разследващата полицайка е теглила два банкови заема, като първия е погасила бързо. След това е изтеглила втори – от 30 хил. лв., като от тях 25 000 е дала на приятеля си да разполага с тях. Проверява се и дали е декларирала потребителските кредити в декларациите, които са длъжни да подават служителите на МВР.    Другото обвинение срещу Кьосева е за документно престъпление. От 7 до 31 януари 2015 г. тя е посетила 5 пъти лишен от свобода. Написала е 5 искания до затворническите власти за свиждане с мотив, че работи като дознател по дело, свързано с него, и се налага да го разпитва, което всъщност не било така. Тя използвала този претекст, за да се види с приятеля си.    Четвъртото обвинение е за престъпление против правосъдието: “В Районната прокуратура е имало досъдебно производство за измама срещу това лице, което сега е в затвора, и Кьосева е трябвало да работи по разследването срещу него. От 22 ноември 2016 до 28 март 2018 г. тя не е извършила никакви разпити, събиране на доказателства, очни ставки и др. следствени действия”, каза говорителят на главния прокурор Румяна Арнаудова.Тя допълни, че имало събрани изключително обилни доказателства от използваните СРС. Разпитани са били и 13 свидетели, проведен е и разпит на затворника. В кабинета на Кьосева били открити списъци с имена и данни за следователи, съдии, прокурори и надзиратели, както и адресите на техните деца и семейства, информация за колите им и др. Имало обаче данни, че Владо Боклука е имал достъп до тези данни и е заплашвал надзиратели.     “Кьосева е събирала данни и е правила справки от информационния масив на МВР. Злоупотреба с фондовете на министерството е сериозно нарушение. На този етап не е ясно още как точно е използвала тази информация”, каза шефът на “Вътрешна сигурност” в МВР Румен Ганев.    От затвора в Бобовдол, където сега изтърпява присъдата си  потвърдиха, че Владо Боклука, който е приятел на арестуваната дознателка Розалина Кьосева, е системен нарушител в затвора. Той излежава присъда от Специализирания съд за участие в организирана престъпна група за разпространение на наркотици. Наказанието му е 1 г. и 5 месеца, като е започнал да го изтърпява през февруари 2018 г. при първоначален строг режим в затвора в София. За притежание на мобилен телефон е наказан със забрана за участие в колективни мероприятия за 3 месеца. По същата причина е лишен и от хранителна пратка за 2 месеца. Има и наказание за нерегламентирани взаимоотношения с друг лишен от свобода. По време на ареста на дознателката е обискирана килията му в Бобов дол и там отново е намерен мобилен телефон. Снимка: pirinsko.com", "date": "2019.04.04", "title": "Домашен арест за 28-годишната дознателка Розалина Кьосева"}
{"url": "https://www.monitor.bg:443/bg/a/view/lang-lang-izdava-piano-book-161614", "text": "Една от звездите на съвременната класическа музикална сцена - пианистът LANG LANG, се завърна с нов соло албум. Тавата носи името \"Piano Book\" и излиза във формати стандартно и делукс CD. \"Исках да поведа всички ценители на класическата музика на музикално пътешествие през най-любимите ми произведения. Исках да вдъхновя и мотивирам всички млади пианисти да продължават да упражняват таланта си ежедневно и да изпълняват и оценяват тези изключителни творби като истински шедьоври, каквито са.“, споделя LANG LANG. “Piano Book” включва както произведения на велики композитори, така и модерни класически творби, познати от филми и тв поредици. Това са все произведения, до които LANG LANG се е докосвал по време на работата си с ученици от цял свят и които са станали част от колекцията му с любими творби. Пианистът е подбрал и специфични творби, оказали влияние върху културата на отделни страни, като Швеция (“Limu, limu, lima”) и Китай (“Chinese Jasmine Flower”). “Народните песни, които научих по време на световните ми обиколки са още една причина този албум да е толкова значим за мен. Слушайки ги, започнах да чувам класическата музика по различен начин, осъзнавайки колко дълбоко народните песни и танци са повлияли на много класически композитори.”, допълва той. “Piano Book” е първият албум на LANG LANG за последните 3 години, който бележи завръщането му в семейството на Universal Music Group и Deutsche Grammophon.", "date": "2019.04.04", "title": "LANG LANG издава \"Piano Book\""}
{"url": "https://www.monitor.bg:443/bg/a/view/sokolov-izvede-lube-na-2-gejma-ot-finala-na-shampionskata-liga-161650", "text": "Цветан Соколов беше ключовият нападател на италианския \"Кучина Лубе\" при разгрома с 3:0 (14, 20, 23) като гост на полския \"Скра\" в първия 1/2-финал на Шампионската лига по волейбол. Българският диагонал беше най-резултатен с 13 точки (3 блока) в мача, игран пред 10 500 зрители в зала \"Атлас Арена\" в Лодз, в който втори съдия беше българинът Ивайло Иванов. С 13 (2 блока, 2 аса) завърши и Йоанди Леал, а другият етнически кубинец - Османи Хуанторена се отчете с 12 (1 блок). За най-полезен играч (MVP) обаче беше определен разпределителят Бруно Резенде. За \"Скра\" Мариуш Влазли (1 блок) и Милад Ебидапур (1 ас) завършиха с по 10 точки. \"Започнахме още в началото много силно и подложихме съперника си на голям натиск, коментира Соколов пред клубния сайт на \"Лубе\". - След това темпото ни падна леко, а това на \"Скра\" се повиши. Беше обаче много важно да спечелим, за да бъдем по-спокойно за реванша. Все пак не бива да подценяваме следващия двубой у дома, защото това не е краят на участието ни.\" Реваншът е на 10 април в Чиватанова, 2 гейма пращат \"Лубе\" на финала. Руският гранд \"Зенит\" (Казан), настоящ носител на титлата в най-престижния евротурнир, също взе важна, но много по-трудна победа като гост над италианския шампион - тима на Перуджа \"Сър Сейфти\" с 3:2 (22,-24, 25,-20, 13). Мачът, в който точките са 111:111 се игра 2 часа и 19 минути пред около 4000 зрители. За \"Зенит\" Ървин Нгапет заби 22 т. (2 блока, 4 аса), Матю Андерсон направи 20 (4 блока, 1 ас), а Максим Михайлов - 9 (2 аса). За \"Сър Сейфти\" с 25 т. завърши кубинецът Вилфредо Леон, Александър Атанасиевич добави 24 (1 ас), а Марко Подрасчанин - още 10 (4 блока). Реваншът в Казан е също на 10 април.", "date": "2019.04.04", "title": "Соколов изведе \"Лубе\" на 2 гейма от финала на Шампионската лига"}
{"url": "https://www.monitor.bg:443/bg/a/view/do-2024-g-germanija-dava-do-1-5-za-otbrana-161660", "text": "Германия ще повиши до 2024 г. разходите си за отбрана до 1,5 на сто от своята брутен вътрешен продукт (БВП), след което ще преследва целта от 2 процента, задължителна за съюзниците от НАТО. Това заяви днес германският министър на отбраната Урсула фон дер Лайен. В реч пред Бундестага по случай 70-годишнината на алианса Фон дер Лайен отхвърли подновените критики на Вашингтон, че Берлин не е готов да повишава военните си разходи. Според нея сътрудничеството в рамките на НАТО има задачата да защищава либералната демокрация. \"Трябва внимателно да наблюдаваме Китай. Нуждаем се от по-добри отношения с Русия от позицията на силата и единството\", каза тя. Министърът подчерта, че действията за повече киберсигурност и по-силна Европа са стълб в трансатлантическите отношения и призова да не се подлага на съмнение солидарността в алианса. Фактът, че Германия не изпълнява задължението си към НАТО за своите разходи за отбрана я прави уязвима на нападение. Това заявява лидерът на Християндемократическия съюз (ХДС) Анегрет Крамп-Каренбауер в интервю. \"Един от нашите най-големите отворени политически флангове в дебатите със САЩ - например да отвърнем на наказателните мита за германските автомобили, е обвинението към нас от години, че не спазваме поетия от самите нас ангажимент, а именно да повишим разходите си за НАТО до 2 на сто\", каза тя пред в. \"Хайлбронер щиме\". Според нея, на някои държави, които са в много по-неблагоприятно състояния от Германия, им е било казано да повишат разходите си за отбрана до 2 на сто от своя БВП още преди да бъдат поканени за членство в НАТО. Минималният праг от 2 на сто от БВП за военни разходи бе одобрен от страните в алианса на тяхна среща на върха през 2014 г.. Агенцията отбелязва, че Германия често е обект на критики от президента на САЩ Доналд Тръмп и неговата администрация, че не изпълнява своя ангажимент. \"Просто е неприемливо най-голямата икономика в Европа да продължава да пренебрегва заплахата от руска агресия и да не обръща внимание на собствената си отбрана и общата отбрана\", каза вчера американският вицепрезидент Майк Пенс. /Климент Тренков/", "date": "2019.04.04", "title": "До 2024 г. Германия дава до 1,5% за отбрана"}
{"url": "https://www.monitor.bg:443/bg/a/view/gerb-s-vypros-kym-ninova-dala-li-e-30-mln-lv-na-mikov-da-se-ottegli-161651", "text": "ГЕРБ зададе три въпроса към соцлидера Корнелия Нинова на извънреден брифинг на партията. От партията я попитаха дали е платила 30 млн. лв. на Михаил Миков да се откаже от заеманото в момента от нея шефско място в БСП. Поводът бе изказването на самата Нинова по-рано в четвъртък. Тя открито намекна, че ГЕРБ не се справя с борбата с корупцията. Именно затова соцпартията щяла да внесе подписи в НС за отстраняването на шефа на КПКОНПИ Пламен Георгиев, чийто апартамент също като на властимащите с жилища от \"Артекс\" се оказа обект на проверка. На заседанието на КСНС при президента другата седмица пък БСП щяла да предложи 3 - 4 конкретни и различни мерки за истинска борба с корупцията по високите етажи на властта. „По отношение на Пламен Георгиев, премиерът каза мнението ни. Позицията ни е ясна“, коментира депутатът от ГЕРБ Тома Биков. призова той и допълни, че , ако не отговори веднага с колегите му ще приемат отговора за „да“. Спас Гърневски пък попита Нинова колко СРС-та приложени спрямо нея. „Над 200 е официалната информация, с която разполага НС“, заяви той и допълни, че тя е единственият действащ политик, който е засякън с над 200 СРС-та по повод икономически сделки. Депутатът припомни, че двамата са били по едно и също време в СДС. „ Аз бях кмет на Пловдив, а тя не беше толкова известна“, анализира с ирония той. попита Гърневски и допълни въпроса: „Как е била толкова приближена, че успяла да стигне до такава позиция на тази „крехка“ възраст“. Бившият кмет на Пловдив съобщи, че все още идват хора в парламента и питат къде е архива на това дружество, защото не можели да се пенсионират.", "date": "2019.04.04", "title": "ГЕРБ с въпрос към Нинова:  Дала ли е 30 млн. лв. на Миков да се оттегли"}
{"url": "https://www.monitor.bg:443/bg/a/view/jurnalistka-shpionka-stana-govoritelka-na-amerikanskata-diplomacija-161642", "text": "Морган Ортагюс, специалист по националната сигурност, която в миналото е заемала високопоставени длъжности в няколко американски правителствени агенции, беше назначена за говорителка на американската дипломация, предаде Франс прес. Често участваща в предавания на телевизия \"Фокс нюз\", където води рубрика, тя ще наследи Хедър Науърт, която също работеше за предпочитания от Доналд Тръмп канал. \"Радвам се да приветствам Морган Ортагюс като нова говорителка на Държавния департамент\", заяви в Туитър държавният секретар Майк Помпейо. В отговор новата говорителка написа: \"Нямам търпение да помогна да разкажем на света историята на Америка\". Офицер от запаса от морската пехота на САЩ, Морган Ортагюс е работила в пресслужбата на Американската агенция за международно развитие и като специалист по разузнаването в министерството на финансите. Заемала е пост в Саудитска Арабия и е прекарала няколко месеца в Ирак. По време на кампанията за президентските избори през 2016 г. тя първоначално порица изолационистката външна политика на Тръмп, както и \"отвратителното\" му поведение. След това обаче тя бързо го подкрепи в телевизионната си рубрика.", "date": "2019.04.04", "title": "Журналистка шпионка стана говорителка на американската дипломация"}
{"url": "https://www.monitor.bg:443/bg/a/view/glavnijat-prokuror-na-sa-sht-rabotim-otlichno-s-bylgarija-161643", "text": "“Работим отлично с България, надявам се да продължим и още да засилим нашето сътрудничество.”. Това заяви главният прокурор и министър на правосъдието на САЩ Уилям Бар на среща във Вашингтон с вицепремиера Екатерина Захариева, която е на визита в Щатите във връзка с форума по случай 70-годишнината на НАТО. “Благодаря за вашата подкрепа по време на прехода за осъществяването на съдебната реформа в България. Имаме изключително близко сътрудничество с вашите служби, благодаря за обученията, които редовно организирате от години за нашите прокурори и следователи. Реализирали сме редица общи операции, свързани с трафик на наркотици и хора, валутни престъпления и пране на пари. Благодаря и за решаването на казуса с Желяз Андреев”, обърна се от своя страна към Бар Захариева, цитирана от пресцентъра на МВнР. Тя го запозна с мерките срещу престъпността и корупцията у нас, с резултатите в борбата с контрабандата, с охраната на външната граница на ЕС и с реформите в съдебната система, като подчерта политическата воля за пълно изпълнение на препоръките на ЕК от януари 2017 година. Бар от своя страна изрази желанието си да посети страната ни в рамките на свое бъдещо пътуване в Европа.", "date": "2019.04.04", "title": "Главният прокурор на САЩ: Работим отлично с България"}
{"url": "https://www.monitor.bg:443/bg/a/view/bullet-for-my-valentine-shte-kuponjasvat-v-stolichen-klub-161640", "text": "Нахъсаната четворка от Уелс Bullet for My Valentine, която ще направи първия си самостоятелен концерт у нас тази неделя (7 април) в „Арена Армеец“, ще продължат купона с българските си фенове и на афтърпарти. Музикантите са заявили интерес да изследват нощния живот на София, като ще посетят официалната вечер посветена на музиката им в клуб Music Jam, която започва след 23 часа, разкриха организаторите от „София мюзик ентърптеймънт“. Европейското турне на групата стартира по-рано тази седмица в Словения, и преминава с изключителен успех. Bullet For My Valentine са утвърдили името си като една от най-успешни британски метъл групи. Носители са на редица отличия, сред които награда в категория Най-добър сингъл, Най-добра банда на живо и Най-добър британски дебют. Българската група 40 Days Later ще подгрее британците. В деня на концерта, вратите на „Арена Армеец“ ще бъдат отворени в 19 часа. На концерта си в София Bullet For My Valentine ще изпълнят както едни от най-големите си хитове, така и песни от последния им албум “Gravity”.", "date": "2019.04.04", "title": "Bullet For My Valentine ще купонясват в столичен клуб"}
{"url": "https://www.monitor.bg:443/bg/a/view/ludogorec-gotvi-sladko-otmyshtenie-za-cska-161641", "text": "В събота ще е много различно – това се закани изпълнителният директор на „Лудогорец“ Ангел Петричев преди шампионатното дерби срещу ЦСКА. „Червените“ нанесоха тежък удар на „орлите“ и ги елиминираха на 1/4-финал за Купата на България след победа с 1:0 в Разград. В събота двата тима обаче отново излизат един срещу друг на „Лудогорец арена“ в сблъсък за първенството, като преди двубоя разликата на върха е само 3 точки. Петричев бе категоричен, че Купата на България не е приоритетен турнир за разградчани и затова са допуснали загубата от ЦСКА, но за шампионатното дерби нещата ще стоят по коренно различен начин. „Мачът за първенството ще е много различен, ще имаме друг подход, обясни директорът на „Лудогорец“ след загубата. - Стойчо Стоев е достатъчно опитен, за да направи необходимите промени. Очевидно Купата на България не е нашият турнир, целта ни сега е да станем шампиони. Футболистите осъзнават, че са длъжници на феновете ни и се надявам в събота да им се реваншират“, закани се Петричев. За втория сблъсък тази седмица между „Лудогорец“ и ЦСКА домакините ще са без Яцек Горалски, който е наказан, а гостите няма да могат да използват Жанио Бикел. На мястото на поляка Стойчо Стоев ще заложи на Светослав Дяков, а Любослав Пенев ще избира за поста ляв защитник измежду Ангел Лясков и Жеферсон. В „червения“ лагер пък не пропуснаха да благодарят на феновете за сериозната подкрепа в първия мач. „Очакваме ви в Разград и в събота!“, призоваха от ЦСКА. „Ние сме фаворит във всеки един мач, защото сме ЦСКА. Момчетата заслужиха победата, сега възстановяване и в събота пак имаме работа за вършене“, лаконичен пък бе треньорът на „армейците“ Любослав Пенев. Дербито за Купата на България получи сериозен отзвук в Гърция, но не с резултата, а с любопитна ситуация. Защитникът на „Лудогорец“ Сисиньо направи каратистки удар срещу Жоржиньо, но въпреки това не бе изгонен от съдията Николай Йорданов, а получи само жълт картон. „В България явно бъркат футбола с бойните изкуства“, майтапят се в Гърция, като добавят и снимка от зрелищния прийом.", "date": "2019.04.04", "title": "“Лудогорец“ готви отмъщение за ЦСКА"}
{"url": "https://www.monitor.bg:443/bg/a/view/fenove-v-nu-jork-gledaha-v-avans-igra-na-tronove-161624", "text": "Фенове на кървавата сага „Игра на тронове“ получиха шанса да гледат първи епизод от последния сезон в аванс, и то в компанията на звездния каст на сериала. На официалната премиера в Ню Йорк, която се състоя снощи, присъства и писателят Джордж Р. Р. Мартин, по чиято поредица „Песен за огън и лед“ е създадена продукцията на НВО. Ще намерите безопасност тук, между стените на Уинтърфел. Освен ако не нарушите нашите прости правила – без снимки“, откри събиетето актрисата Софи Търнър, придобила световна популярност в роклята на Санса Старк. Главните попълнения в актьорския състав споделиха едновременно радост и тъга, че този феномен е към края си. заяви Емилия Кларк, която спечели любовта на телеманиаците като Денерис Таргериан. Припомняме, че премиерата на финалния сезон ще стигне до широката публика на 14 април. Битката за Железния трон ще приключи за шест епизода време, които обаче ще са по-дълги от обичайното.", "date": "2019.04.04", "title": "Фенове в Ню Йорк гледаха в аванс „Игра на тронове“"}
{"url": "https://www.monitor.bg:443/bg/a/view/kazahstan-privetstva-chistkata-v-levski-161644", "text": "Казахстанските медии посрещнаха с въодушевление решението на „Левски“ да извади от състава трима от основните си играчи в лицето на Давид Яблонски, Милош Цветкович и Жерсон Кабрал. Те няма да са част от състава до приключването на договорите им през лятото, а ентусиазмът в страната се дължи на факта, че холандецът Кабрал бе основният конкурент за титулярното място на известния с прякора си Казахстанския Меси - Еркебулан Сейдахмет. „Българският клуб реши да отстрани юношата на „Фейенорд“ Жерсон Кабрал. Сега мястото в стартовия състав за Сейдахмет е свободно“, отбелязва възторжено vesti.kz. С оглед на последните промени треньорът Георги Дерменджиев ще има ограничени варианти за окомплектоване на състава за гостуването на „Черно море“ в неделя, а Казахстанския Меси със сигурност ще попадне в титулярния състав. По информация на „Монитор“ талантливият юноша ще доиграе и оставащите двубои от плейофите сред титулярите, а договорът му за наем с руския УФА е до края на годината. В същото време Давид Яблонски разкри, че не е искал да си тръгва от „Герена“, но преговори за неговото оставане реално не са водени. „Бяхме извикани и ни бе съобщено, че „Левски“ няма да разчита повече на нас. За мое огромно съжаление, аз не мога да направя нищо, освен да приема фактите. Моят основен приоритет беше да остана в „Левски“. Аз винаги ще обичам този клуб и неговата публика. Ще го нося в сърцето си, където и да отида“, сподели бранителят, който има оферти от няколко чуждестранни отбора.", "date": "2019.04.04", "title": "Казахстан приветства чистката в „Левски“"}
{"url": "https://www.monitor.bg:443/bg/a/view/shri-lanka-sys-strategija-da-privleche-turisti-s-bezplatni-vizi-161647", "text": "Нова стратегия ще помогне на Шри Ланка да увеличи туристите в страната си с 20%. Тя ще привлече повече посетители извън туристически сезон. Това ще стане чрез въвеждането на програма за получаване на безплатна виза при пристигане, предават от сайта economynext.com. Проектът трябваше да стартира за 39 страни още този месец, но поради административни забавяния, инициативата се отложи за май. “Ще пуснем пилотния проект като опит да увеличим посещенията извън сезона”, коментира министърът по туристическо развитие Джон Амаратунга. По негови думи това би могло да доведе до ръст от 20%, а в зависимост от крайните резултати, програмата може да се продължи. За момента нейният краен срок е 31 октомври тази година. Ненатовареният сезон за островната страна започва от април и продължава до юни, а втората му част е от септември до октомври като в някои години дори през ноември няма толкова много посещения. През април миналата година Шри Ланка привлече 93% от средните за месеца туристи, което е с 67% по-малко в сравнение с май и с 75% за юни месец. През 2018 г. страната пусна подобна стратегия за периода септември-ноември, с която туристите използваха намаления в полетите, хотелите и екскурзиите. Според данните, около 8 000 са възползвалите се от пилотния проект. За същата година Шри Ланка прибра 4.4 млрд. долара от туризма, а целта за 2019 г. е Сред страните, одобрени за проекта, попада и България. Освен нея, в списъка са Белгия, Австрия, Хърватия, Чехия, Дания, Германия, Италия, Латвия, Литва, Румъния, Естония, Великобритания, Япония, Южна Корея, Тайланд, Швейцария, Португалия, Полша и други.", "date": "2019.04.04", "title": "Шри Ланка със стратегия да привлече туристи с безплатни визи"}
{"url": "https://www.monitor.bg:443/bg/a/view/1-5-ot-smyrtnite-sluchai-po-sveta-sa-zaradi-nezdravoslovno-hranene-161646", "text": "Една пета или 11 милиона смъртни случая по света през 2017 г. са били свързани с нездравословно хранене-прекомерна употреба на от сол, захар и преработено месо и допринасящо за сърдечносъдови заболявания, рак и диабет, съобщават Ройтерс и Франс прес. Проучване, обхванало 195 страни, показва, че пропорцията на свързаните с неправилното хранене смъртни случаи е най-висока в Узбекистан и най-ниска в Израел. САЩ заемат 45-о място, Великобритания - 23-то, Китай - 140-о, Индия - 118-о. Осреднената консумацията на здравословни храни като ядки, семена, мляко и пълнозърнести продукти е твърде ниска. Хората същевременно консумират големи количества напитки с добавена захар, преработено месо и сол. В резултат на това един на всеки пет смъртни случая през 2017 г. е бил свързан с лошо хранене. Проучването Глобалното бреме на болестите проследява тенденциите в храненето от 1990 до 2017 г. по 15 показателя. Крис Мъри, директор на Института за оценка на здравето към Вашингтонския и ръководител на проучването, отбелязва, че докладът потвърждава това, което мнозина мислят от години. \"Нашата оценка показва, че основните рискови фактори за здравето, свързани с храненето, са прекомерната консумация на натрий и недостатъчната консумация на здравословни храни като пълнозърнести продукти, плодове, ядки, семена и зеленчуци\", казва Мъри. Изследването показва, че хората консумират само 12 процента от препоръчителното дневно количество ядки и семена - средно 3 грама на ден, вместо 21 грама. Консумацията на напитки с добавена захар надвишава препоръчителната с над десет пъти. Експертите напомнят, че храненето, изобилстващо от сол, захар и \"лоши\" мазнини е известен рисков фактор за сърдечносъдови болест, инсулт, диабет и много видове рак. Глобалната диета също включва по-малко от четвърт от препоръчителното количество пълнозърнести продукти - средно 29 грама дневно, вместо 125 грама, и почти двойно над препоръчителното количество преработено месо. Според изследване, публикувано през януари, идеалната диета за доброто здравето на хората и планетата набляга на удвояването на пълнозърнестите продукти, варивата, ядките, плодовете и зеленчуците, намаляването наполовина на червеното месо и добавената захар, и ограничаването на рафинираните въглехидрати.", "date": "2019.04.04", "title": "11 милиона смъртни случая в света заради нездравословно хранене "}
{"url": "https://www.monitor.bg:443/bg/a/view/zodiite-otivat-na-byrza-sreshta-161645", "text": "Представителите на 12-те зодии се озовават на така популярните напоследък бързи срещи. Кой какво прави?  влиза малко задъхан, но с танцова стъпка. Закъснял е, защото до последно е търсил място за паркиране, ако може пред вратата. Оглежда се, намига на Рибата, тя пък хич не го забелязва, заета е да си оправя деколтето и изпуска целия спийд дейт. Овенът набързо прелита през петте запознанства, които му се полагат, дава си телефона поне на четирима – да го търсят, ако им трябва (той няма да ги търси, много е зает), ама я го хванат, я не го хванат... Накрая отива отвън да си говори с Близнака, който вече малко се е отегчил.  се е издокарал като за сватба – с елегантен костюм, влиза скромно в залата, уж да не бие на очи, но му е ясно, че с този часовник на цената на двустаен апартамент, няма как да не го забележат. Насочва се към Лъва – ето някой, който му пасва по елегантност... След 30 секунди вече си мисли: \"Този пък колко е надут... А обувките му даже не са италиански като моите\".  е овършал набързо поне десетима кандидати, ама май никой не му е харесал... То пък можеш ли да решиш за 5 минути – нито има време да си поговорите за вселената, нито за кризата в Близкия изток, то пък кой изобщо ги е измислил тия бързи срещи? Все пак взима 7-8 телефона... и Facebook, и Instagram… някой ако има и Youtube канал – да го дава.  се върти нервно на стола, опитва се да изглежда естествено, но всъщност се хили като тиква и ръси неадекватни забележки по адрес на всеки, с който се запознава. Накрая заключението е, че никой там не му е на нивото и той телефона няма да си дава... то пък не че някой му го е поискал. След като Телецът не му е поискал телефон,   седи нацупен, но достолепен – не си е тръгнал, само защото е поел ангажимент да спазва правилата, а на ангажиментите си той гледа сериозно. По някое време при него сяда Рибата... абе тя май се е объркала, защото гледа картончето с номера на обратно, но Лъвът е тактичен и не й казва. Тя пък веднага проявява майчинско чувство и започва да го утешава заради Телеца.  седи по средата на залата и се опитва да се усмихва (насила), въпреки че изобщо не й харесва къде се намира... И тоя килим, откога не е чистен, и всички ходят с обувки по него и знаят ли това колко бактерии са във въздуха? Идва й да избяга с писък, но се сеща защо е там и се окопитва – отива при Телеца. И костюмът му е изгладен, и ноктите му са поддържани... Аууу, обаче много пари харчи за дрехи и за обувки – не, не, няма да го бъде. Тръгва си, тая работа не е за нея. А и трябва да ходи да си изпере всички дрехи и да си направи кислородна терапия на кожата.  прелита от човек на човек, иска да се запознае с всички и да си поговори, и да си разменят контактите... и да ги покани на рождения си ден... пък ако нещата потръгнат – може и за Коледа също. Всички много й допадат и ръси листчета с телефонния си номер като конфети – ето Стрелецът е толкова харизматичен, Ракът е така изтънчен, Лъвът е силен и обаятелен. Близнакът най-много й допада, но докато свърши срещата и двамата вече са загубили контактите на другия.  наблюдава мълчаливо ситуацията, любезен е с всички, но всъщност му е адски скучно и иска да си ходи. Спира се при Рибата, но тя вече се е заплеснала по Лъва, после минава покрай Рака – но там се отегчава до смърт и излиза. Навън се натъква на Овена и Близнака, които разпалено дискутират епидемията от бубонна чума от XVII век. Без да се церемони се обръща към Овена: \"Кафе, нещо...?\". Единодушно се спират на \"нещо\" и си тръгват с колата на Овена пред входа.  е малко кисел, защото тия бързи срещи не му дават шанс да блесне с целия си интелект и харизматичност... Все пак набързо успява да омае Близнака като му разказва как смята да спасява деца в Африка, да изкачва Монблан и да ходи до Арктическите шапки (докато още ги има, нали)... Естествено няма да направи нищо от изброеното.  е отпечатал телефона, имейла, факса, профилите си в социалните мрежи и адреса на баба си на село на специални визитки и ги раздава наляво-надясно. Естествено той не очаква нищо да излезе от тая работа, защото според здравия разум трябват поне 3-4 години, за да се влюбиш в някого... а при него може да са и 30-40. Но тъй като днес е в авантюристично настроение, дошъл е да пробва.  се заседява при всеки повече от определените 5 минути и бави цялото събитие. Останалите започват да го гледат лошо, но той е в свои води и не се тревожи, че е дразнещ. Със Стрелеца се заприказват за следващата експедиция на НАСА до Марс... и решават да участват като доброволци.  през цялото време се лута из залата и не може да разбере при кого трябва да отиде и тия картончета, дето са й ги дали на входа, за какво са... А тоя отпред (Водолея) дето се мотае, какъв му е проблемът. Ето онзи с костюма (Телеца) е много хубав.... ама дали й е в картончетата или пък не й е... така и не успява да разбере и го пропуска. Е, добре че все още се намират чувствителни души (Лъва), с които да си поговори за неправдите в света.", "date": "2019.04.04", "title": "Зодиите отиват на бърза среща..."}
{"url": "https://www.monitor.bg:443/bg/a/view/i-medicinski-specialisti-v-ruse-protestiraha-za-dostojno-zaplashtane-161639", "text": "И медицински специалисти в Русе подкрепиха исканията на национално ниво за достойно заплащане и добри условия на труд. Пред сградата на общината се събраха сестри, здравни работници от училища и детски градини, както и бъдещи техни колеги, сега студенти в Русенския университет. Иванка Неделчева е медицинска сестра вече 33 години и основната й заплата е 670 лева, въпреки че работи в един от най-тежките сектори в УМБАЛ „Канев“ – отделението по съдова неврология. Тук пациентите са на легло и обгрижването им изисква висококвалифициран труд. „Исканията ни са за две минимални заплати стартово, независимо от вида работа – дали ще бъде в болница или в учебно заведение, и оттам нататък диференцирано доплащане за тези със специфичен труд, като например работещите в интензивни отделения и в операционни зали. Нека не се остава с впечатлението, че нашето желание е да получаваме възнаграждения като тези на лекарите. Напротив, искаме заплащането да е диференцирано за лекарите и сестрите“, каза Неделчева. Тя подчерта, че е важно също да имат право на самостоятелна практика. Медицински специалисти в Русе подкрепиха и трите национални протеста. На 1 март те протестираха символично, а на 21 март се събраха пред Вазата в Парка на младежта.", "date": "2019.04.04", "title": "И медицински специалисти в Русе протестираха за достойно заплащане"}
{"url": "https://www.monitor.bg:443/bg/a/view/osydiha-uchenichka-razbila-ot-revnost-i-phone-na-sypernica-161631", "text": "17-годишна ученичка от Варна бе осъдено по обвинение за противозаконно унищожаване на чужд мобилен смартфон „Apple iPhone 8 Plus“, ползван от друго момиче. Престъплението е наказуемо по чл. 216, ал. 1 от НК. Деяние е извършено през лятната ваканция, на 23 август,м.г., след като момичето разбрало, че нейния бивш приятел започнал да се вижда с друга. 17-годишната ревнивка научила от общи познати къде живее съперницата и отишла с компания до дома й, като настоятелно блъскала по входната врата на апартамента. Предвидливо девойката не отворила вратата, но след време излязла с приятелка пред блока, когато неочаквано се появила подсъдимата. Тя хванала съперницата си за косата, съборила я на земята и започнала да я удря. Междувременно смартфона на момичето паднал на земята, а побойничката го взела и няколко пъти демонстративно го ударила в земята, при което той се разпаднал. Според назначената по дело експертиза, стойността на унищожената вещ възлиза на 1 359 лева. 17-годишната непълнолетна ученичка е неосъждана, не се води на отчет в Детска педагогическа стая и спрямо нея няма налагани възпитателни мерки и чистосърдечно е признала вината си и подбудите за своите действия. Затова след редуциране с една трета на определеното й наказание за конкретното престъпление, Варненският районен съд я осъди на 4 месеца лишаване от свобода, изтърпяването на което отложи с изпитателен срок от 3 години. Съдът постанови също да изтърпи в рамките на изпитателния срок и 8-месечна пробационна мярка „включване в програма за обществено въздействие”. Непълнолетната беше осъдена да изплати на другото момиче-гражданския ищец по делото и сумата от 1 359 лева, като обезщетение за претърпени имуществени вреди, заедно със законната лихва, считано от датата на извършване на деянието. В нейна тежест са още държавните такси и направените разноски по делото.", "date": "2019.04.04", "title": "Осъдиха ученичка, разбила от ревност iPhone на съперница  "}
{"url": "https://www.monitor.bg:443/bg/a/view/izborna-matematika-161633", "text": "Тази статия е за хора със здрави математически нерви. Но дори читателят да не си пада много по сметките, може би ще може да намери интересни неща в текста по-долу. Казваме, че у нас действа пропорционална изборна система. Известно е също, че във всяка държава-членка на Европейския съюз изборите за членове на Европейския парламент се произвеждат по пропорционална изборна система, която може да е различна в различните държави. У нас от 2007 година насам за тази цел се използва методът (или системата) на Хеър-Нимайер, известен в САЩ като метод на Хамилтън. Американците в случая са прави, защото Александър Хамилтън предлага метода си много по-рано и има приоритет. Но какво е изборна система? В широк смисъл това е съвкупността от законови разпоредби, които еднозначно определят изборните процедури и превръщат подадените за дадена политическа сила или независим кандидат гласове в парламентарни мандати. Известни са десетки изборни системи, които се разделят на три основни класа: мажоритарни, пропорционални и смесени. След напускането на Великобритания ще се окаже, че мажоритарна система в Европейския съюз има само във Франция. В референдума на Славчо на 6 ноември 2016 година гласувахме за въвеждане на система, близка до френската. Тогава на референдума не му достигнаха малко над 10000 гласа, за да стане резултатът му задължителен. Това пък прави по около един глас във всяка избирателна секция, защото секциите у нас са 12000. Както се казва, не му достигна малко, но от сърце. а в останалите 20 държави системите са като нашата, при това със или без преференции. За европейски избори обаче всички, даже великите французи и англичани, са длъжни да използват различни варианти на пропорционални системи. Нашата система за парламентарни избори не е даже просто пропорционална, а двойно-пропорционална и е една от най-сложните, използвани на континента. Според някои тя е даже смесена, поради възможността за мажоритарен избор на независими кандидати. Тази възможност обаче е практически илюзорна. И наистина, от 1991 до 2017 година на 9 парламентарни избора бяха избрани общо 9 х 240 = 2160 депутати. От тях точно 0 депутати бяха избрани като независими. При това независимите кандидати обикновено набират гласове, които са не повече от 10% от необходимите им за влизане в парламента. На свой ред необходимите гласове са около 15000 в съответния изборен район (районите са 31). На европейски избори обаче необходимите гласове са между 100000 и 150000, като този път изборният район включва цялата страна и чужбина. Когато хора са ме питали дали да се кандидатират като независими, съм ги съветвал да не го правят, защото масрафът е поне няколко десетки хиляди лева за предизборни разноски, които после се оказват загубени. Обикновено не ме слушат и си плащат за удоволствието да участват в голямата политическа игра. Но ние живеем в свободна държава и всеки има право да си губи парите по всякакъв законен начин. В тесен смисъл изборната система е математическият алгоритъм, който превръща подадените гласове в парламентарни мандати. Има даже математическа теория на изборите (Voting Theory), която е елементарна като математика, но е от фундаментална важност като политически ефект. Теорията на гласуването е интересна преди всичко при пропорционалните системи. В историята на Царство България се е използвал методът на белгийския математик Виктор Д‘Ондт, който всъщност е изобретен много преди това от американеца Томас Джеферсън. Упоменатите Хамилтън и Джеферсън са сред великите американци, основатели на Американската република, на които сега озверели феминистки и борци за граждански права и правилност на историята искат да им бутат паметниците. И да ги изчегъртат от историята, щото били, примерно, робовладелци и спели с робини. Ами то е така, Американската Конституция се е писала по времената на робството и тази история с никаква политическа коректност и други съвременни лъжи не може да се промени. Още по-малко това може да стане с пренаписване на трудовете на Марк Твен, Хариет Бичър Стоун, Джек Лондон и други американски класици. Историята ни учи, че горенето на книги и неговата по-мека форма, пренаписването им, никого не са довели до добро. Спокойно можем да предскажем, че и никого няма да доведат. Дано пък Господ ги вразуми американците, или поне някои от тях. Макар че, като ги гледам напоследък, едва ли. По света се използват десетки видове пропорционални изборни системи. По долу за определеност ще разгледаме само системата, използвана у нас за европейски избори. Тя преди всичко се характеризира с изборен праг, който е избран като 1/17 от броя на действителните гласове. В останалите 16 от 17 случая прагът е дробно число, което се закръгля към най-близкото до него по-голямо цяло число. В разпределението на мандатите участват само партиите и коалициите, които са получили брой гласове, не по-малък от изборния праг. Аналогично, независим кандидат е избран, ако е получил брой гласове, поне равен на прага. Ако независимият е получил по-малко гласове, той не става евродепутат, а всичките му гласове се губят. Ако е получил повече гласове, той става евродепутат, но гласовете му над прага също се губят. Ще започнем с разсейването на една заблуда. Както казахме, изборният праг е 1/17, или 0.0588235294117647… (тук числовият десетичен низ 0588235294117647 се повтаря до безкрайност) от действителните гласове. Така че една партия, получила точно 5.88% (< 1/17) от действителните гласове, няма да излъчи депутат в ЕП, противно на това, което се пише и говори от социолози и анализатори! Нека например действителните гласове са 1700000. Това число е под очакваните действителни гласове на 26 май, но не е много далече от действителността. Тогава бариерата в гласове за излъчване на евродепутат е 1700000/17 = 100000 гласа. Същевременно 5.88% от 1700000 е 99960 гласа, т.е. с 40 гласа по-малко от тази бариера. Виждаме, че партия с 5.88% от гласовете остава под бариерата. Даже партия с 5.882% е с 6 гласа под бариерата. Затова пък партия с 5.883% (което вече е малко по-голямо от 1/17) вече ще има 100011 гласа, което е 11 гласа над бариерата. Така че, ако искаме да работим с десетични дроби, правилната бариера е 5.883%. Разбира се, шансът да се случат подобни резултати на практика не е голям. Но да не забравяме, че в българската изборна история партии са падали с малко гласове под бариерата, а други с малко са я прескачали. Партия „Воля“ например влезе в днешния парламент с 4.26% процента от действителните гласове, т.е. малко над прага от 1/25 = 4.00% при парламентарни избори. Ако вземем за база резултатите на една известна социологическа агенция от 1 април (дано това не е първоаприлска шега!), това са само три партии: една управляваща, една голяма опозиционна и една, свързана с правата и свободите. Очакваните проценти за тях са 33.9%, 33.4% и 10.6%. Този прогнозен резултат с право беше наречен „паритетен“ за първите две партии. Да илюстрираме българската изборна система именно с тези проценти. Първо умножаваме всеки процент по 17 и делим получения резултат на сумата от процентите, която е 77.9 = 33.9 + 33.4 + 10.6. Така получаваме т. нар. дробни мандати на партиите. Те се оказват (с точност до 3 цифри) 17 х 33.9/77.9 = 7.40, 17 х 33.4/77.9 = 7.29 и 17 х 10.6/77.9 = 2.31. Първоначално партиите получават целите части на дробните си мандати, които са 7, 7 и 2 съответно и сумата им е 16. Остава нераздаден 1 мандат, като 1 = 0.40 + 0.29 + 0.31 е равно на сумата от остатъците. Този един мандат го получава партията с най-голям остатък 0.40 (това се оказва първата партия) и нейните мандати стават 8 = 7 + 1. Останалите две партии не получават допълнителен мандат. В резюме, ако в метода вкараме бариера 1/17 и гласове, пропорционални на числата 33.9, 33.4 и 10.6, той произвежда тройка евромандати 8, 7 и 2. А кога примерно третата партия би получила не 2, а 3 мандата? Това е важно за ръководството на тази партия. Внимателният читател ще забележи, че ако процентите на третата партия „нараснат“ от 10.6% на 11.0%, то мандатите щяха да бъдат 7, 7 и 3. При 10.9% обаче, те все още щяха да бъдат 8, 7 и 2. Виждаме как в този случай 1/10 от процента, или около 1700 гласа, променят един евромандат! Разбира се, има гранични случаи, когато даже един-единствен глас променя цял евромандат! Ако в подобен на горния пример сумата от остатъците беше 2, то двете партии с най-големи остатъци щяха да получат по един допълнителен мандат. И така нататък. А ако две или повече партии с равни остатъци трябва да си разделят един мандат, това става чрез допълнителен критерий и в частност чрез жребий. Така действа прословутият метод на Хеър-Нимайер, който е по-справедливо да се нарича метод на Хамилтън. Но тук е Европа и методът е на англичанина Хеър и на германеца Нимайер. В Америка нека си му викат метод на Хамилтън, докато обаче не са ги налазили радикалните феминистки и политическите коректници. Този метод носи и политически неутралното наименование „метод на най-големия остатък“. Историята е това, което се е случило и е прието, че в нея няма „ако“ (според някои има, но това е друг разговор). Нищо не пречи обаче да фантазираме на различни исторически теми. Като например какво би се случило, ако през месец декември 1941 година беше паднала Москва? Или ако Германия първа беше направила Бомбата по време на Втората световна война? И не само не пречи, но и доста романи се написаха на тази тема, а и филми се направиха. Ние тук ще завършим с един доста по-невинен въпрос. А именно, какъв щеше да бъде резултатът, ако изборите на 26 март 2017 година бяха не парламентарни, а за Европейски парламент? И ето какво показва този поучителен експеримент. Тогава ГЕРБ, БСП, „Обединени патриоти“, ДПС и „Воля“ спечелиха 33.54%, 27.93%, 9.31%, 9.24% и 4.26% от действителните гласове и получиха парламентарни мандати 95, 80, 27, 26 и 12 съответно. При тези изборни резултати прословутият метод на Хеър-Нимайер щеше да произведе евромандати както следва: 7, 6, 2, 2 и 0. Тези резултати не са много далеч от прогнозите, които различни социологически агенции се надпреварват да публикуват напоследък. И са добър повод за някои партийни щабове да изпаднат в дълбок размисъл на тема „Да се обединяват ли, или напротив?“ Което има съдбовната сила на Хамлетовото „Да бъдеш, или да не бъдеш?“", "date": "2019.04.04", "title": "Изборна математика"}
{"url": "https://www.monitor.bg:443/bg/a/view/5-godini-zatvor-za-izmama-v-golemi-razmeri-izvyrshena-povtorno-161636", "text": "50-годишната Милена Цанева от Варна бе осъдена от състав на Варненския районен съд за измама в големи размери, извършена повторно и като продължавано деяние.  Милена ще търпи наказание от 5 години лишаване от свобода при общ затворнически режим. Присъдата бе произнесена от съда, който измени мярката за неотклонение на подсъдимата и тя бе задържана още в съдебната зала. Подсъдимата обещавала консултантска помощ за кандидатстване за безвъзмездна помощ по Програмата за развитие на селските райони 2007 – 2013 г. На двама свидетели по делото тя заявила, че ще изготви бизнес-планове за кандидатстване, ще депозира окомплектовани документи в Министерството на земеделието и храните и ще им съдейства при управлението на проектите срещу хонорар от 1 процент от размера на получените от тях субсидии. Като поддържала в заблуждение двамата, измамничката им причинила имотна вреда за сумата от близо 200 000 лева.", "date": "2019.04.04", "title": "5 години затвор за измама в големи размери, извършена повторно "}
{"url": "https://www.monitor.bg:443/bg/a/view/vlado-iliev-gladen-za-oshte-uspehi-161630", "text": "Биатлонистът Владимир Илиев обяви, че не е приключил със спорта с историческия първи за България сребърен медал от световно първенство при мъжете и е гладен за още успехи. Днес той бе награден като спортист номер 1 за месец март в анкетата на Пресклуб „България“, а наставникът на националите Николай Захаров грабна приза при треньорите. „Смятам, че мога да дам още на биатлона, не съм се изморил от него. Дори и да не повторя медала си на световно първенство, мога да подобря класиранията си в стартовете за Световната купа“, коментира 32-годишният състезател. Той завърши на 43-о място в подреждането във веригата за изминалия сезон, като не успя да влезе в топ 20 в нито един старт. „До световното в Йостерзунд моят сезон беше доста сложен и труден и затова мнозина определиха успеха ми като изненада. За мен обаче не бе случайност. Знаех, че съм в добра форма и при стабилна стрелба винаги имам шанс“, обясни роденият в Троян биатлонист. Той отдаде многото грешки в стрелбата през сезона на прекаленото си желание да се представи добре с новата пушка. „За първи път стрелях със специално изработена по моите физически данни пушка и горях от желание да стрелям колкото мога повече с нея. Получиха се обаче грешки, които не успях да изчистя със започването на стартовете“, допълни Илиев. Старши треньорът на мъжкия национален отбор Николай Захаров пък обяви, че Владо е бил готов за медал от световно още през 2015 г. „Тогава стана 6-и и 8-и. През 2016 г. бе 10-и в спринта, а през 2018-а – също беше много близо. Не може 10 години да не става. А Владо работи много и ето, че стигна до медала“, заяви специалистът и определи изминалия сезон като много сложен. „С тези дълги пътувания и състезания в Америка се изтощихме тотално и похарчихме много средства. А не може да не участваме защото губим позиции и квоти за догодина“, призна той и допълни, че е доволен от 11-ото място на България в класирането по нации за СК при мъжете. Въпреки историческия си успех Владо Илиев обяви, че не се чувства специален и остава здраво стъпил на земята. „Имам много работа за новия сезон, аз рядко почивам. Сега ще си подаря максимум седмица отдих, а лятото ще имам 3-4 дни на море“, разкри биатлонистът.  ", "date": "2019.04.04", "title": "Владо Илиев гладен за още успехи"}
{"url": "https://www.monitor.bg:443/bg/a/view/mavrodieva-ne-iska-da-uchastva-v-diamantena-liga-161637", "text": "Европейската шампионка в зала в тласкането на гюле Радослава Мавродиева не планира да участва на комерсиални турнири през лятото, било то и такива от Диамантената лига. 32-годишната атлетка каза, че основната й цел е световното първенство в Доха в края на септември. „Няма да участвам на комерсиални турнири. Така съм си решила, така ще е до края. На Балканиадата - да, но турнири, Диамантени лиги - не. Няма смисъл, ако е за едните пари. Не става въпрос само за пари, а да се остави следа в историята. Никой няма да ме запомни, че съм взела един диамант, а с това, че съм шампионка. Не съм мислила с какъв резултат искам да завърша кариерата си, нямам намерение да подобрявам някакви национални рекорди, а и мисля, че няма как да стане“, обясни Мавродиева, чието лично постижение е 19,12 м, а рекордът на България е 21,89 м на Иванка Христова от 1976 г. Радослава остава да се готви в родния Сливен, където се чувства най-спокойна, но признава, че не успява да запали по гюлето младите момичета, които дори не смятали дисциплината й за лекоатлетическа. Личната треньорка на Радослава - Валентина Желязкова заяви, че възпитаничката й е с неограничени възможности: „Летвата си я вдигаме ние самите. Според мен е по-добре постепенно да се изкачва, защото по пътя прави много грешки. А това, че е постигнала успех, означава, че ги е преодоляла“.", "date": "2019.04.04", "title": "Мавродиева не иска да участва в Диамантена лига"}
{"url": "https://www.monitor.bg:443/bg/a/view/sofija-priema-elita-na-modernija-petoboj-161638", "text": "Над половин милион лева ще струва организацията на Световната купа по модерен петобой в София (10 - 14 април). Престижната надпревара, в която ще участват рекордните 200 състезатели от 34 държави, е квалификация за олимпийските игри в Токио 2020. Плуването ще се проведе на басейн \"Дианабад\", а останалите 4 дисциплини - на стадиона на НСА. „Добре, че общината ни дава съоръженията безплатно, иначе нямаме друга помощ“, обясни президентът на федерацията Андрей Кузманов. България ще участва с 11 петобойци -7 мъже и 4 жени. Бронзовите медалисти с щафетата от световното в Мексико 2018 Явор Пешлеевски и Тодор Михалев заявиха, че се надяват на финал пред родна публика. От полуфиналите за спора за отличията се класират най-добрите 36 състезатели. Кузманов увери, че има голям шанс българин да се класира за Токио 2020 и затова всяко състезание е важно. Още повече, че на първия кръг в Кайро нашите не успели да участват заради загубен багаж от авиолиниите.", "date": "2019.04.04", "title": "София приема елита на модерния петобой"}
{"url": "https://www.monitor.bg:443/bg/a/view/20-godini-zatvor-grozjat-felisiti-hyfman-i-lori-luglin-161629", "text": "До 20 години затвор може да получат като наказание актрисите Фелисити Хъфман и Лори Луглин, които са част от   за влизането на отрочетата им в престижни университети чрез плащане на подкупи. По време на делото в Бостън, което се проведе вчера, съдията не поиска от тях да признаят или отрекат вината си. Обвиняемите бяха пуснати на свобода под гаранция, но те бяха задължени да предадат паспортите си и да не напускат САЩ. Ако обвиняемите бъдат признати за виновни, могат да получат присъди до 20 години затвор. Припомняме, че звездата от „Отчаяни съпруги“ и колежката й от сериала „Пълна къща“ са в списъка с родители, които са броили „символични“ суми от по 10-15 000 долара до 6, 5 милиона долара, за да може наследниците им да се обучават в луксозни кампуси. От общо 50 обвинени 33 са заможни родители. Останалите са спортни треньори в университетите и служители в администрацията. Те са правили фалшиви дипломи и снимки с Фотошоп, които да доказват несъществуващи спортни постижения на богаташките наследници.", "date": "2019.04.04", "title": "20 години затвор грозят Фелисити Хъфман и Лори Луглин "}
{"url": "https://www.monitor.bg:443/bg/a/view/evroparlamentyt-s-merki-za-sychetavane-na-rabotata-i-semejnija-jivot-161635", "text": "Европейският парламент одобри правилата относно отпуска по бащинство и неподлежащото на прехвърляне право на родителски отпуск, в окончателно гласуване днес, съобщи пресслужбата на ЕП. аконодателството, договорено неофициално с министрите на ЕС, постановява минимални изисквания за всички държави членки, с цел да се насърчи представителството на жените на работното място и да се засили ролята на бащата или на съответния втори родител в семейството. Това ще се отрази положително върху децата и семейния живот, като същевременно по-точно се отразяват обществените промени и се насърчава равенството между половете. Правото на поне десет работни дни платен отпуск по бащинство за бащи или равностойни втори родители (където е признато от националното законодателство) е предоставено около времето на раждането и платено не по-малко от нивото на отпуск по болест. Евродепутатите също добавиха правото на два месеца неподлежащо на прехвърляне и платено право на родителски отпуск. Този отпуск следва да бъде индивидуално право, което създава подходящите условия за по-балансирано разпределение на отговорностите за полагане на грижи в семейството. Държавите членки ще осигурят адекватно заплащане или обезщетение за минималния, неподлежащ на прехвърляне период за родителски отпуск, което отчита, че използването на родителски отпуск често води до намаляване на семейния доход и по-високо платеният член на семейството (който често е мъж) трябва да може да се възползва от това право. Държавите членки трябва да могат да предлагат поне 5 дни годишно отпуск за лицата полагащи грижи, за работници, които се грижат за роднина или член на същото домакинство, който има сериозно здравословно състояние или влошено състояние, свързано с възрастта. Държавите членки, които вече гарантират заплащане или надбавка от поне 65 процента от нетната заплата на работника, в рамките на период от поне 6 месеца родителски отпуск за всеки родител, могат да решат да запазят тази система. Работещи родители или лица, полагащи грижи, ще могат да изискват корекция на работното време, което може да включва, когато е възможно, дистанционна работа или гъвкаво работно време. Когато се разглеждат молбите за гъвкаво работно време, работодателите може да вземат предвид не само собствените ресурси и оперативен капацитет, но и специалните нужди на родителите на деца с увреждания или продължителни заболявания и тези на самотни родители. Законодателството беше прието с 490 гласа \"за\", 82 гласа \"против\" и 48 гласа \"въздържал се\". Директивата влиза в сила на двадесетия ден след публикуването й в Официалния вестник на ЕС. Държавите членки имат три години да приложат правилата.", "date": "2019.04.04", "title": "Европарламентът с мерки за съчетаване на работата и семейния живот "}
{"url": "https://www.monitor.bg:443/bg/a/view/shefyt-na-n-sl-s-shte-sydejstvam-na-razsledvashtite-161634", "text": "Изразявам готовност за пълно съдействие на проверяващите от НАП и КПКОНПИ по повод разпоредената от главния прокурор Сотир Цацаров проверка. Това заяви в отговор на въпрос на \"24 часа\" зам.-главният прокурор и шеф на Националната следствена служба Борислав Сарафов. По-рано днес Цацаров нареди проверка на сина на Сарафов, шефа на КПКОНПИ Пламен Георгиев и жената на шефа на ВКС Лозан Панов по повод имотни сделки.  \"Съдействието ми ще се изрази в своевременно представяне на цялата изисквана документация. Категорично декларирам, че всичките ми действия са в рамките на закона и не противоречат на морала. Доходите и имуществото - моите и на членове на моето семейство, са декларирани по надлежния ред\", допълни Сарафов.", "date": "2019.04.04", "title": "Шефът на НСлС: Ще съдействам на разследващите"}
{"url": "https://www.monitor.bg:443/bg/a/view/za-nato-kitaj-e-novata-rusija-161623", "text": "НАТО прекарва по-голямата част от последните 70 години, като се фокусира върху това как да защити Континента от Русия. За да оцелее през следващите десетилетия, започва да мисли за заплахата, която е по-далеч на изток, съобщава \"Политико\". Китай е тема за обсъждане от представители на НАТО в американската столица тази седмица, за да отпразнуват 70-тата годишнина от подписването на Вашингтонския договор, който създава съюза на 4 април 1949 година. Въпроси относно това дали и до каква степен членовете на алианса трябва да позволят на Huawei да работи в техните страни, заедно с инициативата на Италия да се присъедини към амбициозната инициатива \"един пояс, един път\" на Пекин, поставиха въпроса как НАТО трябва да отговори на азиатския фронт. \"Китай ще е предмет на 21-ви век за двете страни на Атлантическия океан. Китай е предизвикателство в почти всяка тема. Важно е да има по-добро разбиране за това, какво означава това за НАТО\", коментира германският външен министър Хайко Маас във Вашингтон. Това е огромен проблем за голяма част от Европа, която, подобно на САЩ, има дълбоки търговски връзки с Китай. Вицепремиерът Екатерина Захариева, която е във Вашингтон за форума на НАТО, се срещна с членове на двете камари на Конгреса на САЩ. По време на срещите българският дипломат №1 постави въпроса за визите и социалната спогодба, съобщиха от МВнР. Екатерина Захариева се срещна и с главния прокурор на САЩ Уилям Бар, който заяви: Работим отлично с България и се надявам сътрудничеството ни да продължи.", "date": "2019.04.04", "title": "За НАТО Китай е новата Русия"}
{"url": "https://www.monitor.bg:443/bg/a/view/domashnoto-porno-v-mrejata-stava-prestyplenie-v-italija-161625", "text": "Качването в мрежата на заснети със смартфон порнографски снимки или видеоматериали без съгласието на партньора и с цел неговото рекетиране в Италия вече е престъпление. Така решиха народните избраници от Камарата на депутатите в Рим, като одобрението на нормативния акт от Сената на Републиката се смята за сигурно и е въпрос на няколко дни. Приемането на новия закон получи широка обществена подкрепа заради зачестилите напоследък в страната случаи на самоубийства както на момичета и момчета, така и на жени и мъже. Просто защото тези нещастни хора са посегнали на живота си, след като са станали без тяхното съгласие „герои“ на уронващи личното им достойнство секс-клипчета и порно снимки, пуснати в YouTube от недоброжелател. Според нормативния акт всеки, който разпространява без одобрението на другата страна снимани случайно или нарочно видеоматериали с явен порно характер и с цел да рекетира или да отмъщава на партньор, рискува да получи от 1 до 6 години затвор, плюс глоба от 5 хил. до 15 хил. евро. Точно същите наказания са предвидени и за онези лица, които тиражират въпросните снимки и клипове, след като са ги получили от някакъв първоизточник. Наказанието става още по-сурово ако деянието е извършено от настоящ или бивш съпруг/съпруга, както и от лица, с които потърпевшата или потърпевшият са имали любовна връзка. Ако пък възрастни хора, тоест пълнолетни, са снимали със смартфон секс-сцени с малолетни и са ги направили публично достояние, тогава наказанията са още по-жестоки, тъй като престъплението попада под ударите и на закона за педофилска порнография. Новият нормативен акт предвижда съдебното производство да започне веднага след като засегнатата страна внесе официално оплакване в прокуратурата. Това трябва да стане до 6 месеца след извършването на деянието, като съдебните власти постановяват дали то е подсъдно след извършване на собствено разследване. Народните избраници в Камарата на депутатите вчера разгледаха и един друг законопроект, който обаче разцепи управляващата коалиция между Движението „Пет звезди“ и партията „Лига“. По прeдложение на последната трябваше да бъде приет нормативен акт, който да наказва с химическа кастрация насилниците на жени. Депутатите от „Пет звезди“ обаче гласуваха срещу закнопроекта заедно с тези от опозиционната лявоцентристка Демократическа партия и той не бе приет. Сякаш на инат на „Лига“ и на нейния лидер – вицепремиера и министър на вътрешните работи Матео Салвини.", "date": "2019.04.04", "title": "Домашното порно в мрежата става престъпление в Италия"}
{"url": "https://www.monitor.bg:443/bg/a/view/jete-loryns-malkoto-chudo-na-grobishte-za-domashni-lubimci-161622", "text": "На границата между науката и фантастиката – това е пътят, по който премиерното заглавие за седмицата „Гробище за домашни любимци“ повежда своите зрители. Базиран на едноименния роман на краля на хоръра Стивън Кинг, филмът съвсем очаквано ще ви накара поне веднъж да изтървете пуканките на земята от ужасяваща изненада на екрана. За разлика от голяма част от колегите си, работещи в жанра, режисьорът Денис Уидмайър не подценява героите си, на които зрителите обикновено крещят слова като „Не отивай в тъмното мазе“. Хирургът Луис (Джейсън Кларк) и семейството му впечатляват със своята рационалност, а дори в лицето и на най-фантастичните преживявания (привиждане на загиналото след катастрофа момче Виктор Пасков), остават здраво стъпили на земята... поне докато не ги сполетява най-голямата трагедия за един родител. Истинското бижу в „Гробище за домашни любимци“ обаче е малката Ели, в чиито туфли се разхожда прекрасната Жете Лорънс. Едва 12-годишна, актрисата прелита с лекота през образа на малкото невинно момиче, впечатлено от ритуалните маски на децата в малкия град Лъдлоу, тръгнали да кажат своето последно „сбогом“ с четириногия си другар, за да достигне до чудовищната кръвожадност на героинята си. Именно Лорънс изнася най-голямата тежест на заглавието – висока топка, която изглежда не притеснява малката надежда на американското кино, за която със сигурност тепърва ще се говори. Забележете, например, само начина, по който малката актриса успява да изкопира полузатвореното око на възкръсналото си коте Чърч. За тези от вас, които все още не са успели да се запознаят със събитията от книгата или филма, ще споделим какво се случва накратко. Д-р Луис Крийд и семейството му се местят от забързания Бостън в малка къща в покрайнините на Лъдлоу. Още в първите дни малката Ели се чувства привлечена към мястото, наречено Гробище за домашни любимци, където в ролята на гид се впуска добронамереният съсед Джъд (Джон Литгоу). Животът на семейството се преобръща с краката на горе, след като Луис и Джъд намират Чърч, загинал на пътя. А ако и вие сте фенове на четириногите актьори, то специално внимание обърнете и на четирите артистични котки, които тепърва ще ви изправят на нокти в ролята на домашния любимец на Крийд.", "date": "2019.04.04", "title": "Жете Лорънс – малкото чудо на „Гробище за домашни любимци“"}
{"url": "https://www.monitor.bg:443/bg/a/view/zaginalijat-s-chesna-ta-v-makedonija-e-rodom-ot-belovo-161619", "text": "Загиналият в Македония Георги Бошнаков, който пилотирал самолета“ Чесна“ от Охрид до София, е родом от Белово. Това споделиха негови познати от градчето. Георги израсна при нас, на ул.“Хр.Ботев“, където е бащината му къща. Георги Бошнаков е единствен син на покойния вече инж. Ангел Бошнаков и педиатърката д-р Вера Бошнакова. Родът им е голям и много от хората в него са успели и уважавани. Майка му е възрастна и доста болна, а близките им се чудят как ще понесе мисълта, че е изгубила наведнъж и сина си, и снаха си, и двете си внучки Биляна и Гергана. Обожавал да идва със семейството си на вилата, където да отдъхват от натовареното ежедневие в столицата. Двамата със съпругата му Калина били много общителни и гостоприемни и наследствената им къща била винаги отворена за близки и приятели. Никога не се хвалел с успехите и богатството си. В Белово се говори, че притежавал още един самолет, освен „Чесна“-та, с която е загинал. През лятото посещавал и плажа в родния си град. За последно бил в Белово в неделя, окосил тревата в двора и казал, че бърза да тръгва, защото замислил да заведе семейството си на разходка. Бошнаков е крупен предприемач с няколко успешни бизнеса, включително производства на плоскости и пелети от отпадъци. Съпругата му Калина Корнажева е известна столична адвокатка.", "date": "2019.04.04", "title": "Загиналият с „Чесна“-та родом от Белово, градчето потъна в скръб"}
{"url": "https://www.monitor.bg:443/bg/a/view/shefove-na-firma-za-imoti-izmamiha-rusnaci-s-blizo-600-000-leva-161626", "text": "Районната прокуратура във Варна предаде на съд изпълнителният директор на фирмата за недвижими имоти „Риком“ АД, Иван Чолаков и прокуристката в град Бяла, Румяна Чолакова. Двамата ще отговарят за измама в особено големи размери от 587 561 лева. Престъплението е особено тежко, извършено като продължавано деяние в периода от 12 юни 2008 г. до 3 декември 2009 г. и в съучастие. Престъплението по член 211, във връзка с член 209, ал. 1 от НК се наказва с лишаване от свобода от 3 до 10 години, а ако двамата, които са и семейство, бъдат признати за виновни от съда, той може да постанови конфискация на половината от имуществото им. Целта на престъплението била имотна облага за всеки от тях и за акционерното дружество с предмет на дейност недвижими имоти, управление и строителство. Така Иван и Румяна Чолакови успели да извършат 6 измами с руски граждани през непродължително време и при една и съща обстановка и еднородност на вината, като продали ваканционни имоти с тежести върху тях. В посочения период софийска фирма възложила строителството на 3 ваканционни сгради върху незастроени поземлени имоти в град Бяла, собственост на „Риком“ АД. По време на строителството възложителят спрял плащанията, което породило конфликт. При решаването на спорните въпроси между двете фирми било прието изграденият имот да бъде прехвърлен на възложителя с прилежащия парцел, а завършените на груб строеж две сгради – на фирмата на Иван и Румяна Чолакови. За да довърши имотите, които да продаде, фирмата на двамата подсъдими теглила няколко ипотечни кредита. Към бъдещите ваканционни апартаменти интерес проявили руски граждани, след като били зарибени на представянето им на изложение в Москва. Купувачите заявили желание за покупка на имотите по нотариален ред, тъй като това им служело при получаването на виза за България. Първоначално били сключени предварителни договори, като в тях изрично било посочено, че „Риком“ АД ще им прехвърли имотите с нотариални актове и без тежести. Иван и Румяна обаче не изпълнили договореното, а платените от руските купувачи суми - присвоили. Парите за ваканционните имоти постъпвали по сметките на „Риком“ АД – Бяла или били давани на ръка на Иван и Румяна. След придобиване на апартаментите с нотариален акт, всеки от жертвите на измамата получил покана от частен съдебен изпълнител за доброволно изпълнение, тъй като били осъдени като ипотекарни длъжници. Едва тогава купувачите установили, че са придобили имоти с ипотека в полза на банка по теглените от „Риком“ АД кредити. Назначената по досъдебното производство съдебно-счетоводна експертиза показала, че общата сума, с която са ощетени руските граждани при шестте  измами, е близо 600 000 лева. Парите не са възстановени и до момента от двамата подсъдими. Варненци си спомнят, че преди близо 10 години Иван Чолаков се размина със затвора за взимане на подкупи като общински служител- началник на управление „Собственост и стопанство”. Той беше арестуван в кабинета си в общината във Варна по обвинението, че е поискал от варненска фирма 50 000 000 стари лева (50 000 сега). Чолаков провел два разговора, в които е поискал подкупа, като и двата бяха документирани със специални разузнавателни средства и приложени към делото. На 8 юли 1998 г. той беше задържан, след като шофьорът му отиде да вземе първата част от подкупа в размер на 10 000 германски марки. Преди това, през октомври 1997 г. Чолаков беше тежко ранен при стрелба срещу него пред дома му във варненския квартал „Трошево”. Мнозина тогава коментираха, че причина за покушението са връзките му със сенчестия бизнес на Варна и възможностите му да се облагодетелства, благодарение на поста си в общината. Арестът му през юли 1998 г. и осъдителната присъда на варненския окръжен съд година по-късно подхраниха тези съмнения. Освен 18 години затвор, съдът постанови и конфискация на недвижимото му имущество от 2 дка земя в „Златни пясъци“, 2 дка земя в „Галата“, 2 дка земя в Бяла, както и автомобил „Опел Вектра”, които общинският чиновник беше успял да „спести” от закуски по време на службата си за морския град.", "date": "2019.04.04", "title": "Шефове на фирма за имоти измамиха руснаци с близо 600 000 лева "}
{"url": "https://www.monitor.bg:443/bg/a/view/spira-stroitelstvoto-na-zlaten-vek-161620", "text": "Строителството на сградата \"Златен век\" в столичния квартал 'Лозенец\" ще бъде спряно. Това стана ясно след среща между премиера Бойко Борисов в МС, на която са присъствали кмета на София Йорданка Фандъкова и регионалния министър  Петя Аврамова. За самата среща съобщиха от пресцентъра на МС.  На нея Йорданка Фандъкова отново заявила, че разрешението за строеж на сградата „Златен век“ е изтекло.  Фандъкова поискала от регионалният минстър Петя Аврамова да бъдат предприети действия по спиране на строителството на сградата. Аврамова на свой ред информирала Борисов, че след окончателното приключване на проверката на ДНСК са констатирани съществени отклонения при строителството, които дават достатъчно основания за спиране на строежа. В тази връзка пък Борисов е разпоредил на ДНСК да действат спред своите компетентонсти и строежът да не продължава. \"На базата на всички факти и обстоятелства по приключилите проверки на ДНСК и Столична община, и докладваното от министър Петя Аврамова и от кмета Йорданка Фандъкова, премиерът Бойко Борисов разпореди на ДНСК да действа съобразно своите компетенции и строежът да не продължава\", съобщиха от кабинета.  Междувременно от ДНСК също съобщиха, че спират изпълнението на строежа на „Златен век“. Възложител на сградата е „Ареткс“, която нашумя покрай скандала \"апартаментгейт\". Проверките на ДНСК, по документи и на самия обект,  са извършени между 20 и 26 март и са установили няколко отклонения.  Самата сграда на е на етап груб строеж. Вместо предвидените с одобрения инвестиционен проект две двойни асансьорни клетки, в които ще бъдат монтирани по два подемника за автомобили, на място е изпълнена стоманобетона плоча, без да са реализирани отворите за монтаж на асансьорните уредби. В подземните три нива на строежа на коти – 4,53; -7,63 и -10,75, съгласно проекта по част „Конструкции“ са извършени строителни дейности, чрез които са закри конструктивни елементи. Става дума за ограждащи стоманобетонови стени, колони и шайби, което възпрепятства извършването на огледа им преди съставянето на акт образец 14 за приемане на конструкцията. В нарушение на ЗУТ, без издадено разрешение за строеж, в съседния имот, който е собственост на възложителя, е изпълнен изкоп с неукрепени откоси, с дълбочина около 15 м. Сградата не е обезопасена със строителни мрежи по цялата фасада, с което се създават предпоставки за възникване на инциденти. В резултат е съставен констативен акт е основание за започване на административна производство за спиране на строителството на обекта. След  връчването на акта и изтичане на срока на възражение, ще бъде издадена заповед за цялостно спиране на строежа, до отстраняване на констатираните нарушения.", "date": "2019.04.04", "title": "Борисов нареди на ДНСК: Спират строителството на „Златен век“ (ОБНОВЕНА)"}
{"url": "https://www.monitor.bg:443/bg/a/view/7-marki-na-lidl-postavjat-nov-trend-na-pazara-na-drehi-u-nas-161632", "text": "Защо да не си купите дрехи от мястото, където ежедневно пазарувате? Особено ако същите тези дрехи са на отлично качество и добра цена. Тази тенденция в потребителското потребление се очертава все по-ясно, а Лидл България намира най-успешния начин, по който да й отговори. Веригата предлага общо 7 текстилни марки, напълно опровергавайки схващането, че качествени и стилни дрехи можеш да купиш единствено в специализираните магазини. Собствените марки текстил на Lidl покриват изключително богато разнообразие от предложения – като се започне от бебешката линия Lupilu и дрехите за деца и юноши под марката Pepperts, мине се през висококачествените дамски и мъжки линии - Esmara и Livergy, които освен стилни, ежедневни и спортни дрехи, имат и серия за бельо - и се стигне до марките Crivit - специална серия за спорт и активна почивка, както и до най-новото попълнение - собствената марка текстил за дома под името Meradiso. „Нашите собствени марки текстил се отличават с отлично качество, добра цена, богато разнообразие и са изцяло в духа на актуалните модни тенденции. Да не забравяме и факта, че хората ги намират по бърз и ефективен начин - докато правят ежедневното си или седмично пазаруване. Така при нас клиентите могат да намерят едно изключително конкурентно предложение за „умно“ пазаруване, което в днешното забързано ежедневие е важна алтернатива, защото не само пести средства, но пести и време“, коментира Милена Драгийска, главен изпълнителен директор на Лидл България. Успешната формула на текстилните предложения в Lidl се затвърждава и от цифрите. За последните три години компанията е отбелязала ръст от 39% в продажбите си на текстил. Несъмнено една от основните причини за добрите резултати е безкомпромисното качество на 7-те собствени марки текстил на Lidl. То се гарантира от немския изследователски институт Hohenstein, превърнал се в институция за производителите на текстил не само в Германия, но и в световен мащаб. Hohenstein e семейна компания със 70-годишна история, където ежедневно се тестват десетки различни показатели за качество. “Важен гарант за качеството на нашия текстил е самият процес на тестване, който започва още на ниво мостри на продуктите и преминава през всички етапи на производството, докато достигне до крайните тестове на готовите продукти”, обяснява Нели Месерджиева, ръководител “Акционен мениджмънт” в Лидл България и главен експерт по текстила в компанията. Тестовете на института Hohenstein са за здравина и устойчивост на материята, точност на размерите, безопасност на всички елементи на дрехата, функционалност, водоустойчивост и много други показатели. Сред най-интересните факти е начинът, по който се гарантира точността на размерите – това става чрез 3D модели, разработени на базата на взети мерки от 18 000 реални хора – от бебета до възрастни. Здравината и устойчивостта пък се гарантират след серия от разнообразни тестове на платовете, конците и дори копчетата и циповете на дрехите. Също така, в института Hohenstein всяка дреха се изпира с основните познати марки перилни препарати на пазара. В него има и помещение, което симулира различни климатични условия - от много ниски температури през силен вятър и проливен дъжд, за да може крайният потребител да разчита на дрехите си дори в най-екстремни условия. Освен сертификат за качество, институтът Hohenstein гарантира и “Нежност към кожата” със специален допълнителен сертификат. Така сертификатите от Hohenstein, заедно с високите критерии и изисквания на Lidl, осигуряват двойна гаранция за качеството на текстила, който веригата предлага. Цялата съвкупност от предимства обяснява и защо все повече хора се доверяват на текстила на Lidl, включително и известни личности. Такъв е примерът с Евгения Джаферович, която съвсем наскоро посети световния институт за качество Hohenstein, с който Lidl работи вече повече от 20 години. В поредица от видеа в своя Инстаграм профил известната гримьорка показа в детайли на колко много тестове и анализи е подложена всяка една дреха преди да стигне до клиентите в магазина. „Признавам, че в самото начало бях скептична да си купя дреха от мястото, от което пазарувам за вкъщи и за семейството. Но след всичко, което видях, осъзнах, че нямам причина да не го правя – особено като се вземе предвид, че вече от няколко години устойчив моден тренд е да се миксират брандове и стилове, за да може човек да създаде свой уникален индивидуален аутфит. Текстилът на Lidl е чудесна алтернатива и като качество, и като цена, и като разнообразие“, сподели Джаферович.", "date": "2019.04.04", "title": "7 марки на Lidl поставят нов тренд на пазара на дрехи у нас"}
{"url": "https://www.monitor.bg:443/bg/a/view/lozan-si-prizna-znam-che-jiveja-v-evtino-jilishte-otgovorite-161627", "text": "Председателят на Върховния касационен съд (ВКС) Лозан Панов наруши дългото си мълчание по разкритията, че заедно със съпругата си обитават луксозен четиристаен апартамент в елитния столичен квартал \"Изгрев\", закупен на цена по нотариален акт от 81 000 евро или четири пъти по-ниска от пазарната стойност на имота към 2013 г. След редовното заседание на Пленума на Висшия съдебен съвет (ВСС), очевидно след предварителна уговорка, Панов се спря да коментира темата пред представители на две медии, които многократно са демонстрирали пристрастност при отразяване на казуси, свързани с председателя на ВКС. В момента, в който към Панов въпроси започва да задава трети журналист, представител на медия, която критикува \"съдия №1\", той прекратява изявлението и се качва в служебния си автомобил. По всичко изглежда, че повод за коментара на Панов не е желанието му да внесе яснота около скандалните разкрития за имота им в сграда \"Дипломат\" в квартал \"Изгрев\", а преди всичко да отговори на министър-председателя Бойко Борисов, който го призова по примера на Цветан Цветанов и Цецка Цачева, да подаде оставка или да се оттегли до приключване на проверката. Очаквано, Панов посочи, че няма никакво намерение да поеме морална отговорност, като нито ще подава оставка, нито ще излиза в отпуск до приключване на проверката, която прокуратурата поиска Инспекторатът към ВСС да извърши за наличието на конфликт на интереси. Ден, след като се разбра, че семейство Панови живеят в \"лукс, купен на безценица\" от \"Артекс\", стана ясно още, че собствениците на строителната фирма са кумували на сватбата на Елисавета и Лозан Панови на 14 февруари 2015 г. От лаконичните коментари на Панов пред двамата му доверени журналисти става ясно, че председателят на ВКС изпада на два пъти в странно противоречие със самия себе си. Веднъж Панов коментира, че бил научил от медиите, когато бил в отпуск, за това, че живее в имот, закупен от фирмата на съпругата му на нереално ниска цена, което дава основание да се смята, че е налице укриване на данъци и нарушение на данъчното законодателство. След уточняващ въпрос, Панов признава, че е знаел за придобиването на имота на силно занижени цени от момента на сключването на брака си. С този коментар председателят на ВКС на практика признава, че още от 2015 г. е бил наясно, че през фирмата \"Ганева 2000\" ЕООД, еднолична собственост на съпругата му, през 2013 г. е сключена сделка по придобиването на апартамент и два гаража, при която е налице укриване на данъци и по-тежкото нарушение – не е известен произхода на средствата. Всичко това се явява нарушение на Етичния кодекс на българските магистрати и е повече от достатъчно основание срещу Панов да стартира процедура по предсрочното прекратяване на мандата му. В типичния си стил Панов и този път опита да представи себе си и съпругата си Елисавета Панова в ролята на жертви на проверяващите от Националната агенция за приходите. Председателят на ВКС обаче пропусна да уточни, че на база именно проверка на данъчната администрация вече бе установено несъответствие между декларираното и доходите му в размер на повече от 100 000 лв. А от коментарите на Панов се разбира още, че очевидно със съпругата си са имали от какво да притесняват. Защото става ясно, че още в края на 2018 г. НАП е стартирала проверка на дейността на фирмата \"Ганева 2000\" ЕООД, която все още не е приключила. Панов защити правото, заедно със съпругата си да обитават жилище, което се явява собственост на фирмата на Елисавета Панова и за което двамата заплащат наемна цена от 500 евро на месец, което практически означава, че Панови плащат на Панова за това, че живеят в дома си. Преди да избяга от въпросите на представител на медия, която има критично отношение към Панов, председателят на ВКС все пак обясни и \"случайното\" съвпадение, че кумове на сватбата със съпругата му са станали именно собствениците на фирма \"Артекс\". \"Как се избират кумовете е лично решение на всички хора, които имат такова право. Това е\", каза Панов. Преди седмица Елисавета Панова обясни, че е запознала бъдещия си съпруг с кумовете им две седмици преди сватбата, т.е. в момента, в който Лозан Панов бе избран за председател на най-висшата съдебна инстанция. И макар председателят на ВКС да обяви, че смята себе си за \"най-минатият\" от властимащите с евтини апартаменти, купувани от кумовете му от \"Артекс\", обективната истина е, че всъщност съпругата му е тази, която е пожелала в нотариалния акт за четиристайния апартамент и двата гаража да бъде посочена цена на квадратен метър два пъти по-ниска от декларираната от Цветан Цветанов и Цецка Цачева. Защото каквото и да твърдят Панови, те трудно ще обяснят как така живеят в имот, който строителите са им продали за 382 евро на квадрат, при положение, че себестойността на вложените материали и труд излиза над 500 евро на кв.м.  Ще бъда съвсем кратък. Аз излизам най-минатият от целия случай, защото нямам апартамент, нямам имущество, което да е мое, а не трябва освен това и да работя. Само това ще ви кажа.  Научихте ли за скандалния имот на съпругата Ви и кога научихте?  Научих от медиите, когато бях в отпуска.  Тя никога ли не ви е казвала, че притежава такъв имот?  Разбира се, че ми е казвала, тогава, когато се ожених за нея. А кой плаща наема?  Имотът е на юридическо лице (на фирмата \"Ганева 2000\" ЕООД, която е 100% собственост на съпругата на председателя на ВКС-бел.ред.), юридическото лице е като собственик, за разлика от други казуси, в които се ползва безвъзмездно, мисля че на всички трябва да се обясни, че когато един имот е на юридическо и някой ползва този имот е съвсем логично и нормално този, който е наел имота, той да плаща наема. Не съм чул и не знам да има безвъзмездни сделки между юридическо лице и между физическо лице – възможно е да има.  Имате документи за това?  Разбира се, мисля, че и вие го научихте, след като се разрази този скандал.  Проверката ще е на НАП.  Проверки на НАП спрямо мен и съпругата ми се извършват от много време, в продължение на над 1-2 години.  Тази сделка проверявана ли е от НАП?  Разбира се. Още в края на миналата година беше възложена нова, поредна ревизия по години, както на имуществото на моята съпруга като физическо лице, така и както собственик и управител на юридическото лице.  Вие готов ли сте да покажете документи, че тази сделка е била обект на ревизия и има ли финал? : Финал на тази проверка в данъчните няма. Има финал на проверката срещу мен като физическо лице, може би се бъркате, но проверките на НАП срещу мен и срещу съпругата ми, и срещу юридическото лице са много и са за много години. И отново казвам, като човек , който не е собственик как бих могъл да не работя, да подавам оставка, респективно да излизам в отпуск, след като аз не съм собственик. Излиза, че от цялата тази групичка, която беше изнесена в медиите, аз излизам като най-минатият.  Лозан Панов: Как да избирам кумовете е лично решение на всички хора, които имат такова право. Това е.", "date": "2019.04.04", "title": "Лозан си призна: Знам, че живея в евтино жилище (ОТГОВОРИТЕ)"}
{"url": "https://www.monitor.bg:443/bg/a/view/azis-hapva-shnicel-v-kuhnjata-na-ada-161611", "text": "Кралят на поп-фолка Азис ще гали небце в Кухнята на Ада, ръководена от строгия шеф Виктор Ангелов. Певецът ще прекрачи прага на Hell’s Kitchen в епизода тази вечер от 21 ч. по Нова тв и ще изяви претенции. Вместо да се довери изцяло на подготвеното меню, изпълнителят на „Мотел“ ще направи и специална поръчка – виенски шницел. Азис ще е в компанията на най-близката си приятелка – актрисата Екатерина Евро. Сред другите специални гости в заведението ще са забавната до болка в корема Милица Гладнишка и тв водещата Зейнеб. Преди старта на вечерната резервация ще има битка между четиримата номинирани. Разделени по двойки, те ще трябва да представят „любов в чиния“. Готвачите с оранжеви престилки ще се разделят по следния начин: Светлана и Николай срещу Петко и Цветелин, които избират псевдонима ПеЦо.", "date": "2019.04.04", "title": "Азис хапва шницел в Кухнята на Ада"}
{"url": "https://www.monitor.bg:443/bg/a/view/popeto-i-milanov-s-vajni-golove-za-kupite-na-ungarija-i-na-rusija-161628", "text": "Купища „български голове“ паднаха в Европа само за една вечер. Българският полузащитник Георги Миланов вкара попадение за успеха на “МОЛ Види” с 2:0 в четвъртфиналите за Купата на Унгария и отстрани “Ференцварош” с общ резултат 4:1. Миланов се разписа осем минути преди края. Той влезе като смяна в 73-ата минута на мястото на ветерана Саболч Хущи и голът му бе много ефектен, след като сам си отне топката, направи двойно подаване с Ковач, пробяга близо 30 метра и прокара топката покрай вратаря Дибус за 2:0. Защитникът Камен Хаджиев не игра за “Академия Пушкаш”, който отпадна след изпълнение на дузпи от 6-ия във втора лига “Шолокшар”. Двата мача завършиха при равенство 1:1 и се наложи изпълнение на дузпи, където играчите от второто ниво победиха с 5:4 и отиват на полуфинал. Българският национал Ивелин Попов се разписа от дузпа за „Ростов“ при гостуването на „Локомотив“ (Москва), завършило 2:2. Мачът беше първи полуфинал за Купата на Русия, а реваншът ще се състои на 15 март. Попето жвкара втория гол за “Ростов” в 84-ата минута, когато беше точен от 11-метров наказателен удар. Гостите можеха да спечелят срещата, след като на два пъти повеждаха в резултата. Бившият играч на „Левски“ Радослав Цонев пък донесе важната победа гол на тима му „Витербезе“ в гостуването на „Катания“ от отложен мача от 9-ия кръг на Серия \"Ц\" - група \"С\". Халфът започна титуляр за гостите, като се разписа от пряк свободен удар в 30-ата минута и смълча над 8000 зрители на \"Масимино\". Той и другият българин в състава Живко Атанасов записаха пълни 90 минути, като двамата получиха жълти картони след почивката. Бившият капитан на младежкия национален отбор, който пристигна от „Лече“ под наем през януари, вече има три гола от 14 мача. „Витербезе“ е на шесто място в третата италианска дивизия с 44 точки, което дава право на участие в плейофите за класиране в Серия \"Б\", но и мач по-малко от петия „Потенца“, който има 47 точки.", "date": "2019.04.04", "title": "Попето и Миланов с важни голове за купите на Унгария и на Русия"}
{"url": "https://www.monitor.bg:443/bg/a/view/pravjat-dnk-ekspertiza-na-zaginalite-v-makedonija-161608", "text": "Предстои да бъде направена ДНК експертиза на четиримата загинали при самолетната катастрофа в Македония. Причината е, че телата са силно обгорели и не може да бъде извършено разпознаване по друг начин. Това съобщи във Велико Търново вътрешният министър Младен Маринов. За извършването на експертизата ще бъдат взети ДНК проби от близките на загиналите. А за да стане това възможно най-бързо роднините ще трябва да отидат там, на място, в Македония. Министър Младен Маринов не пожела да коментира причините за самолетната катастрофа с мотива, чевсе още в Македония се води разследване и не трябва да се пречи или влияе на работата на ексеприте. Той обаче заяви, че България е готова да окаже съдействие на разследващите.", "date": "2019.04.04", "title": "Правят ДНК експертиза на загиналите в Македония"}
{"url": "https://www.monitor.bg:443/bg/a/view/varnenskata-mbal-sveta-anna-e-bolnica-na-godinata-161609", "text": "Варненската МБАЛ „Света Анна“ бе избрана за „Болница на 2019 година“ в националната кампания „Достойните лекари“. Призът се връчва за първи път и е за болница, която се ползва с най-голямо доверие сред пациентите. За него се състезаваха над 200 от водещите лечебни заведения у нас. Много добра оценка от пациентите получи и УМБАЛ „Дева Мария“ в– Бургас, която се нарежда веднага след победителя. Инициативата се проведе чрез онлайн гласуване в периода от 18 март до 3 април. Тя цели да инвестира в доверието и уважението към хората с бели престилки, които имат нужда от заслужено обществено признание. Кампанията се организира за трета поредна година, като събра рекорден брой гласове. Общо в онлайн платформата са отчетени над 10 000 гласа за медици и лечебни заведения от страната. Номинации получиха над 500 здравни работници с различни медицински профили. С най-много номинации в петицата на любимите медици попаднаха акушер-гинеколог, общопрактикуващ лекар, педиатър и двама кардиолози. С най-висок вот е д-р Светослав Славчев – специалист акушер-гинеколог в МБАЛ „Света Анна“ – Варна. След 11 години стаж като спешен медик, от 2009 година до момента д-р Славчев работи към Клиниката по гинекология в МБАЛ „Света Анна”. Асистент е към Катедрата по акушерство и гинекология в Медицинския университет в града. В топ 5 влиза и общопрактикуващият лекар д-р Даниела Красимирова от Разград, която  през 2017 г. е избрана за „Млад лекар на 2017”. Кардиологът д-р Борче Николовски от МБАЛ „Бургас мед“ също е сред призьорите. Лекарят с македонски корени е част от екипа на Отделението по кардиология на болницата. Любим медик е и д-р Севдалина Стойкова – специалист-педиатър в МБАЛ- Шумен и дългогодишен началник на Неонатологичното отделение в болницата. Тя е носител на наградата на Българския лекарски съюз „Лекар на годината” за 2014 година. В петицата е и д-р Пламен Пенчев – специалист кардиолог в УМБАЛ „Дева Мария“ – Бургас. През 2008 г. въвежда за пръв път във Варна и Източна България използването на компютърен томограф за диагностика на коронарните артерии. Университетски преподавател по вътрешни болести и кардиология. Член на дружеството по инвазивна кардиология в България.", "date": "2019.04.04", "title": "Варненската МБАЛ „Света Анна” е Болница на годината"}
{"url": "https://www.monitor.bg:443/bg/a/view/shofiori-plashat-sys-samozapalvane-zaradi-paketa-makron-snimki-video-161613", "text": "В минутите, в които този четвъртък Европейският парламент гласуваше и впоследствие прие на първо четене и трите промени в пакета „Мобилност”, в Пловдив превозвачи и шофьори запалиха символично бракуван тир.  Камионът бе предварително облепен с протестни плакати срещу плана „Макрон”, след което бе полят с бензин и нафта и бе подпален. На огнения протест в една от фирмените бази в Пловдив се бяха събрали около 200 човека – собственици на транспортни фирми и шофьори. Тирът, който изгоря, бе на превозвача Илия Костурски. „Това е достатъчно показателно. Всеки един, който присъства, е готов да си жертва камиона за тази кауза”, коментира Ангел Траков от Съюза на международните превозвачи. По думите му нов камион струва около 100 000 евро, а втора употреба е около 50 000 евро. „Да, пожертвахме 50 000 евра, но ние си жертваме живота. Жертваме 30-годишната история на фирмите си. Трябва да ви кажа, че сигурно хората ще се палят след една година. Това са хора, които нищо друго освен транспорт не могат да правят. Фирмите им са техните деца”, заяви Траков. По думите му актовете на протест оттук нататък срещу плана „Макрон” ще стават все по-брутални. „Имам чувството, че в Европа не вярват, че става въпрос за унищожението на цял един бизнес. А и не само на транспортния ни бизнес, защото всички фирми доставчици примерно на горива и части, също ще фалират”, каза още той. Думите му подкрепи Красимир Сираков, чиято фирма има 10 камиона. „Само онзи ден съм платил близо 10 000 лева общински данък. Осигуровките ми са 5 000 лева на месец. Той Макрон си го каза – „Европа на две скорости”. Този бизнес, за да работи що-годе, трябва да се изнесе в европейските държави. Западните политици са последователни. Знаят, че за да има бизнес в държавите им, трябва да унищожат конкуренцията в периферните държави”, каза Сираков. „Те искат за час – два да приемат най-скандалния и най-спорния законопроект в историята на Европарламента. Следващият камион, който ще запалим, ще бъде в Букурещ”, бе категоричен и шефът на Съюза на международните превозвачи Йордан Арабаджиев. Няма и 5-10 минути, след като тирът лумна, на мястото дойдоха две противопожарни коли. „Моля ви, момчета, оставете го да погори още малко”, им се молеха шофьорите. Огнеборците обаче бяха безкомпромисни и за 2-3 минути изгасиха горящия камион. Снимки и видео авторът", "date": "2019.04.04", "title": "Шофьори плашат със самозапалване заради пакета „Макрон” (СНИМКИ + ВИДЕО)"}
{"url": "https://www.monitor.bg:443/bg/a/view/zverska-katastrofa-kraj-moskva-shestima-zaginaha-161610", "text": "Шестима души загинаха и още двама бяха ранени при зверска катастрофа край руската столица. Инцидентът се случи в четвъртък сутринта на 65-ия километър на автомагистрала М-4 „Дон“, където се удариха микробус „Мерцедес“ и камион „Скания“. Загиналите са четирима мъже и две жени. Сред пострадалите има 8-годишно момиче. Ранените са настанени в Домодедовската болница в тежко състояние. На мястото на катастрофата работи следствено-оперативна група, която трябва да изясни причината за кървавия инцидент. Според една от предварителните версии, водачът на микробуса е заспал зад волана. Двете превозни средства се ударили в попътно направление на участък с шест платна. Предполага се, че шофьорът на „Мерцедеса“ е заспал и е нарушил безопасната дистанция между микробуса и камиона. Превозните средства се движели едно зад друго в посока Тула-Москва. По-късно стана ясно, че виновникът за трагедията е превозвал пътници без да притежава необходимата за тази дейност лицензия.  ", "date": "2019.04.04", "title": "Зверска катастрофа край Москва, шестима загинаха "}
{"url": "https://www.monitor.bg:443/bg/a/view/djo-bajdyn-obvinen-v-seksualen-tormoz-161616", "text": "Бившият вицепрезидент на САЩ Джо Байдън обеща да бъде по-внимателен при \"уважаването на личното пространство\", предадоха световните агенции. Във видеозапис, публикуван в Туитър, демократът Байдън признава, че поведението му към жени в миналото е накарало някои хора да се чувстват дискомфортно.  \"Социалните норми започнаха да се променят, те се промениха. И границите на защитата на личното пространство бяха преначертани\", казва той. Това е първият обществен коментар на Байдън, след като Луси Флорес, бивша щатска законодателка в Невада, го обвини миналата седмица, че през 2014 г. се приближил към нея отзад и я целунал по тила. След това друга жена каза, че той я е хванал за главата и си отъркал носа в нейния нос през 2009 г. И двата инцидента станали по време на политически прояви. Байдън се опитва да потуши скандала в момент, когато се очаква да обяви, че ще се бори за номинацията на Демократическата партия за президентските избори в САЩ през 2020 г. Очаква се той да направи съобщение по въпроса по-късно този месец. Според проучвания 76-годишният Байдън би бил фаворит в борбата за номинацията на демократите.", "date": "2019.04.04", "title": "Джо Байдън обвинен в сексуален тормоз"}
{"url": "https://www.monitor.bg:443/bg/a/view/evrodeputatite-odobriha-na-pyrvo-chetene-paket-mobilnost-161617", "text": "Европейският парламент прие на първо четене нови правилата за международните пътни превози. Известните още промени като пакет \"Мобилност\", предложени от френският президент Емануел Макрон, бяха одобрени в първоначалния им вид, въпреки усилията на български евродепутатите, протестите на наши и техни колеги от Източна Европа превозвачи, както и совалките на управляващите у нас. Гласувани бяха три законопроекта и бяха отхвърлени над 1000 предложения за допълнения към тях. Отхвърлени бяха предложенията за отлагане на гласуването и възраженията за процедурата на гласуване.", "date": "2019.04.04", "title": "Евродепутатите одобриха на първо четене пакет \"Мобилност\" (ОБНОВЕНА)"}
{"url": "https://www.monitor.bg:443/bg/a/view/jena-poluchi-infarkt-sled-napadenie-ot-kucheta-161618", "text": "Благодарение на бързата намеса на неин съселянин, който станал очевидец на неприятния инцидент и разгонил псетата, пострадалата живее втори живот. Случката е станала преди няколко дни в селото. Жената отивала към магазин в центъра, близо до бившата млекарница, когато върху нея налетели четириногите. Те я повалили на земята и добре, че наблизо минавал местен жител, той успял да разгони кучетата и повикал линейка. Когато лекарите пристигнали, жената не реагирала и я откарали в болницата в Пазарджик.По тялото ѝ имало наранявания, но освен това тя е припаднала, защото е получила инфаркт. Според местни хора въпросните кучета не били бездомни, а си имали стопанин и друг път налитали на минувачи  по улицата. Кметът на Дебращица Латинка Вълчева коментира, че за случая е уведомен кварталният полицейски инспектор, за да бъдат взети мерки, както по отношение на собственика на кучетата, така и спрямо самите животни, ако той не желае да ги държи вързани в къщата, в която живее.  ", "date": "2019.04.04", "title": "Жена получи инфаркт след нападение от кучета"}
{"url": "https://www.monitor.bg:443/bg/a/view/iskat-danychnite-deklaracii-na-trymp-161615", "text": "Председателят на комисията в Конгреса на САЩ „по начините и средствата“ Ричард Нийл официално е поискал данъчните декларации на президента Доналд Тръмп и свързаните с него организации за последните шест години, пише в. „Вашингтон пост“. Според Си Ен Ен предстои битка с администрацията на Белия дом, която може да се проточи с месеци или дори години в съдилищата, за да хвърли светлина върху финансите на президента. Ричард Нийл цитира малко известен член от данъчното законодателство, за да изиска за шест години личните данъчни декларации на Тръмп. Става дума за времето от 2013 г. до 2018 г. Демократът също така поиска данъчни декларации за осем от стопанските субекти на президента на САЩ. Това се прави, за да се постигне по-точен поглед върху финансовата история на президента. Макар че този ход ще бъде разглеждан от републиканците като политически натиск, Ричард Нийл обясни в писмото, че искането му е част от неговата надзорна роля. Нийл пише, че комисията се нуждае от данъчните декларации на Тръмп за разглеждане на законодателството, свързано с практиката на данъчните служби за одит на политиците. Според „Вашингтон пост“ Тръмп е заявил на съветниците си, че няма намерение да представя пред конгреса данъчните си декларации и е готов да стигне до Върховния съд по този въпрос. За разлика от мнозина свои предшественици Тръмп не публикува данъчните си декларации (последният американски държавен глава, който не го е сторил е Ричард Никсън) нито по време на предизборната си кампания, нито след встъпването си в длъжност на президент, обяснявайки това с продължаващ одит на финансите му. Демократите, които от тази година имат болшинство в Камарата на представителите, започнаха няколко разследвания, свързани с Тръмп и работата му в Белия дом. Според тях данъчните декларации на президента биха могли да дадат отговори на много въпроси, като например дали Тръмп е крил данни за състоянието си и дали бизнес връзките с други страни са могли да повлияят на външната политика на САЩ.", "date": "2019.04.04", "title": "Искат данъчните декларации на Тръмп "}
{"url": "https://www.monitor.bg:443/bg/a/view/vezo-360-predpazva-vodachite-ot-zaspivane-161603", "text": "Заспиването на волана убива, затова съществуват редица технологични решения на този проблем, както от големите автопроизводители, така и от малки стартиращи компании. В момента набиращо средства в Kickstarter, Vezo 360 е най-новото решение, което представлява 360-градусова камера с възможност да разбуди уморените шофьори, ако е необходимо. Но това не спра множество стартиращи компании, които целят да решат проблема посредством системи и дори приложения за Google Glass, разработени още през 2014 г. Тези решения проследяват изражението на лицето на водача, вземайки под внимание честотата на миганията му с очи или колко често и продължително се прозява, долавяйки момента, когато водача може да задреме. Vezo 360 също е и много способна камера за автомобил. Двата обектива улавят 4K видео във всички посоки, а когато автомобилът е паркиран може да наблюдават околната обстановка. Камерата се свързва към интернет през 4G или Wi-Fi и с телефона на потребителя чрез Bluetooth, което позволява дистанционно излъчване на случващото се във и около автомобила. AirVizon се надява да започне доставките на Vero 360 през май, тъй като вече е надхвърлила целта си за финансиране от $ 25.000, но това не е сигурно. Направилите предпоръчка на стойност $ 149, евентуално ще получат една камера със стойка за предното стъкло и кабели за зареждане.  ", "date": "2019.04.04", "title": "Vezo 360 предпазва водачите от заспиване"}
{"url": "https://www.monitor.bg:443/bg/a/view/bruksel-s-poslednata-duma-za-novi-gazoprovodi-ot-treti-strani-161612", "text": "Европейският парламент прие с 465 гласа \"за\", 95 \"против\" и 68 въздържали се разширяване на обхвата на правилата на ЕС за всички газопроводи, които влизат в Общността от трети страни. Променените правила предоставят изключителна власт на ЕС по въпроса за сключване на споразумения за нови газопроводи от страни извън ЕС, както и за осигуряване на изключения. Европейската комисия ще има право да разреши на държава от ЕС, вход за газопровода, да започне преговори за доставки на газ от нов газопровод от страна извън ЕС, ако това не противоречи на общностното законодателство и когато не е в ущърб на конкуренцията или сигурността. Държавата трябва да се посъветва с останалите засегнати страни в ЕС, преди да поиска изключение от правилата. ЕК ще преценява дали да се предостави изключение. За съществуващи газопроводи държава от ЕС може да вземе решение за изключение от правото за една година след влизането в сила на новите правила, ако това не ощетява конкуренцията, се посочва в съобщение на ЕП. Днешните промени подлежат на одобрение от Съвета на ЕС. Държавите разполагат с девет месеца да въведат промените в националното си законодателство. Собствениците на газопроводите, които влизат в ЕС, ще трябва да бъдат различни от фирмите за доставка на газ. Газопроводите трябва да бъдат достъпни за различни дружества. Потребителите се очаква да получават по-ниски цени за газа. Над 70% от природния газ в ЕС се внася от трети страни, главно от Норвегия, Русия и Алжир. Най-често импортът става по газопроводи, отбелязва ЕП.", "date": "2019.04.04", "title": "Брюксел с последната дума за нови газопроводи от трети страни"}
{"url": "https://www.monitor.bg:443/bg/a/view/izchisljavat-pensiite-na-67-000-bylgari-po-dve-formuli-161600", "text": "Пенсиите на 67 000 възрастни ще бъдат изчислявани по две формули, като ще им бъде отпусната по-благоприятната сума, стана ясно след като Народното събрание прие на първо четене промени в преходните разпоредби на Кодекса за социално подпомагане. Това са нашенците, на които предстои да им бъде отпусната пенсия през 2019г. Корекциите бяха приети единодушно със 107 гласа \"за\". По два начина ще могат да изчисляват прарите си за старини българите до началото на 2023г. Причината за измененията само 3 месеца, след като влезе в сила новата формула, според която се взима предвид осигурителният стаж след 2000г., е прогноза на НОИ. Според нея 31% от новите пенсионери през 2019г. щяха да бъдат ощетени от методологията. Това означава, че поне 20 000 нашенци щяха да получат по-нисък индивидуален коефициент. следствие, на което част от тях и по-малка пенсия. Сега ако пенсионерът е посочил с подаване на заявлението за отпускане на парите, че избира размерът й да бъде определен по старата методика, експертите на НОИ едновременно с това ще изчислят пенсията и по новата формула. За целта нашенците обаче ще трябва да предоставят необходимите документи за трите най-добри години преди 1997 и тези в периода 1997 -1999 година. Освен това на страницата на осигурителния институт ще бъдат поместени и двата калкулатора, така че всеки да може сам да пресментне бъдещият размер на парите за старини. Ако пенсионерът при подаване на заявление за отпускане на пенсия, изрично е посочил, че иска те да бъде изчислена по новата методика и не е представил документи за трите най-добри години преди 1997 година, експертите няма да изчисляват рамера на парите за старини по стария ред. Причината е, че няма да има предоставени документи за това.Тогава възрастните ще получи пенсия, определена по новата методика.", "date": "2019.04.04", "title": "Изчисляват пенсиите на 67 000 българи по две формули"}
{"url": "https://www.monitor.bg:443/bg/a/view/zapaliha-tir-v-znak-na-protest-sreshtu-paket-mobilnost-161601", "text": "ТИР бе запален в Пловдив в знак на протест срещу пакет \"Мобилност\". Камионът бе облепен с надписи \"ЕС, не убивай транспорта в България\" и \"Има ли място за БГ бизнеса в ЕС?\". Решението тирът да бъде запален пък бе взето в 23 часа снощи от Съюза на международните превозвачи, съобщи шефът му Йордан Арабаджиев В крайна сметка пожарникари загасиха за няколко минути бракувания ТИР, въпреки молбите на шофьорите да го оставят да погори.", "date": "2019.04.04", "title": "Запалиха ТИР в знак на протест срещу пакет \"Мобилност\""}
{"url": "https://www.monitor.bg:443/bg/a/view/87-e-rystyt-na-srednata-zaplata-u-nas-za-10g-161598", "text": "87% е ръстът на средната работна заплата в Българя за послените 10 години, каза президентът на КНСБ Пламен Димитров на пресконференция \"Европейският стълб за социални права - стълбът на бъдещето на Европа\". Освен България още десет европейски държави отбелязват растеж на средната заплата. Веднага след страната ни се нарежда Румънич с 34%, Полша с 30%, Латвия 21%, Литва, Словакия и Естония с 20% и Чехия със 17%. Същевременно в десет страни се отчита спад на ръста й – Гърция с 23%, Хърватска с 11%, Кипър със 7%, Португалия, Испания и Италия с по 1%. Повишаване със 180% през тези десет години у нас има и на минималната работна заплата. Въпреки това българинът остава най-бедния в ЕС, а социалните неравенствата се задълбочават все повече, подчерта Димитров. Затова от синдикалната организация настояват минималните възнаграждения да бъдат 650 лв. от догодина, а за висшистите – 1000 лв.", "date": "2019.04.04", "title": "87%  е ръстът на средната заплата у нас за 10г."}
{"url": "https://www.monitor.bg:443/bg/a/view/bylgarija-izhvyrcha-ot-top-50-na-ranglistata-na-fifa-161602", "text": "Днес ФИФА обяви месечната си ранглиста. В нея България се нарежда на 51-во място с 1419 точки, като отстъпва с три места в сравнение с предходната класация.  Както е известно, миналия месец “трикольорите” постигнаха две равенства в първите си мачове от евроквалификациите - 1:1 като домакин на Черна гора и отново 1:1 като гост на Косово. Интересното е, че черногорците също са 51-ви, като те бележат спад от пет позиции. Англия се изкачва от 5-о на 4-о място, Чехия пада от 44-о на 48-о, а Косово се придвижва с три позиции до 127-ата. Белгия остава водач в ранглистата с 1737 точки или само три повече от световния шампион Франция. Тройката допълва Бразилия, а в топ 10 са и отборите на Хърватия, Уругвай, Португалия, Швейцария, Испания и Дания. Най-много позиции печели Израел - от 92-ата до 84-ата, а Австрия се свлече от 23-ата до 34-ата.", "date": "2019.04.04", "title": "България изхвърча от топ 50 на ранглистата на ФИФА "}
{"url": "https://www.monitor.bg:443/bg/a/view/111-sluchaja-na-morbili-v-pirinsko-161604", "text": "До днес в Пиринско са установени 111 случаи на Морбили, съобщиха от РЗИ-Благоевград. Продължават да са на болнично лечение 4  потвърдени болни от морбили, на възраст от 6 месеца до 8 годишна възраст, Хоспитализирани са в Инфекциозно отделение на УМБАЛ „Св.Ана“– София и ИО на благоевградската болница.  До момента издирените контактни са 606 лица, от тях обхванати с ваксина са 387 контактни лица, другите са лица с пропуски в имунизацията срещу морбили. Има и деца, които подлежат на 12 годишна възраст, но се обхващат по – рано. Епидемиологичното проучване продължава.", "date": "2019.04.04", "title": "111 случая на Морбили в Пиринско"}
{"url": "https://www.monitor.bg:443/bg/a/view/novo-20-iskat-slujebna-zaguba-za-kubrat-161592", "text": "Датата 14 май се явява ключова за кариерата на Кубрат Пулев. Освен, че тогава ще има изслушване за лиценза си пред Спортната атлетическа комисия на щата Калифорния по казуса с целувката по устата на репортерката Джени Суши, той ще научи и дали ще претърпи служебна загуба в мача с Богдан Дину, когото победи на 24 март в Коста Меса с нокаут.  В началото на седмицата от лагера на румънеца входираха официално жалбата си срещу резултата от двубоя. Днес обаче стана ясно и какви са исканията на щаба му. Първоначално се смяташе, че той ще претендира за преиграване на срещата, но всъщност мениджърът на Дину - Грег Коен, е поискал директно служебна загуба за Кобрата.  Протестът е заведен именно пред Спортната атлетическа комисия на щата на Калифорния и тя ще даде решенията си по двата отделни казуса, касаещи Кобрата, в рамките на един ден. Засега от комисията са допуснали официално изслушване на претенциите на Коен.  От щаба на румънеца се позовават в претенциите си на непозволен удар от страна на българина, който е довел до нокдаун на Дину, последван от още един забранен удар. Те цитират решението на арбитъра на ринга да даде 5 минути на Дину да се възстанови след тази поредица, след което мачът продължи.  Тогава последваха нови два нокдауна от страна на Пулев, а всичко завърши с нокаут в негова полза. От щаба на съперника му твърдят, че и те са следствие на нечисти удари от негова страна. Затова Грег Коен иска задействането на чл. 4 CCR-368 от Официалните правила на Атлетическата комисия на щата Калифорния, според който резултатът от даден мач може да бъде променен служебно, ако за постигането му има използвани нерегламентирани методи. ", "date": "2019.04.04", "title": "Ново 20: Искат служебна загуба за Кобрата!"}
{"url": "https://www.monitor.bg:443/bg/a/view/370-000-firmi-deklariraha-pechalbite-si-v-nap-161597", "text": "370 000 фирми подадоха годишните си данъчни декларации за облагане с корпоративни данъци до изтичането на крайния срок на 1 април.  Приблизително 12 000 от тях са го направили без посочване на входящия номер на годишния отчет за дейността (ГОД) заради временно забавяне поради технически причини  в  системата на Националния статистически институт. Утре, 5 април, изтича крайният срок, в който фирмите са длъжни да представят в Националния статистически институт годишните отчети за дейността си. Компаниите, които са данъчно задължени по Закона за корпоративното подоходно облагане, трябва да подадат отчетите си в информационната система „Бизнес статистика“, като номерата на документите се изпращат на НАП служебно. Междувременно от приходната агенция ще изпратят информативни писма по електронната поща на всички предприятия, за които липсват данни за входящ номер на годишния отчет за дейността. По данни на НАП само около 3% от фирмите, които са подали годишните си данъчни декларации по ЗКПО, нямат входящ номер на годишния отчет за дейността си от НСИ. НСИ напомня, че срокът за отчетите на едноличните търговци и всички лица, които нямат задължение за подаване на годишна данъчна декларация за 2018 г., но са длъжни да представят годишен отчет за дейността си за 2018г., съгласно чл.20 от Закона за статистиката, е 30 април.", "date": "2019.04.04", "title": "370 000 фирми декларираха печалбите си в НАП"}
{"url": "https://www.monitor.bg:443/bg/a/view/britni-spiyrs-otnovo-se-ozova-v-psihiatrija-161605", "text": "Принцесата на попа Бритни Спиърс постъпи в психиатрична клиника. Причината – тя се бори с нервно разстройство, което получила вследствие на тежката болест на баща й. През последните няколко седмици на таткото на суперзвездата - Джейми, били направени две операции. Изпълнителката на хита Baby One More Time постъпила доброволно в психиатрията преди около седмица. Тя ще остане под лекарско наблюдение около един месец. През месец януари певицата написа в социалните мрежи , че прекъсва концертите си, тъй като баща й е бил хоспитализиран и едва не се е простил с живота си. Джейми Спиърс е много близък с дъщеря си. Той бе човекът, който й помогна да съживи кариерата си, след като в периода 2007-2008 Бритни преживя най-голямата криза в живота си. На него бе отредено от съда да се грижи за бизнес делата на дъщеря си. Той помага и в отглеждането на синовете на Бритни - Шон и Джейдън Джеймс.", "date": "2019.04.04", "title": "Бритни Спиърс отново се озова в психиатрия"}
{"url": "https://www.monitor.bg:443/bg/a/view/v-sa-sht-grigor-prosto-izchezna-ot-radara-161595", "text": "Няколко дни след края на силния турнир от сериите Мастърс в Маями, изданието Tennis World USA реши да направи обзор на случилото се на Източното крайбрежие. Сайтът подреди изненадите, добре представилите се, както и провалилите се тенисисти.  Българската звезда на тениса Григор Димитров попадна в третата категория - при провалите. Той се завърна на корта именно в този турнир след двумесечно отсъствие заради травма в рамото. До последно участието му беше под въпрос, но все пак се пусна в надпреварата и елиминира един съперник - Фелисиано Лопес във втория кръг. В третия обаче отпадна от Джордан Томпсън.  Въпреки травмата, авторите от медията явно са имали по-големи очаквания към българина и затова определиха представянето му на \"Хард Рок Стейдиъм\" като провал. Ето и каква беше кратката им оценка за играта му в Маями:  \"Българинът просто се скри от радара на големите тенисисти. Участие в трети кръг в Маями е нещо голямо за доста тенисисти, но не е достатъчно за играч с неговия талант. Той просто изчезна!\", написаха от сайта по повод Димитров.", "date": "2019.04.04", "title": "В САЩ: Григор просто изчезна от радара"}
{"url": "https://www.monitor.bg:443/bg/a/view/borislav-chuchkov-vliza-v-gospodin-h-i-moreto-161606", "text": "Продуцентът Борислав Чучков ще демонстрира актьорските си умения на малкия екран. Той се присъединява към каста на криминалнтата комедия „Господин Х и морето“, която се върти около подвизите на опасен чаровник, в чиято кожа скача Калин Врачански. „Рядко заставам пред камера и го правя само за проекти, които харесвам. Това е и първото ми участие в сериал и се надявам на зрителите да им хареса и да ги усмихна. сценария, а и няколко дни във Варна лятото не са за изпускане“, разказва Борислав Чучков. Той е завършил актьорско майсторство, но с брат му Виктор избират да се развиват като продуценти и създават компанията „Чучков Брадърс“. В епизода утре вечер екранният г-н Христов ще опита да потуши страстите, които бошуват между него и трите Майки. Абаджиев ще организира изненадващ открит урок, за да злепостави „финландската система“, но най-неочаквано Хамелеонът ще получи изненадваща подкрепа. Тя най-вероятно ще дойде от страна на героя на Чучков.", "date": "2019.04.04", "title": "Борислав Чучков влиза в „Господин Х и морето“"}
{"url": "https://www.monitor.bg:443/bg/a/view/malka-indijka-za-golemija-grad-161574", "text": "През септември миналата година на Пловдивския панаир у нас дебютира индийската марка Mahindra. Марката вече е представена в 10 страни, от които водещи са Италия и Испания. Компанията вижда отличен потенциал и в Източна Европа и България. Първият модел, представен на българския пазар, е градският кросоувър KUV100. Името му идва от Kool & Trendy generation Utility Vehicle, а индексът 100 означава размера и класа на модела, така че това е най-малкият автомобил в гамата на Mahindra. Mahindra KUV100 символизира желанието на индийския производител да разшири стратегическото си присъствие в Европа. Новият компактен градски кросоувър се отличава с атрактивен дизайн, висока позиция на шофьорската седалка, просторно купе с 5 врати и с 5 реални места и непретенциозен атмосферен бензинов двигател. Дължината му е едва 3700 мм, ширината е 1735 мм, височината е 1655 мм, а междуосието е 2385 мм. Благодарение на компактните си размери, Mahindra KUV100 притежава практичността на градски автомобил, който с лекота си проправя път в трафика, а освен това е и лесен за паркиране. Кросоувърът съчетава външността на SUV и изпъква с оригинални мускулести калници. Външният дизайн впечатлява с мултифункционалните дневни LED светлини и интегрираните в колоните дръжки на задните врати, както и 15-цоловите алуминиеви джанти. Моделът разполага с удобна и безопасна позиция за шофьора, както и с голямо вътрешно пространство. С пътния си просвет от 170 мм, както и с малките надвеси, кросоувърът е способен да се справя с градските предизвикателства и неравните пътища. Въпреки компактните си размери, интериорът на Mahindra KUV100 изненадва с просторен салон, достоен за автомобили от доста по-висок клас. Купето предлага 5 врати и реални места за петима възрастни с достатъчно място за раменете и краката им. Салонът е решен в двуцветно изпълнение на тапицериите. Седалката на шофьора се регулира по височина и на нея всеки водач може да открие идеалната си позиция. Като опция се предлага централен подлакътник, в който е скрита практична ниша за съхранение на вещи. Обемът на багажника е 243 литра, а със сгънати задни седалки достига 473 литра. Салонът е изпълнен с множество отделения за дребни вещи, например за вода във всяка врата, практични поставки за очила и хладилна жабка. Оборудването на Mahindra KUV100 е съвременно и практично, а функционалните уреди за управление са разположени много ергономично. Скоростният лост се намира на централната конзола и е много удобен за лесна смяна на предавките. Управлението на аудиосистемата и Bluetooth са изнесени на волана. Дори и в базовото ниво на оборудване, Mahindra KUV100 разполага с климатик, четири електрически стъкла, система за отваряне на багажника от вътрешната страна на автомобила, радио и информационно-развлекателна система с четири говорителя, 12-волтов извод за електричество, USB порт и AUX изход за свързване и зареждане на мобилни телефони и други електрически устройства. Кросоувърът е оборудван стандартно и със система за лесно паркиране със задни сензори, които показват оставащото разстояние на дисплея на централната конзола. По-високата версия разполага с още един допълнителен извод за електричество за втория ред седалки, безключов достъп, запалване на двигателя със старт-стоп бутон и осветление в дръжките на вратите. Стандартно кросоувърът KUV100 е обзаведен и със системи за асистенция и контрол на потеглянето и спускането по наклон, спирачната система с ABS и EBD е с дискови спирачки отпред и барабанни отзад, стабилизираща система и тракшън контрол. Стандартното обзавеждане включва и нормална резервна гума. Mahindra KUV100 се задвижва от 1,2-литров 3-цилиндров бензинов двигател с многоточково впръскване и с променливи фази на газоразпределение на двата вала. Максималната му мощност от 82 к.с. е налична при 5500 об/мин. При стартирането на двигателя не се усеща, че той е 3-цилиндров, тъй като работи гладко и тихо. Още с потеглянето агрегатът демонстрира пъргав характер, като максималният въртящ момент от 115 Нм се достига при 3500-3600 об/мин. Скоростната кутия е 5-степенна механична, а предаването на тягата е към предните колела. Бензиновият двигател е сравнително икономичен и в градски цикъл харчи 7,1 л/100 км при умерено темпо на шофиране, а извън града консумацията е 5,2 л/100 км. Смесеният разход на гориво е 6,2 л/100 км, а резервоарът побира 35 литра. Шофирането на Mahindra KUV100 доставя удоволствие особено в града, тъй като при ниска скорост воланът се върти с лекота и облекчава маневрирането в тесните пространства. При увеличаване на скоростта управлението става по-директно, но обратната връзка е типична за SUV. Окачването на Mahindra KUV100 предлага добър комфорт и безопасност по неравните български пътища. Отпред окачването е независимо тип McPherson със спирални пружини и газови амортисьори, а отзад е полунезависимо, с торсионна греда, спирални пружини и хидравлични амортисьори. На българския пазар Mahindra KUV100 предлага отлично съотношение между цена и качество. Градският кросоувър дебютира с много атрактивни цени, като базовият модел започва от 20 490 лева с ДДС, а богато оборудваният струва 24 990 лева.", "date": "2019.04.04", "title": "Малка индийка за големия град"}
{"url": "https://www.monitor.bg:443/bg/a/view/bylgarska-pamet-sybra-blizo-200-mladeji-ot-6-dyrjavi-161589", "text": "XIV-я Пролетен семинар на Фондация „Българска памет“ събра близо 200 младежи от 6 държави край Варна. Този път срещата преминава под мотото \"Иновации, прогрес и дигитален свят“. В събитието участват представители на българската диаспора от Македония, Молдова, Украйна, Албания, Сърбия, както и ученици от Западните Родопи и района на Тервел. Домакин на семинара е д-р Милен Врабевски, председател на Фондация „Българска памет“, а официални гости бяха кметът на Варна Иван Портних, Огнян Златев - ръководител на Представителството на ЕК в България, Моника Панайотова от консултативен съвет към фондацията. „Откриването на семинара на фондация „Българска памет“е ясен знак, че пролетта е дошла във Варна. Винаги с нетърпение очакваме това събитие, защото ни зарежда с много позитивна и младежка енергия. Радвам се, че има приемственост в темите на срещите. Помня, че миналата година говорихме в компанията на виртуалния робот Наум за високите технологии и предприемачеството. Днес темата е свързана с иновациите, прогреса и дигиталния свят. Тя е актуална и за Варна, защото нашият град бе избран от Европейската комисия за един от 30-те иновативни дигитални хъба в Югоизточна Европа. Това за мен е висока оценка за усилията, които полагаме за развитието на условията за бизнеса в сферата на IT-сектора, аутсорсинга, стартъпите. Надявам се, че много от Вас ще изберат Варна като място образование и ще намерят своята професионална реализация тук, при нас“, заяви кметът Иван Портних пред участниците във форума. Той благодари на д-р Милен Врабевски, че в продължение на 12 години инвестира средства, усилия и много енергия в талантливите млади хора на България и от българската диаспора в чужбина. „Защо го правим? Защото сте нашите братя и сестри. Защото сме хора, които заслужават достойно европейско бъдеще, а то се гради днес. Активността ни е свързана с това да сте достойни членове на общество, което мисли за хора като вас. Всички, които сте тук, за мен сте тези, които утре трябва да управляват този свят. Трябва да живеете с мисия, трябва да разберете, че не сте се появили случайно, а вашето съществуване означава нещо“, заяви д-р Милен Врабевски. След официалната част, завършила с традиционната обща снимка, семинарът продължи с работни дискусии.", "date": "2019.04.04", "title": "„Българска памет“ събра близо 200 младежи от 6 държави "}
{"url": "https://www.monitor.bg:443/bg/a/view/osvobodiha-ot-aresta-prebilite-jestoko-komandosa-valentin-dimov-161590", "text": "Освобождаване от ареста и 3 години условно с 5 години изпитателен срок за Борис Пакетов, както и 1 година условно с 3 години изпитателен срок за брат му Асен. Това са параметрите на споразумението, което ромите от Войводиново сключиха преди минути с Районната прокуратура в Пловдив. Споразумението бе одобрено от Районния съд в града и влиза в сила веднага. Не може да бъде обжалвано или протестирано. Асен и Борис Пакетов пребиха жестоко командоса Валентин Димов на 33 години навръх Богоявление в село Войводиново. Причина за побоя била направена им забележка от Димов, след като братята изскочили внезапно пред колата на военния. Селото се вдигна на протест, а ромите се изнесоха доброволно от незаконните си къщи в селото. Месец по-късно направиха опит да се върнат отново, но жителите на Войводиново ги спряха с нови протести.  Междувременно пребитият военен се е възстановил от раните си и отново е на работното си място в 68-ма бригада \"Специални сили\" в Пловдив.  ", "date": "2019.04.04", "title": "Освободиха от ареста пребилите жестоко командоса Валентин Димов"}
{"url": "https://www.monitor.bg:443/bg/a/view/trymp-shumyt-ot-vjatyrnite-generatori-prichinjava-rak-161588", "text": "Президентът на САЩ Доналд Тръмп казал, че шумът от вятърните турбини причинява рак, предаде АП. Тръмп заявил това на официално събитие на Републиканската партия във вторник. Конгресменът републиканец от Айова Чък Грасли нарече коментара на президента \"идиотски\". Този щат от Средния запад на САЩ е национален лидер в областта на производството на електроенергия от вятъра, с над 4000 турбини, отбелязва АП. Попитана за коментар, губернаторката на Айова Ким Ренълдс, също републиканка, отказа да опровергае думите на Тръмп. Тя обаче отбеляза, че 40 процента от електроенергията в щата се произвежда от вятъра.", "date": "2019.04.04", "title": "Тръмп: Шумът от вятърните генератори причинява рак"}
{"url": "https://www.monitor.bg:443/bg/a/view/predlagat-po-dylyg-srok-za-validnost-na-mejdunarodnite-pasporti-161577", "text": "На пленарното заседание в четвъртък депутатите ще разгледат на първо четене промени в Закона за българските лични документи, с които се предлага удължаване на срока на валидност на международните паспорти. Предложението е на депутати от групата на „Воля” и предвижда валидността на паспортите, която сега е 5 години, да бъде уеднаквена с тази на личните карти и шофьорските книжки – 10 години. Причините – краткият срок затруднява финансово и физически българските граждани. В различните европейски страни въпросът е уреден с различен времеви период, но преобладаващият брой страни-членки на ЕС са избрали 10-годшния срок за валидност за задграничните паспорти на своите граждани. „Добре е да се придържаме към добрите европейски практики и да следваме техния положителен пример. Българските граждани, живеещи, работещи или просто посещаващи чужди държави са много голям процент от населението на страната, а броят им нараства непрекъснато. Държавата трябва да подпомага тези процеси и да се лиши от малка част от своите приходи за сметка на финансовото облекчаване на своите граждани”, пишат в мотивите си вносителите. Българите са изправени и пред друго неудобство – повечето визи за държави извън ЕС са за срок от 10 години, а те се поставят на съответната страница в задграничния паспорт. Така на някои хора им се налага отново да кандидатстват или да заменят виза, само защото изтича срокът на валидност на паспорта им.", "date": "2019.04.04", "title": "Предлагат по-дълъг срок за валидност на международните паспорти"}
{"url": "https://www.monitor.bg:443/bg/a/view/snup-dog-zabravil-torba-s-300-000-v-anglijski-klub-161548", "text": "Рап ветеранът Снуп Дог без да иска забравил торба с огромна сума пари след участие в нощен клуб в английският град Екзитър. Това твърди самият собственик на нощното заведение Timepiece Джордж Слоун, които си припомни случката от август 2014-та. разказва той пред местно издание. „Изкарах около 20 минути с него и единственото, което чух от устата му беше „яко“. Вечерта беше „яка“, клубът беше „як“, публиката беше „яка“, смее се Слоун. След като слязъл от сцената рапърът разписвал автографи, снимал се с фенове, нямало нищо необичайно в изискванията му за престоя в заведението, освен да му осигурят определена марка джин. Купонът свършил и собственикът, които организирал цяло мини-турне на Снуп в околните градове, се качил на колата си, за да се прибере у дома. Тогава получил телефонно обаждане от екипа на звездата, който бил отседнал в хотел за 50 паунда нощувката, в предградието на Екзитър, че са забравили важна торба в клуба. попитали от антуража на изпълнителя. Една от особеностите на Снуп била, че винаги държал да му се плаща кеш. Съдържателят на клуба веднага разбрал, че най-вероятно търсят торбата с хонорара си, но съвсем не заподозрял, че съдържа всички хонорари, който бил заработил до момента. „Сметнах бързо на ум и това са около 300-400 хиляди паунда. Можеше да се пенсионирам в онази нощ“, пошегува се Слоун.", "date": "2019.04.04", "title": "Снуп Дог забравил торба с £300 000 в английски клуб"}
{"url": "https://www.monitor.bg:443/bg/a/view/zelenski-i-poroshenko-v-slovesen-duel-na-naj-golemija-stadion-v-ukrajna-161593", "text": "Излезлият на първо място след първия тур на президентските избори Володимир Зеленски предложи на действащия президент Петро Порошенко, останал на второ място, да проведат дебати, но при условие те да се състоят на най-големия стадион в страната - Олимпийския стадион в Киев. Зеленски даде на Порошенко 24 часа да размисли. \"Обръщам се към Петро Порошенко. Вие ме призовавате на дебати, като навярно си мечтаете, че ще избягам. Не, аз не съм Вие през 2014 г. Аз приемам вашето предизвикателство. Но моето условие е: чакам Ви тук, на спортния комплекс \"Олимпийски\", дебатите ще протекат пред народа на Украйна\", каза Зеленски във видеообръщение, качено в канала му в приложението Телеграм. Той смята, че всички телевизии трябва да имат правото да излъчват тези дебати пряко. Зеленски предложи още кандидатите за президент да минават през медицински преглед, за да се докаже на народа, че сред тях няма нито алкохолици, нито наркомани. На свой ред Порошенко се съгласи да се изправи срещу Зеленски на стадион \"Олимпийски\". „Правилата за дебати са описани в закона за избор на президент, прочетете, моля. Те могат да се проведат в Обществената телевизия и да се предават по всички канали за десетки милиони зрители. Но щом искате стадион, нека бъде стадион. Очаквам ви Володимир Александрович”, заяви Порошенко във видео обръщение във Фейсбук. Актьорът Володимир Зеленски, кандидат за президент на украинската партия \"Слуга на народа\", чието име е заимствано от сериала, в който той участваше, ще събере на втория тур на президентските избори 49,4 процента. Действащият президент Петро Порошенко ще получи 19,8 процента. Това показват резултатите от допитване, направено на 31 март, когато беше първия тур на изборите. Допитването е на телевизионните канали \"112 Украйна\" и \"Нюз уан\" и за целите му са били анкетирани гласоподаватели на излизане от изборните секции на 31 март. Резултатите от допитването бяха публикувани на сайта на украинския Център \"Социален мониторинг\". \"В отговор на въпрос за възможен избор на втори тур 49,4 процента от анкетираните отдават предпочитанията си на Зеленски, а 19,8 на сто от запитаните - на Порошенко\", се казва в изследването. 19,2 процента от анкетираните са се затруднили да отговорят, а 11,6 на сто са казали, че няма да участват във втори тур на изборите. Екзитполът на телевизионните канали \"112 Украйна\" и \"Нюз уан\" е направен съвместно от австрийския Институт за социални изследвания и консултантски услуги и украинския Център \"Социален мониторинг\". За целите му са били анкетирани над 29 500 избиратели на излизане от 500 изборни секции на 31 март.", "date": "2019.04.04", "title": "Зеленски и Порошенко в словесен дуел на най-големия стадион в Украйна"}
{"url": "https://www.monitor.bg:443/bg/a/view/letishte-ataturk-kaca-na-letishte-istanbul-161594", "text": "Тази нощ ще започне голямото преместване от истанбулското летище \"Ататюрк\" към новото мега летище \"Истанбул\", предаде Анадолската агенция, позовавайки се на министъра на транспорта и инфраструктурата. На пресконференция в Истанбул Джахит Турхан заяви, че първоначалната операция по преместването ще отнеме общо 45 часа. Всички полети и на двете летища ще бъдат преустановени едновременно за срок от 12 часа. \"Последният полет на \"Ататюрк\" ще бъде осъществен на 6 април в 2 часа местно време\", уточни министърът. \"Полетите до летище \"Истанбул\" ще постепенно ще се увеличат след 14 ч. на 6 април\", добави той. Министърът посочи, че понастоящем ежедневно от летище \"Ататюрк\" излитат и кацат по 300 самолета, като миналата година аеропортът е обслужил 465 хиляди полета. До пет години летище \"Ататюрк\" ще заеме второ място сред летищата в света, обслужващи най-голям брой пътници, каза още министърът. След като обаче всички етапи бъдат завършени, летището ще се превърне в глобален авиационен център и ще се нареди на първо място, изтъкна той. Летище \"Истанбул\" официално бе открито на 29 октомври м.г., на 95-ата годишнина от основаването на Република Турция. Телевизия НТВ съобщава, че по време на преместването ще има затруднения в трафика в Истанбул, тъй като някои пътища ще бъдат временно затворени за движение.", "date": "2019.04.04", "title": "Летище \"Ататюрк\" каца на летище \"Истанбул\""}
{"url": "https://www.monitor.bg:443/bg/a/view/evan-pityrs-otsviri-zloveshta-semejna-istorija-161526", "text": "Актьорът Еван Питърс, който изгря на звездния небосклон именно със сериала „Зловеща семейна история“, няма да се появи в следващия сезон от поредицата. Причината – той е „изцеден и преуморен от тъмни роли“. 32-годишният талант заявки кратко и ясно пред медията Extra: „Ще пропусна този сезон“. „Простое изморително. Наистина те изцежда ментално. И когато отидеш там за сцените, по някакъв начин това се отразява на живота ти. Например, намираш се в задръстване и изведнъж почваш да крещиш – нещо, което не е характерно за теб ...“, изповяда се преди време той. Междувременно феновете спекулират, че пропускането на сезона може да е заради раздялата му с актрисата Ема Робъртс, която също се разписва с участие в \"Зловеща семейна история\". Робъртс и Питърс се събираха и разделяха на приливи и отливи. Искрата между тях пламна през 2012 г. на снимачната площадка на комедията \"Свят за възрастни\". На Коледа следващата година двойката оповести годежа си. През юни 2015 г. те съобщиха, че са го отменили. Още през август същата година актьорите подновиха романа си. През май 2016 г. Ема и Еван оповестиха, че са се разделили. През ноември същата година беше съобщено, че те отново са сгодени.", "date": "2019.04.04", "title": "Еван Питърс отсвири \"Зловеща семейна история\""}
{"url": "https://www.monitor.bg:443/bg/a/view/vyzmojno-e-dylgo-otlagane-na-brekzit-161596", "text": "Великобритания може да поиска дълго отлагане на излизането си от Европейския съюз - вариант, който предвижда тя да напусне, след като споразумението за развода бъде одобрено от британския парламент. Това заяви британският министър на финансите Филип Хамънд, цитиран от Ройтерс. Хамънд каза, че най-важното е Великобритания да получи правото да активира Брекзит веднага след като сделката, договорена от премиерката Тереза Мей, бъде одобрена от парламента, а въпросът с колко точно ще бъде отложен разводът е по-маловажен. Не бих се чувствал комфортно при дълго забавяне на Брекзит, но след като парламентът отхвърли споразумението, \"ние сме там, където сме\", коментира той пред британската телевизия Ай Ти Ви. Хамънд изрази надежда разговорите между Мей и лидера на лейбъристката опозиция Джереми Корбин да покажат много бързо дали е възможна жизнена междупартийна сделка. \"Някакъв вид митническо споразумение очевидно ще е част от бъдещата структура\", каза той. Хамънд уточни, че ако разговорите между управляващите консерватори и лейбъристката опозиция се провалят, тогава правителството ще се опита да формулира идеи от дискусиите и да ги представи пред парламента. Долната камара на британския парламент одобри законопроект, който заставя премиерката Тереза Мей да иска отлагане на излизането на страната от Европейския съюз с цел избягване на Брекзит без сделка, предадоха Ройтерс и Франс прес. Текстът бе прокаран в Камарата на общините само с един глас разлика - 313 \"за\" при 312 \"против\". Законопроектът бе одобрен бързо вчера, като всички етапи бяха преминати само за един ден. Сега той отива в Камарата на лордовете. Очаква се горната камара на британския парламент да разгледа законопроекта още днес, съобщи Франс прес. В. \"Сън\" писа, че Тереза Мей ще поиска отлагане на Брекзит с девет месеца. Според британския таблоид до 15 министри са на ръба да подадат оставка заради преговорите на премиерката с лейбъристите. Сред тях били петима членове на кабинета. \"Много, много колеги в правителството просто кипят от гняв и много от нас сега са на ръба\", цитира \"Сън\" неназован министър. Вчера председателят на Европейската комисия Жан-Клод Юнкер даде да се разбере, че ако британският парламент не одобри сделката за развода до 12 април, няма да е възможна никаква отсрочка. ЕС не може да отлага до безкрай Брекзит с по две седмици, предупреди на свой ред заместник-председателят на ЕК Франс Тимерманс. В интервю за германския вестник \"Велт\" той призова британския парламент да вземе решение и най-накрая да обяви какво иска Лондон. Важно е британската премиерка Тереза Мей и лидерът на опозицията Джереми Корбин да постигнат споразумение за излизане от патовата ситуация, в която попадна страната, след като парламентът отхвърли на три пъти сделката за Брекзит, подчерта Тимерманс. Междувременно Джереми Корбин каза, че не е постигнато споразумение с премиера Тереза Мей за организиране на втори референдум за Брекзит, предаде Ройтерс. Корбин каза, че е повдигнал въпроса на срещата с Мей. Той е уточнил, че политиката на неговата партия е да се търси вариант за нов референдум, който да предотврати излизането от ЕС без сделка или излизането с лоша сделка. Но по въпроса той и Мей не са постигнали съгласие.", "date": "2019.04.04", "title": "Възможно е дълго отлагане на Брекзит"}
{"url": "https://www.monitor.bg:443/bg/a/view/8-nadzirateli-sa-obgazeni-pri-pojar-vyv-varnenskija-zatvor-161587", "text": "Осем души са в болница след пожар в затворa във Варна. Инцидентът е станал в следобедните часове във вторник. Всички пострадалите са служители. Те са приети във варненската токсикология, заради обгазяване. Състоянието им е стабилно. Всички лишени от свобода са прегледани и са в добро здраве. Не се е наложила евакуация, заради инцидента, лаконично обясниха за инцидента от управата. Първоначалната версия за възникване на инцидента е късо съединение в електрическата мрежа. Аварията по ВиК инсталацията е отстранена напълно. Възстановено е и подаването на питейна вода. Според официалната версия, във вторник около 14,20 часа е подаден сигнал за силно задимяване на помещение в приземния етаж на Затвора – Варна. Надзирателите са действали светкавично и лишените от свобода са изведени от опасната зона. Това казва директорът на варненския затвор, старши комисар Йордан Йорданов, цитиран от chernomore.bg. Той уточнява, че става въпрос за тлеене на пластмасов колектор на отходната канализация, което е довело и до деформация на няколко тръби за питейната вода, намиращи се в сервизно помещение до общата баня на затворниците. По думите му, не е имало открити пламъци, а предполагаемата причина за инцидента е късо съединение. „Искам да успокоя гражданите, чиито близки са на територията на варненския затвор, че по никакъв начин не са били застрашени здравето и живота им. На всички, които са били в зоната на контакт, е оказана медицинска помощ. Лишените от свобода са прегледани от лекарите на затвора, а служителите са били освободени от наряд и извозени до токсикологията. Състоянието на всички е вън от опасност“, увери директорът на варненския затвор комисар Йорданов и благодари на службите за навременната намеса за овладяване на ситуацията. По информация на БНТ, обгазените  надзиратели са 9, като само 1 от тях е в по-тежко състояние. В момента всички се лекуват в барокамера. От направения токсикохимичен анализ на кръвта им е установено, че са вдишали голямо количество вредни газове. Според проф. Ивайло Въжаров, началник на Военноморската болница във Варна, където са настанени пострадалите, се очаква осем от тях да бъдат изписани утре, а един от тях по-късно.", "date": "2019.04.04", "title": "8 надзиратели са обгазени при пожар във варненския затвор"}
{"url": "https://www.monitor.bg:443/bg/a/view/borisov-predloji-za-pravosyden-ministyr-danail-kirilov-161582", "text": "Премиерът Бойко Борисов предлага шефа на правната комисия в НС Даниал Кирилов за правосъден министър. Това съобщи лично Борисов от централата на ГЕРБ, където преди това подписа споразумение с \"Обединени земеделци\" за подкрепа за евровота, като дори оповести и първата задача, която му е възложил. \"Първата задача, която му поставям - и общинските съветници трябва да се включат в антикорупционния закон\", каза министър-председателят и поясни, че трябва да сме \"абсолютно изрядни\" за мониторинговия механизъм.  Поводът за коментара на премиера е фактът, че общинските съветници бяха освободени от задължението да декларират конфликт на интереси до декември тази година. Така сегашните съветници бяха изключени от обхвата на новия антикорупционен закон. В последствие бяха внесени нови поправки в закона, които предвиждат за общинарите да отпадне въобще задължението да декларират имущество, несъвместимост и конфликт на интереси. Те обаче не са минали окончателно на второ четене през НС.  Борисов каза, че все още не е решено кой ще заеме мястото на Кирилов като председател на правната комисия в парламента. \"В ГЕРБ сме създали стандарт, когато има скандал, се подава оставка. Същото бих препоръчал на хората, замесени в тези скандали\", коментира още премиерът.  В  работата си като правосъден министър ще продължа мерките, разписани в доклада на ЕК за напредъка по механизма за сътрудничество и проверка, заяви на свой ред Кирилов. \"Нашата парламентарна група е най-голяма, имаме 94 народни представители. Достатъчно монолитни и силни сме. много законопроекти са в определен стадий, надявам се те да се завършат успешно\", каза той. Кирилов също отказа да коментира, кой ще го наследи начело на правната комисия.  ГЕРБ и \"Обединени Земеделци\" подписаха споразумение за подкрепа на кандидатите от листата на ГЕРБ за членове на Европейския парламент. „Вслушахме се в призива на председателя на ЕНП за обединение на силите и взехме решение да подкрепим листата на ПП ГЕРБ”, зааяви лидерът на земеделците Петя Ставрева. „За нас е изключително важно ЕНП да победи в България. Смятаме, че кандидатите на ГЕРБ ще бъдат силен глас в ЕС и ЕП”. Междувременно темата за новия правосъден министър бе коментирана и в кулоарите на НС. Кирилов трябва да замени на поста Цецка Цачева, която подаде оставка след сканлада \"апартаментгайт\".  В кулоарите на парламента пък веднага се завъртя името на Десислава Атанасова от ГЕРБ, която би оглавила правната комисия на мястото на Кирилов. В момента тя е зам-председател на комисията. Иначе партиите в мнозинството и коалиционните партньори на ГЕРБ в НС харесаха номинацията на Кирилов и дадоха да се разбере, че той ще бъде добър министър, не и от опозицията.  Валери Симеонов от НФСБ заяви, че има високо мнение за професионалните качества на Кирилов. Въпреки това поясни, че се притеснява за нивото и потенциала, който остава в НС, след като и Кирилов ще си тръгне от него. \"НС не трябва да бъде подценявано. който има досега\", убеден е Симеонов.   Явор Нотев от \"Атака\" пък заяви, че патриотите категорично ще подкрепят Кирилов за правосъден министър. Следващият въпрос обаче бил, кой ще го замести като шеф на правната комисия, защото именно през нея минават предобладаващият брой закони и нормативни актове, които послед минават и през залата.  Мисля, че ще е един добър министър, заяви на свой ред Юлиан Ангелов от ВМРО. По думите му Кирилов е един от хората, които са най- добре запознати с българското законодателство и в работата му в българския парламент. На въпроса дали номинацията е била съгласувана с \"Обединени патриоти\", Ангелов съобщи, че от ГЕРБ има право да номинира министъра на правосъдието, защото така е по споразумението, а дали ще бъде избран е друг въпрос. ГЕРБ и Борисов имат право да си назначават, който искат за министър, защото са си спечелили доверието на българския народ, заяви на свой ред лидерът на \"Воля\" Веселин Марешки. Въпреки това той заяви, че ГЕРБ и мнозинството трябва да си носят отговорността за тези назначения и за техните действия. Той уточни, че не могат да кадруват в МС и авансово не могат да кажат дали някой е добър или лош. „Най- вероятно ще подкрепим тази кандидатура“, завърши Марешки. От опозицията, в лицето на ДПС и БСП, пък не бяха толкова възторжени от номинацията на Кирилов. \"Аз не съм човек , който трябва да даде оценка за работата на г-н Кирилов, заяви Рамадан Аталай от ДПС. Но като гледам работата му в парламента всеки законопроект създаваше проблеми, дано в министерството да не е така\", допълни Аталай. Междвуременно от \"Позитано\" 20 БСП заявиха, ч номинацията на Кирилов е лоша новина, като спред социалистите той не можел да бъде гарант за правосъдна реформа. \"Скандална е номинацията, граничи с провокация\", заяви червеният депутат Крум Зарков.  Междувременно лидерът на \"Атака\" Волен Сидеров заяви, че ще предложи Явор Нотев за председател на правната комисия..Според него Нотев е блестящо подготвен юрист. Той посика и рефреш на коалиционното споразумение с ГЕРБ, като според него е добре да има анекс към  него, в който да запишат актуалните приоритети на управлението. По думите му е важно да се уточни как ГЕРБ и патриоите атриоти ще довършат управленския мандат, а това според него е въпрос на голям коалиционен съвет. Именно на него управяляващите трябвало да се разберат да не си отклоняват вниманието си с  \"битови скандали\", а да помислят за довършването на мандата. \"Да сложим теми и акценти, на които да наблегнем, за да пресечем със сигурност, с увереност бъдещи подобни снайперистки отстрелвания. Винаги може да се извади на някой какво имал, жена му, дядо му, баба му и т.н. За да се пресекат такива битовизми, които се превръщат в основна тема, ние трябва да наблегнем на големи неща - развитие на икономика, доходи, интензивно развитие, рязко качване на БВП\", коментира той. ", "date": "2019.04.04", "title": "Борисов предложи Данаил Кирилов за правосъден министър (ОБНОВЕНА + ВИДЕО)"}
{"url": "https://www.monitor.bg:443/bg/a/view/igumenyt-na-bachkovskija-manastir-arhimandrit-samuil-ot-prijateli-nauchih-za-reshenieto-na-svetija-sinod-da-me-smenjat-161583", "text": "\"От приятели научих за решението на Светия синод да ме сменят, като игумен на Бачковския манастир. Те видели решението в сайта на синода\", коментира пред Агенция Монитор досегашният игумен на обителта архимандрит Самуил.  След като научил, той се опитал да се свърже със Светия синод, за да разбере повече подробности, сред които и къде ще бъде преместен, но не успял да се свърже с никой по телефона. \"Вярна е информацията, че е взето такова решение. Но все още от Светия синод не са ми се обаждали. Никой не ми е казал защо. Дори официално нямам заповед за преместване. Аз научих от приятели, които ми казаха, че са прочели в сайта на Светия синод. Отворих сайта и прочетох. Така че официално до днес нищо не ми е казано все още\", коментира архимандрит Самуил пред Агенция Монитор. Решението на Светия синод е било взето на 3 април след проведено единодушно гласуване. Освобождаването на архимандрит Самуил, като игумен на Бачковската Ставропигиална св. обител „Успение Богородично\", е считано от 03.04.2019г. На неговото място от същата дата се назначава Негово Преосвещенство Величкия епископ Сионий, който е игумен на Троянската света обител.  \"Все още съм в Бачковския манастир и очаквам днес от Светия синод да ме запознаят с решението си. Стягам багажа, както се казва\", каза архимандрит Самуил. По думите му в Бачковската света обител все още не е пристигнал новоназначеният игумен. Архимандрит Самуил стана игумен на Бачковския манастир на 17 декември 2017г., след като замени на поста му предишния игумен отец Симон.  Очаквайте подробности!", "date": "2019.04.04", "title": "Игуменът на Бачковския манастир архимандрит Самуил: От приятели научих за решението на Светия синод да ме сменят"}
{"url": "https://www.monitor.bg:443/bg/a/view/cacarov-razporedi-proverki-na-plamen-georgiev-sina-na-borislav-sarafov-i-syprugata-na-lozan-panov-161581", "text": "Главният прокурор Сотир Цацаров  разпореди на Върховна касационна прокуратура извършване на проверки по публикации в медиите за придобити недвижими имоти от Пламен Георгиев – Председател на КПКОНПИ, от сина на Борислав Сарафов – директор на Националната следствена служба и от съпругата на Лозан Панов – председател на Върховния касационен съд, съобщиха от държавното обвинение. I. По материалите, касаещи Пламен Георгиев Димитров – Председател на КПКОНПИ /твърдения за невярно деклариране на обстоятелства във връзка с придобит от него и съпругата му недвижим имот - апартамент в гр. София, както и твърдения за недоказаност на произхода на средствата за закупуването на този имот/, Върховна касационна прокуратура: Възлага на ТД на НАП – София  извършване на данъчни проверки на физическото лице Пламен Димитров – Председател на КПКОНПИ и на неговата съпруга, за определяне на задълженията им по ЗДДФЛ във връзка със съответствия между декларираните и/или получени доходи от лицата и имущественото им състояние в периода 2013 г. - 2018 г.; изисква нотариалния акт за жилището, придобито от Пламен Димитров и съпругата му, описано в публикациите, а по реда на чл. 28 ал. 3 от Закона за нотариусите и нотариалната дейност - и копие от нотариалното дело за тази сделка; изисква от банката - ипотекарен кредитор, цялата информация по кредитирането на покупко – продажбата. II. По материалите, касаещи сина на директора на НСлС, както и  директора на НСлС – Борислав Сарафов /твърдения за това, че синът на директора на НСлС е придобил през 2018 г. и 2019 г. недвижими имоти на значителна стойност, без ясен произход на средствата за закупуването им, както и за това, че директорът на НСлС Борислав Сарафов не е обявил притежаването на такива суми в декларациите си пред Инспектората към ВСС/,  Върховна касационна прокуратура: Изпраща медийните публикации по компетентност на КПКОНПИ, с оглед правомощията на органите по чл. 16 ал. 2 ЗПКОНПИ; Възлага на ТД на НАП – София извършване на ревизия на физическо лице /на сина на Борислав Сарафов/, за определяне на задълженията по ЗДДФЛ във връзка със съответствия между декларираните и/или получени доходи от лицето и имущественото му състояние в периода 2015 г. -  2018 г.   III. По материалите, касаещи придобиване на недвижим имот от търговско дружество с едноличен собственик на капитала съпругата на председателя на ВКС /твърдения за нарушения във връзка със закупуването от „ГАНЕВА 2000“ ЕООД на апартамент в гр. София, ул. „Елемаг“, в жилищна сграда ЕЛЕМАГ ДИПЛОМАТ, закупен от дружество „АРТЕКС ИНЖЕНЕРИНГ“/, както и по материалите с твърдения за конфликт на интереси на председателя на ВКС Лозан Панов /постъпил сигнал/, Върховна касационна прокуратура: Изпраща медийните публикации, ведно със сигнала, по компетентност на Инспектората към Висшия съдебен съвет, с оглед правомощията на ИВСС по Закона за съдебната власт да извършва проверки за конфликт на интереси. Възлага на ТД на НАП - София извършване на данъчна проверка за установяване на факти и обстоятелства във връзка с придобиването и ползването на имот, описан в медийните публикации от „Ганева 2000“ ЕООД. В рамките на данъчната проверка се разпорежда да се установи произхода на средствата за закупуване на имота, начина на ползването му, както и спазването на данъчното законодателство във връзка с тази сделка. Или незабавно оставка, или дълъг отпуск, докато траят проверките. Това заяви премиерът Бойко Борисов по скандала „апартаментгейт“, след като по-рано през деня стана ясно, че прокуратурата започва проверка на имотите на шефа на КПКОНПИ Пламен Георгиев, на сина на Борислав Сарафов – директор на следствието и на съпругата на шефа на ВКС Лозан Панов. Борисов не посочи конкретите имена , но заяви:  Той даде пример с ГЕРБ и поясни, че всички от партията, замесени в казуса с имотите, веднага са подали оставка.  \"Ние в ГЕРБ сме създали стандарт. Когато има такива скандали -  дали е депутат, председател на парламентарна група, министър или заместник-министър - се подава оставка. Същото бих препоръчал на замесените в тези скандали сега. Понеже има и хора от съдебната система, а те не обичат да бъдат слагани под общ знаменател или са много чувствителни, а аршинът трябва да бъде еднакъв за всички, или да излязат в дълъг отпуск, докато различни от техните институции направят проверки. Това мога да кажа за замесените в тези скандали, и в КПКОНПИ, и във ВКС, и следствието\", каза Борисов.  „Или незабавна оставка, или дълъг отпуск, докато не минат проверките и то максимално прозрачни проверки\", заключи министър-председателят. Още по темата:", "date": "2019.04.04", "title": "Цацаров поиска проверки на Пламен Георгиев, сина на Сарафов и съпругата на Панов (ОБНОВЕНА)"}
{"url": "https://www.monitor.bg:443/bg/a/view/dnes-shte-e-predimno-oblachno-161575", "text": "В четвъртък след обяд над Западна и Централна България облачността ще е предимно значителна и на отделни места в планинските райони ще превали краткотраен дъжд. На изток ще има разкъсана висока облачност. Максималните температури ще са между 14 и 19 градуса по Целзий, съобщиха от Националния институт по метеорология и хидрология към Българската академия на науките. Атмосферното налягане ще се понижава и ще е по-ниско от средното за месеца. Вятърът ще е слаб до умерен от изток-югоизток, но в сутрешните часове за кратко ще стихне. Над Черноморието ще е предимно слънчево. Ще духа до умерен вятър от изток-североизток. Максималните температури ще бъдат 10-12 градуса, близки до температурата на морската вода. Вълнението на морето ще бъде 2-3 бала. Над планините в западната половина на страната облачността ще е предимно значителна и около обяд на отделни места ще превали краткотраен дъжд, над около 2000 метра - сняг. След обяд облачността ще се разкъсва и намалява, най-късно над Рило-Родопската област.  Вятърът постепенно ще се ориентира от юг-югозапад и ще е умерен. Максималната температура на височина 1200 метра ще бъде около 7 градуса, на 2000 метра - около 1 градус.", "date": "2019.04.04", "title": "Днес ще е предимно облачно"}
{"url": "https://www.monitor.bg:443/bg/a/view/plamen-georgiev-izleze-v-otpusk-zaradi-proverkata-na-prokuraturata-161584", "text": "Във връзка с информацията на сайта на прокуратурата на Република България за разпоредена от Главния прокурор Сотир Цацаров проверка на председателя на КПКОНПИ  Пламен Георгиев и неговото семейството той излезе с официална позиция. Публикуваме текста без редакторска намеса: \"Декларирам готовност за пълно съдействие. С настоящото заявявам, че винаги съм спазвал законите и в моята дейност съм се ръководил от високи морални принципи и професионални стандарти. Образуваната проверка е повод да се установи, че аз никога не съм извършвал каквито и да е противоправни действия. Работата на Комисията за противодействие на корупцията и отнемане на незаконно придобитото имущество беше високо оценена в докладите на Европейската комисия от нашите европейски партньори. Постигнатите резултати неминуемо доведоха до реакция на засегнатите лица, чиято дейност Комисията е проверявала и е запорирала имуществото им. Именно те са в основата на организираната срещу мен компроматна кампания. С оглед нормалното протичане на проверката и нейната безпристрастност излизам в отпуск, за да няма никакво съмнение, че по какъвто и да е начин бих повлиял на резултатите от същата. Пламен Георгиев Председател на КПКОНПИ\". Още по темата:  ", "date": "2019.04.04", "title": "Пламен Георгиев излезе в отпуск заради проверката на прокуратурата"}
{"url": "https://www.monitor.bg:443/bg/a/view/edin-dva-kredita-naj-chesto-s-borchove-sa-mladi-myje-zodija-strelci-161585", "text": "Най-рискови длъжници през миналата година са били мъжете на около 30 години от зодия „Стрелец“. Това сочи проучването на Асоциацията на колекторските агенции в България. Обикновено бавещият плащанията или спрелият за обслужва задълженията си е на трудов договор със За разлика от по-миналата година, през 2018-та софиянци са се научили по-добре да си правят сметката и броят на неизрядните длъжници в столицата ирйона са намалели значително. София вече не е в първата тройка. Председателят на асоциацията Райна Миткова коментира за „Монитор“, че най-големият нефирмен дълг възложен за събиране на колекторска фирма е от порядъка та стотина хиляди лева и уточни, че големите монополисти за доставка на ток, вода и топлоенергия сами събират борчовете от абонатите си. По думите й около 50% е спадът в броя възложени за събиране случаи на необслужвани дългове през миналата година, когато са били 1 221 227 срещу 2 633 192 през 2017 г. „Спадът на практика е функция на благоприятната икономическа обстановка. Потребителите се радват на стабилни и растящи доходи и съответно могат да обслужват по-добре задълженията си. От друга страна кредитиращите институции изградиха вътрешен ресурс за събиране на задължения или започнаха да продават на един по-ранен етап. В резултат Средната сума на дълга обаче се увеличава и и за 2018 г. достигна 1161 лева на фона на 775 лева през 2017 г. С това стойността му се доближава до средната брутна работна заплата за изминалата година. Според Миткова, ръстът в средния размер се дължи на нарастващите доходи, както и на факта, че потребителите се чувстват по-спокойни за бъдещето си и са готови да ползват по-големи кредити. При близо 42% от всички необслужвани дългове през 2017 г. през изминалата година банките заемат 51%. Тенденцията е в унисон с повишената кредитна активност на сектора. „Ръстът се обяснява с факта, че в момента банките активно възлагат необслужваните си заеми за събиране. След стрес тестовете тези институции подхождат много по-внимателно към темата с некоректните си платци. Те възлагат необслужваните кредити на значително по-ранен етап - между 30 и 90 дни след датата на забавяне”, казва Лилия Димитрова, член на УС на асоциацията. В същото време, делът на бързите кредити намалява от малко над 30% до 19% през 2018 г.. Небанковите финансови институции вместо да събират задълженията си. Следващият по обем дял в разпредeлението на кредиторите за периода заемат телекомуникационните компании с 15% от дълговете, обработвани от колекторските агенции в асоциацията. През 2017 г. телекомите са представлявали малко над 21% от общия брой кредитори. Расте процентът на застрахователните продукти - 9% през изминалата година при по-малко от процент за 2017 г. След понижението през по-миналата година, обемът на изкупените дългове значително нараства. През 2018 г. общата им стойност е 1,905 млрд. лева при 772 млн. лева за 2017-та. „Причините за този повече от двоен ръст са рекордни по обема си сделки за фирмени и обезпечени портфейли. Тази тенденция от останалите европейски пазари е вече факт и в България”, казва Димитър Бончев, член на АКАБГ. През 2018 г. българските компании отчитат най-добрите си показатели по редовност на плащанията за последните 5 години. В икономически възход бизнесът е ориентиран приоритетно към продажби, като събирането на вземания за съжаление остава без фокус.", "date": "2019.04.04", "title": "Мъжете зодия „Стрелец“ най-трудно връщат борчове (ОБНОВЕНА)"}
{"url": "https://www.monitor.bg:443/bg/a/view/dani-kirilov-smjatam-che-e-takava-proverka-e-logichna-161586", "text": "Смятам, че такава проверка е логична, за да могат да се установят фактите и обстоятелствата и да няма съмнение в обществото, заяви Дани Кирилов в НС във връзка с проврката срещу председателят на КПКОНПИ Пламен Георгиев. По-рано днес главният прокурор Сотир Цацаров разпредели проверка на имотите на Пламен Георгиев, както и и на сина на Борислав Сарафов – директор на Националната следствена служба и на съпругата на Лозан Панов – председател на Върховния касационен съд. Междувременно самият Георгиев излезе в отпуска.  Смятам, че това е коректното поведение на държавен служител когато се извършва проверка, допълни Кирилов по адрес на Георгиев.  \"Ако се твърди, че има престъпление, то трябва компетентен орган да разследва\", добави той.  Иначе партиите в НС дадоха да се разбере, че на този етап не са обсъждали дали да се инициира процедура Пламен Георгиев да бъде отстранен и, че към този момент няма основания за отстраняването му. Всъщност именно НС е органът, който избира шефът на антикорупционната комисия, както и неговите заместници.  заяви зам.-шефът на НС Явор Нотев от “Атака” и уточни, че в момента няма започнала такава процедура в парламента. По думите му първо трябва да има обективна проверка на имота на Георгиев. В тази връзка разпореждането на главният прокуро според него е уместно и на място, за да се удовлетвори както общественото очакване, така и изискването за равно прилагане на закона.  Валери Сименов от НФСБ пък препоръча първо да се изчака проверката на прокуратурата. \"Докога ще бягаме пред вятъра. Докога ще коментираме неща, които още не са доказани. Когато излязат факти, ще ги коментирам\", каза той. И заяви: \"Овча купел. Бързарица 2. 142 кв.метра за 61 000 лева\", без да поясни на кой е имота и дали наистина е министър. Симеонов даде да се разбере, че имота е закупен за 220 евро, точно когато е имало бум на стоителството. \"Знаете ли, че това е цената за груб строеж в София. 2008 г., когато беше най-големия пик на цените\", каза той. Малко по-късно през деня се оказа, че става дума за министъра на туризма Николина Ангелкова, с която Симеонов е в открит конфликт.  Симеонов отказа да коментира коя е и строителната фирма и поясни, че казуса с \"Артекс\" показва една масова практика за укриване на данъци  и данък загради към общините. \"Всъщност няколко човека станаха жертви на политическа кампания, която показа пред обществото една масова практика на злоупотреби в строителството. Положителното е,че вече в нотариалните актове ще се показват истинските цени\", коментира още Симеонов. По думите му всичко през последните месци е било капания срещу конкретни хора и то със съдействието на такива от изпълнителната власт.  На свой ред неговия колега Юлиан Ангелов от ВМРО поясни, че е напълно нормално за всеки един, който заема определена позиция, да се оттегли докато текат проверки, за да няма намеса, а преценката на органите да бъде обективна. Той обаче изтъкна, че е лично право на всеки човек дали да подаде оставка. Ангелов не отговори категорично дали НС или депутатите трябва да инициират процедура за остраняването на Георгиев. За да вземеш такова решение, трябва да си запознат със съответните материали\", каза той. Въпреки това поясни, че ако все пак има \"преки доказателства\", че Георгиев е нарушил закона, НС няма да пропусне възможността да го отстрани.  Нямам отношение, не съм широк специалист по всичко, но казусът е интересен, коментира народният представител от ДПС Рамадан Аталай. Питайте ме за енергетика, заяви на шега той.  Всички български граждани без значение на каква позиция са, би трябвало и се надявам да сме равни пред закона. Това заяви лидерът на \"Воля\" Веселин Марешки в кулоарите на парламенета по повод казуса. Поощряваме всеки един, за който има съмнение, да бъде проверяван, но в крайна сметка всеки е невинен до доказване на противното, допълни той.  Междувемнно соцлидерът Корнелия Нинова заяви, че От левицата ще направят това най-вероятно в петък, но въпреки това няма да се върнат в пленарната зала. Не смятаме да се върнем в парламента, това мнозинство е изчерпано, посочи Нинова. По думите ѝ на КСНС при държавния глава тя ще предложи 3 - 4 конкретни и различни мерки за истинска борба с корупцията по високите етажи на властта. \"Там, по реакцията на другите партийни лидери ще разберем- има ли воля наистина да се справим с този проблем или ще продължат да имитират борба с корупцията. Защото е странно, че човекът, който предложи Пламен Георгиев в парламента, днес става министър на правосъдието\", заключи Нинова. Държаният глава Румен Радев е снел доверието си от шефа на КПКОНПИ Пламен Георгиев, стана ясно от изказване на самият президент. Радев припомни, че е свикал КСНС, но е поканил за него не Георгиев, а заместникът му в комисията, който да изнесе доклад. „С писмата и исканията за докладите, които изисквам за този Съвет, на практика съм снел доверието от председателя на антикорупционната комисия, защото изпратих писмо с искане за доклад към неговия заместник.“, каза Радев. Според него е редно докато не се установи с пълноценно разследване истината, той да бъде най-малкото встрани“. „Ако искаме да имаме правова, демократична и просперираща държава, трябва да водим борба с корупцията по високите етажи на властта“, каза радев и добави, че именно това е причината да свика и КСНС. Според Радев е важно органите, които следят за наличие на корупция да бъдат пример за чистота. По думите му има проблем на доверието в държавността, но даде да се разбере, че с с оставкит, проблемът не е приключен. ", "date": "2019.04.04", "title": "Дани Кирилов за шефа на КПКОНПИ: Смятам, че такава проверка е логична (ОБНОВЕНА)"}
{"url": "https://www.monitor.bg:443/bg/a/view/bajern-ocelja-v-spirasht-dyha-sblysyk-161579", "text": "В един от най-драматичните мачове в германския футбол за последните години \"Байерн\" (Мюнхен) оцеля срешу втородивизионния \"Хайденхайм\" в среща от турнира за Купата на Германия. Баварците се наложиха с 5:4 като домакини и се класираха за полуфиналите за десети пореден сезон. Мюнхенци останаха с човек по-малко още в 16-ата минута, а след това губеха с 1:2, но след куп обрати все пак стигнаха до успеха.   Така тимът на Нико Ковач остава в борбата за дубъл, а в събота приема \"Борусия\" (Дортмунд) в дербито на Бундеслигата.   Леон Горетцка изведе домакините напред в 12-ата минута, но четири по-късно съотборникът му Никлас Зюле беше изгонен с директен червен картон. Тимът от Втора Бундеслига се възползва от това и обърна резултата в своя полза след попадения на Роберт Глатцел в 26-ата и Марк Шнатерер в 39-ата минута. В 53-ата обаче Томас Мюлер изравни, а след още три Роберт Левандовски направи 3:2. В 65-ата Серж Гнабри уж внесе нужното успокоение с точен шут за 4:2. В 74-ата обаче Глатцел пак се разписа - 4:3, а в 77-ата реализира и дузпа за 4:4. Левандовски обаче не беше забравил за какво е на терена и в 84-ата вкара от наказателен удар за 5:4.   Баварците удариха и две греди, а съперника стори това веднъж.", "date": "2019.04.04", "title": "\"Байерн\" оцеля в спиращ дъха сблъсък"}
{"url": "https://www.monitor.bg:443/bg/a/view/v-ludogorec-ochevidno-kupata-ne-e-nashijat-turnir-shte-ima-promeni-161576", "text": "Изпълнителният директор на \"Лудогорец\" Ангел Петричев коментира загубата с 0:1 от ЦСКА и отпадането на \"орлите\" от турнира за Купата на България \"Не съм човекът, който може да каже защо загубихме. Не отговарям за това как да се представя тимът на терена. В събота мачът ще бъде различен, ще имаме друг подход. Стойчо Стоев е достатъчно опитен, за да направи промени. Всички мачове са важни, най-малкото заради хората, които бяха дошли на стадиона. Очевидно Купата не е нашият турнир, целта ни сега е да станем шампиони. Футболистите със сигурност осъзнават, че не играха на добро ниво и очаквам да го направят в събота. Имаме доверие на спортно техническия щаб и очаквам след два дни да е различно. Имаше спортни моменти, но и в двете страни. С Любо Пенев си говорехме за това в тунела. И те имат претенции, и ние имаме, но не мисля, че съдийството опорочи мача\", заяви Петричев. Двата тима играят за първенство тази събота от 17:15 часа, като \"Лудогорец\" има три точки аванс на върха. Наставникът Стойчо Стоев пък заяви, че засега няма обяснение за играта на неговия тим. \"Твърде рано е да говоря за причините за загубата, трябва да изгледам още веднъж мача и да го анализирам. Като цяло не играхме този футбол, който можем. Бързо губехме топката, а това ни е силата - да контролираме мача чрез постоянни пасове. Ние губихме топката на втория-третия пас, а ЦСКА имат добри футболисти. В един момент започнаха да не ни се получават нещата. Това е, свършено е, в събота имаме мач за първенство\", коментира Стоев. Любослав Пенев от своя страна за пореден път захапа съдиите.   “Успяхме с много работа, както винаги. Момчетата направиха един мач за пример. Агресията беше от четворката. Успокоявам се, че тази четворка няма да свири в събота, нали така е по правилник. Поздравявам момчетата. Много добър мач. Трябваше да реализираме, имахме не малко ситуации. Добре е, всичко е наред. Не успяхме да вкараме втори гол, запазихме ги за останалите мачове. Положението на Лудогорец е по всяка вероятност засада - два, три метра (б.а. повторенията ясно показаха, че засада няма). И Жоржиньо беше съборен - също, беше дузпа. Имаше и жълти и червени картони. Все пак сме ЦСКА, да не забравяме. И тази публика да не забравя да поздравя. Имаме психологическо предимство за мача в събота. Мачът в Първа лига не искам да го мисля точно сега. Имаме два дена, а в събота отново сме тук\", заяви Пенев.  ", "date": "2019.04.04", "title": "В \"Лудогорец\": Очевидно Купата не е нашият турнир, ще има промени"}
{"url": "https://www.monitor.bg:443/bg/a/view/anoreksijata-pokosjava-6-godishni-deca-ne-shtadi-i-momchetata-161566", "text": "Шест-седемгодишни деца вече стават жертва на анорексията. Тя е една от четирите вида хранителни разстройства. Другите три са булимията, пристъпното преяждане и орторексията – манията по здравословното хранене. Това заяви Дафина Йотова - лицензиран когнитивно-поведенчески консултант и училищен психолог. Независимо че тези разстройства засягат предимно младите и най-вече момичетата, се оказва, че те не щадят и момчетата, уточнява Йотова. Един от последните й пациенти е 11-годишен тийнейджър с тежка анорексия. Месеци наред, след като е бил изписан от болницата, където лекарите са спасили живота му, момчето продължава да страда от манията, че е дебело. Хранителните разстройства са външна на личността. Те засягат хора с чувство за голям перфекционизъм в професията или в училище, обяснява Дафина Йотова. Когато те не успеят да се справят с всичко, което са си поставили за цел, започват проблемите – безпаметно преяждане и предизвикване на повръщане за очистване или неконтролируем пристъп на преяждане. Повечето хора обаче не отчитат преяждането като болестен проблем. 0,9% от жените и 0,3% от мъжете са имали анорексия през живота си. Същевременно 1,5% от жените и 0,5% от мъжете са били с булимия, а 3,5% при жените и 2% от мъжете са имали пристъпно преяждане през живота си. Това показва международно проучване. Социологическо изследване, представително за София сред ученици между 13 и 19 години от 14 училища пък показва, че 5% от девойките са с опасност да развият анорексия. Това е твърде много, коментира специалистът Дафина Йотова, която е работила по проучването. То е осъществено по проект Fresh start за младежи с хранителни разстройства. По когнитивно-поведенческа програма към него са обучени специалисти психолози, които вече работят с българчета, засегнати от хранителни разстройства. Психолозите използват терапия, създадена специално за хранителните разстройства от Кристофър Феърбърн, и към момента тя дава най-добри резултати в световен мащаб. Четирите вида хранителни разстройства се от италианеца Рикардо Далеграве от Верона, която широко се прилага в цял свят. Тя се основава на психотерапията, като целта е да се промени поведението на пациентите към храненето. Ако заболяването е в ранна фаза, специалистите успяват да се справят и без медикаменти. В противен случай в болница им се дават медикаменти за потискане на тревожността. Впрочем хранителните разстройства са изключително тежки за лечение, уточни специалистът Дафина Йотова. Напълно възможно е да бъдат излекувани, но да се отключат след години отново. Затова специалистите смятат човек за излекуван от хранително разстройство, ако е успял да не го допусне минимум 10 години след приключването на терапията. Проблемът е в това, че чрез храната тези хора се опитват да се справят с някакви свои вътрешни проблеми, като по този начин си създават изкуствена сигурност. Освен анорексията, булимията и пристъпното преяждане в последните години се оформя не по-малко опасно хранително разстройство – орторексията. Това е залитането по здравословното хранене и приемането на храни най-вече в суров вид. Тя е вид анорексия, последствията от него са същите, смята психологът Дафина Йотова и предупреждава родителите да наблюдават дали децата им, особено преди абитуриентските балове, не започват да залитат по новата мания, за да са слаби, здрави и красиви. В основата на всички хранителни разстройства стои преживяна травма или Последни проучвания показват, че родителите и най-вече майката нямат вина за отключването на анорексичния проблем, например както се смяташе до преди няколко години. Някои хора са генетично предразположени към хранителните разстройства, но голяма роля има и социалният фактор. Оказва се, че много често деца и девойки, които се занимават със спорт са по-податливи на хранителни разстройства. Много важно е родителите да наблюдават как се хранят децата им, особено в пубертета и да наблюдават за признаци, по които може да се улови, че на път е някакво хранително разстройство, съветва психологът Дафина Йотова. Основният симптом е, че човек се концентрира върху храната, теглото и външния вид. Тези три фактора стават определящи в живота им. Затова, ако чувате често от детето вкъщи „дебел“, „дебела“ съм, без да има основание за това, изострете вниманието си. Ако синът или дъщеря ви отказват да се хранят със семейството, а отделно, защото преценяват какво да ядат и какво не, и въобще дали да се хранят, знайте, че проблемът вече е започнал. Засегнатите от хранителни разстройства проявяват промяна в настроението, тъй като мозъкът започва да реагира на глада. Човек може да изпадне в депресия, да е апатичен, да няма желание за разговори, да се отдръпне от приятелите и да започне да ги отбягва, сам да си наложи социална изолация. Рязкото отслабване не започва веднага, затова и родителите могат да се заблудят. Необходимо е да наблюдават за симптомите, подчертава психологът Дафина Йотова и добавя, че често пъти родителите пропускат точно първите симптоми. Тя препоръчва дори само при един от тях, особено самоизолацията, да потърсят консултация при психолог още преди да разговарят с детето. Той ще ги насочи как да го проведат, за да не изплашат детето и да не се получи нежелан ефект. Като добър вариант при такъв проблем тя посочи помощта на училищните психолози, каквито има в почти всички училища и познават най-добре тревогите на един тийнейджър, както и училищната обстановка. Той ще ги насочи и към специалист, който се занимава с тези проблеми.", "date": "2019.04.04", "title": "Анорексията покосява 6-годишни деца, не щади и момчетата"}
{"url": "https://www.monitor.bg:443/bg/a/view/emil-radev-naj-setne-evropa-shte-sloji-kraj-na-dvojnija-standart-pri-hranite-161560", "text": "Ефектът от Брекзит е нарастваща подкрепа за ЕС от други страни, казва в интервю за \"Монитор\" евродепутатът от ЕНП/ГЕРБ в европарламента - Точно така. След две седмици, на последното пленарно заседание на Европейския парламент за този мандат, ни предстои да гласуваме в пленарна зала споразумението за засилено и по-добро прилагане на законодателството за защита на потребителите, което се занимава и с проблема с двойните стандарти на продуктите. Основните промени, които трябва да отбележа, са по отношение на въвеждането на ефективни санкции и ясни правила за справяне с проблема с разликите в качеството на продуктите или т. нар. двойни стандарти. Именно за това се боря вече от няколко години в европарламента. Знаете, че по мое предложение миналата година бе одобрена нова европейска програма, която да се бори с разликите в качеството на храните. Новите разпоредби, които се надявам да одобрим и в пленарна зала, уточняват, че предлагането на пазара на продукт, претендиращ, че е еднакъв със същия продукт в други държави-членки, когато в действителност тези стоки значително се различават по съставки или характеристики, ще представлява заблуждаваща търговска практика. В този смисъл ще бъде и наказуемо от закона и търговците повече няма да могат да заблуждават потребителите. На практика това ще означава, че ако стока от една марка в Австрия или Германия например се различава от същата стока на същата марка в България или Румъния, и тези разлики не се дължат на изисквания на националното законодателство, то съответният продукт не може да бъде продаван като идентичен. Търговците ще бъдат задължени да предоставят и ясна информация за всеки един продукт, както и за неговото съдържание и съставки, така че потребителите да бъдат добре информирани. Също така настоях и за въвеждането на сериозни санкции при установяване на нарушения на законодателството за защита на потребителите. С окончателното гласуване на споразумението тези санкции вече ще бъдат факт. Националните органи за защита на потребителите ще разполагат с правомощията да налагат ефективни, пропорционални и възпиращи санкции по един координиран начин, а максималната глоба във всяка държава членка ще бъде не по-малко от 4% от годишния оборот на търговеца за предходната година. В рамките на две години от приемането на тези промени Европейската комисия се задължава да направи преглед за ефективността на мерките и при нужда да предложи те отново да бъдат засилени. Всичко това ми дава надежди, че Европа най-накрая ще сложи край на двойните стандарти на продуктите, продавани на различните пазари. - Проблем има при почти всички стоки - не само хранителни, но и стоки за дома, почистващи препарати, козметика и др. Интересното е, че допреди няколко години Европейската комисия категорично отричаше въобще да има двоен стандарт при храните и напитките, а производителите се оправдаваха с различните вкусови предпочитания на населението в различните страни. В този смисъл за нас в Европейския парламент и за мен лично е изключителна победа фактът, че ЕК най-накрая призна, че наистина съществува двоен стандарт между продаваните стоки в различните части на Европа. По отношение на въпроса при кои храни има най-голям проблем - съществени разлики има при бебешките и детските храни например, където се наблюдава разлика в качеството, а също така и по отношение на количеството на използвано олио, в шоколада, като в Източна Европа често в него няма истинско какао, натуралните сокове, които при нас не са натурални, газираните напитки, в които при нас имаме използване на фруктозо-глюкозен сироп, вместо захар, козметиката, перилните препарати, при които имаме по-слаба изпираща формула и други. Почти няма сфера, в която да не се забелязва разлика в качеството на продуктите. В някои случаи говорим за разминаване в рамките на 90% от съставките, което е недопустимо, а скоро ще бъде и незаконно. - Отпуснатите средства ще бъдат използвани, за да финансират общоевропейски проучвания, целящи установяването на съществуващи нередности, като нелоялни търговски практики, продукти с еднаква опаковка, но различно съдържание, а много често и несъпоставими цени, различно третиране спрямо потребителите от различните държави-членки и пр. В това се изразява и важната роля на мащабните изследвания, които предложих, за да може по категоричен начин, за всеки конкретен случай, да се докаже, че има несъответствие в качеството на продукта. Тези изследвания ще включват и тестове на самите продукти, като те ще бъдат провеждани по методология, разработена от Европейската комисия. - Не бих могъл да кажа къде има най-много оплаквания, свързани с двойните стандарти, защото такива се наблюдават в абсолютно всички държави от Централна и Източна Европа. Проблемът наистина е много сериозен и не е само български. Прави ми впечатление, че вече все повече хора се интересуват от това какво купуват, какви съставки има в продуктите, съпоставят неща, купени в Западна Европа и същите продукти, но закупени у нас. Разбира се, несъответствията им правят впечатление, тъй като по презумпция продуктите трябва да се напълно идентични - еднакво съдържание, еднакво качество, еднакви цени. Всъщност благодарение на многобройните сигнали не само у нас, но и на пазарите в останалите държави от Централна и Източна Европа, проблемът беше идентифициран и за моя голяма радост успяхме да го вкараме в дневния ред на Европа. - Темата Брекзит наистина е важна - от две години е в дневния ред на Европейския съюз, но мисля, че никой не можеше да предвиди случващото се в момента. Реално виждаме огромно вътрешно разделение при консерваторите и най-вече липса на план. Когато бе проведен референдумът, за който се доказа, че е бил проведен при нарушени изборни правила, никой политик-поддръжник на Брекзит не обясни на обикновените хора реално какво означава това решение, какви ще бъдат последствията върху техния живот. Никой нямаше план за преговори, както и никой нямаше план за развитието на Обединеното кралство след излизането на страната от ЕС. Проблемът е, че индикативните гласувания от последните дни показаха, че и сега никой няма ясен план. Единственото ясно е, че малко депутати подкрепят постигнатото споразумение с ЕС. Тереза Мей заяви преди два дни, че ще иска от европейските лидери ново удължаване на член 50, но така, че Брекзит да се случи преди европейските избори. В същото време обаче чуваме гласове от различни столици, че е нужен ясен план за това какво иска да постигне страната по време на този нов период на удължаване. Така, че в момента никой не знае точно какво ще последва от всичко. Според мен се увеличават шансовете за Брекзит без сделка, което означава, че няма да има преходен период. За българските граждани в Обединеното кралство това означава, че те веднага трябва да подадат документи за установен статут, за да могат да бъдат гарантирани правата им. Относно ефекта на Брекзит върху българската икономика бих казал, че като страна не сме толкова свързани с британската икономика, така че Брекзит няма да бъде силно сътресение, каквото ще изпитат Белгия, Холандия и Франция, например. Но все още има време до 10 април, когато ще се проведе извънредният Съвет, и британците винаги могат да ни изненадат. - Най-голямото влияние, което оказва Брекзит в момента, е че много хора в Европа виждат какъв хаос настъпва, как обещанията на популистите са реално без покритие, как тези хора нямат план за управление. В резултат се повишава подкрепата за Европейския съюз в най-различни страни из Европа. Това определено е положителен ефект. Притеснително е ако Великобритания реши да не участва в Европейските избори, дори ако има дълго удължаване на срока за излизане, защото това може да постави под въпрос легитимността на изборния процес, състава на новия парламент, както и решенията, които той ще взима. Така че трябва да се намери такова решение, което да не блокира работата на новия Европейския парламент. - Това не е вярно. Обсъжданията на миграционния въпрос продължават, като например в момента тече обсъждане на реформата за връщането на мигранти обратно в техните родни страни. Аз лично внесох изменения, така че този процес да бъде забързан и да стане по-ефективен - в момента по-малко от 40% от нелегалните мигранти биват връщани в страните им на произход, което е недопустимо като статистика. Освен това току-що бе постигнато споразумение за подсилване на Европейската гранична и брегова охрана, която предвижда повече европейска подкрепа за връщането на мигранти, както и създаването на корпус от 10 000 европейски гранични полицаи до 2027 г. За съжаление мое предложение Европейската гранична и брегова охрана да връща нелегални мигранти от трета държава, като Либия или Тунис, обратно в тяхната страна на произход, с цел намаляване на миграционния натиск към Европа, бе отхвърлено с гласовете на социалистите и либералите. Не на последно място, наскоро като докладчик от страна на Европейската народна партия се противопоставих на идеята за създаване на бежански лагери в рамките на Европейския съюз и моите колеги ме подкрепиха. По този начин прекратихме опити за предоставяне на средства на фондовете „Вътрешна сигурност“ и „Миграция и убежище“ за създаването и поддръжката на такива т. нар. „контролирани центрове“.   Роден е на 26 май 1971 г. във Варна Завършил е право и публична администрация, доктор по търговско право Адвокат към Адвокатска колегия - Варна През 2009 г. е избран за народен представител в 41-ото НС, а през 2013 г. е избран за депутат в 42-ото НС Евродепутат от 2014 г., член на правната комисия и комисията „Граждански свободи, правосъдие и вътрешен ред” в ЕП", "date": "2019.04.04", "title": "Емил Радев: Най-сетне Европа ще сложи край на двойния стандарт при храните"}
{"url": "https://www.monitor.bg:443/bg/a/view/robi-uiljams-bashtinstvoto-me-promeni-161507", "text": "Роби Уилямс вече не може да се оприличи като Хулигана на британския поп, а причината за това са неговите деца. Певецът призна, че бащинството много го е променило и то към добро. и с това животът ми стана много по-добър. Преди живях като типична рок звезда – лягах си към 3-4 сутринта и се събуждах следобед.“, разказа пред в. Daily Star той. Уилямс възпитава три деца, плод на любовта му с актрисата Айда Фийлд – Тиадора, Чарлтън и Колет. Наскоро изпълнителят на Party Like A Russian издаде за друга положителна промяна в живота си – спирането на цигарите. Тази си зависимост той преборил с рисуване с детски пастели, което го карало да се съсредоточи и така не мислил за вредния навик.", "date": "2019.04.04", "title": "Роби Уилямс: Бащинството ме промени"}
{"url": "https://www.monitor.bg:443/bg/a/view/dymbo-poletja-s-13-hiljadi-zriteli-kym-vyrha-na-bg-boksofisa-161474", "text": "Игралният римейк на анимационната класика „Дъмбо“ от 1941 г. спечели сърцата на най-много български зрители в киносалоните през отминалия уикенд. Филмовата история, режисирана от Тим Бъртън и с участието на Колин Фарел, Дани де Вито и Майкъл Кийтън, е изгледана от близо 13 хиляди фенове, като по този начин генерира печалби в размер на 137 991 лв. На второ място по гледаемост у нас е режисьорският дебют на Камен Донев „Уют“. Лентата за комшиите, спечелили от тотото, отстъпи лидерската си позиция от предходната седмица, като от премиерата си в края на месец март досега е гледан от 35 222 любители на седмото изкуство и има 324 914 лв. приходи от продажба на билети. Бронзът в класацията остава за „Капитан Марвел“. Комиксовият екшън с участието на Бри Ларсън, Джуд Лоу и Самюъл Джаксън е вече месец на екраните у нас и за това време е гледан от 72 381 зрители и има 826 330 лева приходи. Топ 10 се допълва още от „Кралско Корги“, „Зелена книга“, „Семейни кютеци“, „Как да си дресираш дракон: Тайнственият остров“, „Алита: Боен ангел“, „Снежната кралица: Огледалното царство“ и българският филм „Ага“.", "date": "2019.04.04", "title": "\"Дъмбо\" полетя с 13 хиляди зрители към върха на БГ боксофиса"}
{"url": "https://www.monitor.bg:443/bg/a/view/pyrvo-razocharovanie-za-zidan-161580", "text": "\"Реал\" (Мадрид) претърпя поражение с 1:2 при гостуването си на \"Валенсия\" в битка от междинния 30-и кръг на Ла Лига, играна на \"Местайя\".  Това беше първа загуба за \"белите\" след завръщането на Зинедин Зидан. Гонсало Гедеш (35) и Есекиел Гарай (83) зарадваха публиката в крайбрежния град. Карим Бенземавкара почетен гол след 90-ата минута. Загубата остави \"Реал\" на цели 13 точки зад водача \"Барселона\".", "date": "2019.04.04", "title": "Първо разочарование за Зидан"}
{"url": "https://www.monitor.bg:443/bg/a/view/evropejskijat-parlament-glasuva-dnes-paket-mobilnost-161578", "text": "Пакет „Мобилност“ ще бъде гласуван в Европейския парламент днес. Процедурата влезе в програмата на евродепутатите днес, след като на Председателски съвет в вчера бе отхвърлено предложението пакетът да отпадне от дневния ред. Само преди седмица председателят на Европейския парламент Антонио Таяни върна пакета в ресорната комисия и промените не влязоха за гласуване в пленарната зала в Страсбург. Причината за това бяха постъпилите повече от 1200 изменения на първоначалните текстове, което може да доведе до допускане на грешки при гласуване. Междувременно 16 български евродепутати излязоха с декларация, в която заявиха, че пакетът не трябва да влиза за гласуване в пленарна зала, докато не се постигне широк консенсус. Във вторник на извънредно заседание на транспортната комисия, бяха гласувани над 1200 предложения за изменения по пакета. В резултат 1126 продължават за гласуване в пленарна зала. Евродепутатите са разделени по пакет „Мобилност 1“. Едната част смята, че с него се осигуряват ясни европейски правила за международния транспорт и защита на правата на шофьорите. Другата е против, защото, поради различната географска отдалеченост, т.нар. периферни страни се поставят в неравностойно положение по отношение на достъпа до единния транспортен пазар, което би довело до фалити на превозвачи от съответните страни и загуба на стотици хиляди работни места. Най-ощетяващи за превозвачите от Източна Европа се смятат поправките са задължението за връщане в страната на регистрация на превозвача на всеки 4 седмици и забраната шофьорите да спят в кабината на камиона.", "date": "2019.04.04", "title": "Европейският парламент гласува днес пакет „Мобилност”"}
