{"url": "https://www.monitor.bg/bg/a/view/novi-sblysyci-v-karlovskoto-selo-rozino-168683", "text": "Нови сблъсъци между ромските фамилии Сребреви и Ескендерови имаше тази вечер в карловското село Розино, съобщиха от пресцентъра на МВР. Към 17 часа днес разположените в Розино полицейски служители са реагирали и предотвратили разрастването на друго сбиване между  двете враждуващи фамилии. Няма сериозно пострадали. С  полицейски заповеди са задържани 44 участници. Образувано е дп. За осигуряване на обществения ред в селото са ангажирани служители от ру-карлово и сектор Специализирани полицейски сили. Към момента обстановката е спокойна.", "date": "2019.06.23", "title": "Нови сблъсъци в карловското село Розино"}
{"url": "https://www.monitor.bg/bg/a/view/s-kino-razvivat-umenijata-na-21-vi-vek-v-klas-168665", "text": "С правенето и говоренето за кино в класните стаи можем да развиваме уменията на 21-ви век, критичното мислене на учениците, различни техни компетентности, да се учат да работят в екип и да подобряват своята функционална грамотност. Това сподели учителят по английски език в училище „Неофит Рилски“ в село Дерманци Даниел Симеонов по време на форума „Кино в училище“. Според бившия режисьор между седмото изкуство в света и децата в класната стая трябва да има медиатор и тази роля трябва да се заеме от учителя. Той е този, който трябва да избере най-подходящия подход, с който да запознае своите възпитаници с киното. Едни могат да наблегнат на творчеството на режисьора, а други да разкажат малко повече за прожектирания филм. Обсъждането обаче трябва да се случи спрямо всеки клас, защото най-важна е връзката учител – ученик, подчерта Симеонов. „Има резерви, че на децата няма да им е интересно. Страхът, че дискусията няма да се получи, трябва да се премахне. Важна е срещата с киното“, сподели той. Според него в киното няма слаби и силни ученици, всеки може да се включи в обсъждането и да сподели някое свое преживяване. Те имат житейски истории, които да споделят“, каза още педагогът от село Дерманци. Същото мнение споделя и една от най-активните педагожки, въвели киното в клас, Силвия Марушкина. Старши началният учител в 98 НУ „Св. св. Кирил и Методий“смята, че това е пространство, в което преподавателят разтваря едно пространство за естетика и красота. „Това е възможно за неформално общуване с децата, всички сме равни, аз съм част от екипа и си споделяме“, заяви тя. За нея е пропуск за всеки учител, който обича професията, ако той не се впусне в това киноприключение. Един от бившите възпитаници на Марушкина – Нейден, споделя за нея, че тя е магьосник, който е запознал всички негови съученици с магията на киното. „То не е просто филми, а изкуство“, споделя малчуганът. Кинообразованието може да се включи първоначално като смята учителят по български език и литература в с. Люляково Иванка Косева. Най-смелите й очаквания пък са то да стане предмет в училище, наравно с музиката и изобразителното изкуство. „Киното е магия, която трябва да влезе в училище. То създава умения у децата, към които се стремим, за да ги подготвим за живота“, смята учителката. Според нея филмите дават възможност за възпитание на децата и им дава шанс да станат по-добри и одухотворени. Училищата, които са оборудвани с кинозали, са много малко. и са необходими само няколко прости стъпки, споделя организаторката на форума Ралица Асенова. Най-важното е в школото да се осигури тъмно помещение, за да се постигне ефектът на кинозалата. Това може да се постигне със завеси, които да играят ролята на голям екран срещу ученика. На него ще се прожектира с лаптоп и проектор. Второто важно нещо е, когато се прожектира филм с цел кинообразование това да се случва по специално време, в по-особена ситуацията. Не трябва да се прави петък вечер, за да убием време или преди празник. Асенова изтъкна, че оценяването също не е по стандартния начин, защото всеки има право и може да интерпретира и опише образа. Учениците могат да споделят какво са видели в кадъра, какво прави персонажът. Допълвайки се, децата постепенно започват да анализират.", "date": "2019.06.23", "title": "С кино развиват уменията на 21-ви век в клас"}
{"url": "https://www.monitor.bg/bg/a/view/romskite-berachi-na-bilki-sa-lakmusyt-za-nova-strategija-168678", "text": "Мургави сънародници си докарват до 4000 лв. за няколко месеца от бране на билки и гъби. Пукне ли пролетта, още от месец май, та чак до късна есен родните „деца цветя“ хващат гората и се юрват да щавят нашата флора. Пред изкупвателните пунктове се заформят дълги опашки от цели ромски фамилии, от баба до бебе. Метнали на гръб раници и чували, а в ръце с чанти, те стоически чакат, за да предадат набраните килограми билки, шипки, гъби. Парите, които ромите получават за 2-3 месеца, един работник в тежко промишлено предприятие няма да ги види и за половин година при средна заплата от 600 - 700 лв. А за хората от Северозападна България тези пари сигурно се равняват на помощите за цяла година от борсата. Не може да им се отрече на нашите мургави приятели, че са изключително големи тарикати. Или както е модерно сега да се казва, имат гъвкаво мислене и притежават мобилност и креативност. Един приятел казваше: „Гледай какво правят ромите, прави го и ти и няма да съжаляваш. Може да не станеш милионер, но от глад няма да умреш, както и от стрес и преумора също.” Няма да обсъждаме сега ромския манталитет и начин на мислене. Ще кажа само, че шапка им свалям на нашите доколкото може интегрирани братя. Да видиш ром в завод на струг или фреза, или да копае на полето, трудна работа. Там излизат мазоли на ръцете, пък трябва да се спазва и работно време, и трудови норми, че и качество. Да не се пуши, пие и слуша чалга на работното място. И всичко това за някакви си 700 - 750 лв. Не, това определено не е за ромите и за техните свободолюбиви сърца, нетърпящи оковите на контрола, трудовите норми и работното време. Виж, друго си е да се юрнеш на полето или в гората да береш жълт кантарион и шипки или пачи крак и манатарки. Там няма норма, сам си шеф на себе си, а докато бачкаш, можеш и цигари да пушиш, и от джоба на дънките да извадиш пищовчето с мастика и да опънеш една яка глътка за остро зрение и охлаждане в жегата. Абе, да ти е кеф просто да работиш. И не на последно място - поработиш 4-5 часа и изкараш стотина лева. А ако си по-нахъсен и се скинеш от работа осем часа, като предадеш стоката в пункта, може да си тръгнеш и с два родни „зелени гущера”, т.е. с цели два стотака. За които в завода ще трябва да се скъсаш от бачкане поне една седмица. И още нещо. Добре че са те, та поне отчасти благата, които така щедро е изсипала майката природа над нашата красива родина, да се оползотворяват. По полята и ливадите на България растат десетки лечебни билки. Те могат да заменят химията, която повечето от нас поглъщат всеки ден с шепи срещу различни болежки. И това истинско природно богатство така си и стои и не се използва. Добре че са ромите, та да оползотворят поне част от него и да ни покажат стратегическия път в тази посока. България е най-богата на билки в ЕС и при добра държавна стратегия това може да се превърне в печеливш отрасъл. А ромите да станат самоуки експерти. Това тяхно занимание вероятно е едно от малкото, за което няма да роптаят, а ще ги похвалят. Ето ти интеграция! А онзи, който реши, че 2 бона на месец или стотачка на ден са много, нека просто да се хване и той, вместо да мрънка. Лесно е. Взема си годишната отпуска и вместо да се пържи на плажа, тръгва по горите и по поляните. Хем спорт, хем разходка, хем така модерното напоследък еко.", "date": "2019.06.23", "title": "Ромските берачи на билки са лакмусът за нова стратегия"}
{"url": "https://www.monitor.bg/bg/a/view/narychnik-za-bezopasna-internet-vakancija-168663", "text": "Липсата на учебните занятия през летните месеци отваря доста свободно време за малчуганите. Вместо да четат „Патиланско царство“, „Под игото“ или разказите на Елин Пелин от списъка със задължителна литература учениците прекарват голяма част от деня сърфирайки в интернет пространството. „Монитор“ събра няколко съвета и препоръки на експертите как да предпазим децата от опасностите, които дебнат. 12 начина за намаляване на рисковете за семейството от употребата на интернет са посочили от safenet. На първо място съветват да не даваме информация, чрез която може да бъдете разпознати (домашен адрес, име на училище, телефонен номер, както и такива за възраст или финансово положение). Майки често качват снимки на хлапетата си в групи в социалните мрежи в моменти на гордост или запитвания за болест. Те обаче могат да бъдат видени от неподходящите хора, затова от Център за безопасен интернет съветват да не се качват снимки на деца в публични сайтове. Те предлагат и измисляне на псевдоними на хлапетата, вместо да се споменават със собствените им имена. Сред начините за намаляване на рисковете е превръщането на компютъра в семеен, поставяйки го в хола вместо в стаята на детето. По този начин родителите могат да имат преки наблюдения върху сайтовете, в които влизат малчуганите, и хората, с които общуват в интернет пространството. В тази връзка от safenet предлагат на възрастните да се запознаят с онлайн приятелите на децата си така, както знаят тези от квартала или училище. По този начин ще се убедят, че те са тези, за които се представят. От центъра съветват, ако хлапета излиза с такива хора, то срещата да е на публично място в присъствието на родителите. Ясните правила също са важна стъпка от предпазване от рисковете в интернет. Те могат да бъдат разписани и закачени на видно място до компютъра. Сред правилата може да се посочва колко време може да стои детето в онлайн пространство, в кои сайтове да влиза и какво не може да споделя. Пет съвета за киберчисто лято или как да останем киберсигурни това лято пък предлагат от Държавната агенция „Електронно управление“. Първият е да се пазим от измамни сайтове и места за хотелски резервации. Те посочват, че около 15 млн. хотелски резервации са засегнати от измами ежегодно. Затова от ДАЕУ споделят, че най-безопасният начин да се избегне измама е резервацията директно през уебсайта на хотела. Вторият съвет е да се внимава с обществените wi-fi мрежи на летищата и в хотелите, тъй като всеки може да има достъп до тях и личните ни данни. За да се предпазим от това, не трябва да се свързваме с непознати мрежи, както и да следим дали адресът, в който влизаме, започва с https:// (вместо с http://), което означава, че трансакциите са ни сигурни. Бонус съвет е да не забравяме да изключим wi-fi на телефоните си, защото ако попаднем на злонамерени мрежи, може да се свържем с тях автоматично. Важно е да си създадем и сигурни пароли, както и да не бъдат едни и същи на различните ни профили. Четвъртият съвет на ДАЕУ е свързан с мястото, където ще почиваме. Големи вериги са били подложени на кибератаки през последните годни, затова според тях е добре да проучим и хотела, в който ще се настаним, и техните политики за защита на личните данни. Най-важното – не съобщавайте на света, че ще бъдете на почивка. Освен вашите близки, за отсъствието от дома ви могат да науча и хора, които не са ви приятели. Престъпниците също следят кои апартаменти и къщи са свободни за грабежи. Към вече изброените полезни съвети могат да се добавят и няколко от експертите от ГДБОП. Те напомнят, вмрежата влизат за съжаление и злонамерени хора. Разчитайки на детската наивност, те умело използват интернет пространството с престъпни намерения - сексуални посегателства, измами и трафик, насочени предимно към малолетните и непълнолетните. Затова от ГДБОП съветват да обяснят за опасностите на мрежата, да не им позволяват да излизат на срещи с непознати, да сигнализират за страници, ако забележат в тях материали или снимки, които ги смущават или шокират.", "date": "2019.06.23", "title": "Наръчник за безопасна интернет ваканция"}
{"url": "https://www.monitor.bg/bg/a/view/otmeniha-50-leva-globa-na-zatlystjal-shofior-karal-bez-kolan-168613", "text": "С 50 лв. бе глобен шофьор от Пловдив, защото карал без колан. Съдът обаче отмени санкцията, тъй като водачът представил документи, че е затлъстял. Едричкият пловдивчанин бил спрян от катаджия на 9 март около 22.50 часа на булевард „Васил Левски” в града. Пътният полицай констатирал, че мъжът шофира без предпазен колан своята „Дачия” и вдигнал палката. Пълният водач не оспорил, че кара без колан и обяснил, че няма как да го закопчее около тялото си поради наднорменото си тегло. Тези му обяснения обаче не били приети от полицая и на 8 април т.г. водачът се сдобил с наказателно постановление. Последвало обжалване в съда, където шофьорът представил медицински документи за състоянието си. Според заключенията на лекарите шофьорът „страдал от затлъстяване, ствръхтегло в областта на корема”. Затова медиците му препоръчали да не ползва предпазен колан, за да има бързи реакции при шофиране. Те му предписали медикаменти за сваляне на теглото и му наложили диетичен режим на хранене. Така съдебният състав отменя наказателното постановление на едрия пловдивчанин, но решението не е окончателно и може да бъде обжалвано.  ", "date": "2019.06.23", "title": "Отмениха 50 лв. глоба на затлъстял шофьор, карал без колан"}
{"url": "https://www.monitor.bg/bg/a/view/glad-za-berachi-srina-iznosa-na-bilki-s-1-3-temata-168680", "text": "Страната ни е изнесла под 10 000 тона билки през 2018-а, което е с 1/3 по-малко от предходната година. Това обясни пред „Монитор“ председателят на Българската асоциация на билкарите и гъбарите Иван Цицелков. Той изтъкна, че сезонът е изключително тежък за бранша, тъй като вече трети месец дъждовете у нас не спират. „През това време много от билките не се събират, а тези, които могат, се сушат трудно. В сравнение с миналата година реколтата на всичко се бави с около 20 дни. Съответно и събраните количества са наполовина. Заради валежите най-вероятно билките ще са и с лошо качество - със силно влошени органолептични показатели и лоша микробиология“, коментира Цицелков. През последните 3 - 4 години износът на билки се редуцира с около 20 - 30% годишно. Като основна причина за това експертите посочват липсата на работна ръка. У нас билкарството е най-развито в Североизточна и Централна България. Но от асоциацията изтъкват, че през последните няколко години хората предпочитат да изкарват повече пари навън или пък са заети в малки и средни предприятия, които наемат работници целогодишно. Затова и проблемът с дефицита на кадри продължава да е на дневен ред. Традиционно у нас се изнасят около 100 вида билки в над 50 страни, като най-търсени са коприва, шипка, стрък маточина, цвят глог с листа, цвят и лист липа. Цените им обаче варират. Най-голям интерес има предимно в Германия, Испания, Франция, Италия. Според експерти през последните години има тенденция на увеличение на цените. „Проблемът е, че увеличението, което е приемливо за пазарите извън България, е 10 - 15% годишно, но цените в България се покачват с 30 - 40%, което води до значително по-високи очаквания и изисквания, непостижими за тукашното производство. Следват множество рекламации, връщане на билки в България и сериозни проблеми за износителите“, обясни Иван Цицелков. Затова целта на асоциацията била да възроди билкарството чрез информиране и обучение на пунктовете за билки. До края на този месец ще бъде пуснат нов интернет сайт на асоциацията - babg.eu. Така членовете на асоциацията ще могат да се запознаят с добрите производствени практики, с новостите по отношение на качеството на предлаганите от България билки, условията, на които трябва да отговарят пунктовете, и др. „Планираме и през зимния сезон да организираме курсове по билкарство по отделните райони на страната“, допълни още Цицелков. Берачи на билки изкарват до 4000 лева на месец. Тяхната работа започва в началото на лятото и приключва до средата на август. Тя е свързана основно с преходи в планините и горите, показва проучване на „Монитор“. По-лесно за събирачите е да берат в близост до пътя, за да не носят тежките чували на далечно разстояние. Фирмите обаче отказват да изкупуват такива билки, тъй като са замърсени от преминаващите автомобили. Най-претенциозни били от Арабските емирства, където настоявали само за първо качество. Те били и основните изкупвачи на нашите билки. Друг голям пазар бил немският. Справка на „Монитор“ в различни регистри показва, че около 120 фирми изнасят наши билки в чужбина. Повечето от тях са регистрирани в района на Варна, Бургас, Пловдив и Благоевград. Вписани са като семейни фирми. Знае се обаче, че компаниите наемат хора за летния сезон, които да берат тревите. Освен това са и прeкупвачи. Изключително търсени са бъз, глухарче, ружа мента, малинова шума и жълт кантарион. Последният се взима за лев, лев и нещо на килограм и е изключително лесен за събиране. Малко по-скъпа е билката гръмотрън, която се води медоносна. Тя расте на храст и се използва за производството на илачи за отслабване. Твърди се, че с билката се смъкват по 3 килограма на месец. Изкупната й цена е около 1,50 за килограм. Тя се изнасяла основно за страни от Европа, научи „Монитор“. Няколко тона обаче заминали за Щатите през последните години. Търсена е и ружата, с която европейски фармацевтични компании правят противоалергични лекарства. Тя се изкупува за около 1,20 на килограм. Корените й се използват в кулинарията. Едва няколко ресторанта обаче, основно френски, са проявили желание да купят, и то на пренабрежително ниска цена. „Училище за билки“ за Еньовден организират от варненския Музей на медицината. Професионалисти от факултета по фармация ще предават знание за лековитите растения по Северното Черноморие – разпознаване, бране, съхранение, безопасна употреба и въздействие върху здравето. Училището за билки ще отвори врати точно в 10 часа днес, а входът е свободен за всички, заявиха организаторите на събитието от Медицинския университет в града. Първият учебен час е посветен на Азбука на билките – запарки, чай, отвара, вторият е за събиране, сушене и обработване на билките, третият час е посветен на билки и подправки и четвъртият - на приложения и употребата на билките. Училището се открива по проект „Еньовден - здравни и културни традиции“ с финансовата подкрепа на фонд „Култура“ на община Варна. Еньовден е един от най-значимите празници в българския народен календар. Това е най-дългият ден през годината и е празник на билките – лековити и магически. 24 юни е денят на лятното слънцестоене и е денят на св. Йоан Предтеча, който е познавал лечебните възможности на растенията и оцелява в пустинята сред вълшебните природни треви. Вярва се, че всяка трева, набрана на Еньовден, е лековита. Община Генерал Тошево ще инициира създаване на асоциация на производителите на лавандула. Това съобщи кметът Валентин Димитров на проведената открита среща в рамките на фестивала на лавандулата. Във форума участваха кметовете на Генерал Тошево Валентин Димитров и на Добрич Йордан Йорданов, председателят на ОбС в Ген. Тошево Христо Павлов, областният управител Красимир Кирилов и заместникът му Красимир Николов. Участваха също представители на Министерството на земеделието и храните – Слави Кралев – директор на Дирекция „Растениевъдство”, Тодор Джипов – първи съветник на министъра, и Петър Кировски, както и Десислава Иванова – директор на ОД „Земеделие”, съобщи ProNews.. Проблемите на сектора, които все повече се развива в област Добрич, събраха производители и преработватели. Генерал Тошево е столица на лавандулата, тъй като от 900 000 декара обработваеми земи, в общината с етерично-маслената култура са заети 25 000 декара, съобщи кметът Валентин Димитров. Дестилериите в общината са 10-11, като мощностите се увеличават и за преработване на новата реколта са построени още 3. „Производството на лавандула се превръща в основен отрасъл и поминък за Генерал Тошево”, посочи кметът. По думите му, ако настоящата година е успешна, то следващата ще е още по-успешна за производителите на лавандула. Данните на Министерството на земеделието сочат, че ако през 2016 година в област Добрич са отглеждани 6961 декара с лавандула, то през миналата година те вече са били 39 640 декара, а тази година бележат сериозен ръст и вече са 72 239 декара. В национален мащаб сочат, че пред 2018 година площите с лавандула у нас са били 120 000 декара, а през тази се очаква да достигнат 170 000 декара. Изнасяме предимно пачи крак зад граница. Манатарката е с много лошо качество и е червива. Това обясни пред „Монитор“ Юлиян Колев от Асоциацията на преработвателите на диворастящи гъби и плодове. Цената на пачия крак пък вече е паднала на 5 - 5,50 лв. за кг. Само преди година се търгуваше за 6 - 10 лева. Сезонът бил изключително слаб, въпреки че времето е благоприятно за гъбарство. И тук проблем се оказва липсата на кадри. „Вече няма кой да бере гъби, затова и няма суровина. Това са хора със свободни професии и предимно живеещи по селата. А, както знаете, селата се обезлюдяват“, коментира той. У нас гъби се берат най вече от ромското население, предимно в районите на Котел, Ракитово, Девин, Доспат, Якоруда, Велинградско. Публична тайна беше, че тези хора изкарваха по 100 лева на ден. През последните години обаче работната ръка е все по-малко, защото хората предпочитали да си търсят постоянна работа. Заради лошото качество на манатарката пък, миналата година наши фирми предпочитаха да я внасят от Румъния. „Тази година няма такъв внос, защото и там качеството й е лошо. Затова предпочитаме да сме изцяло с родна продукция. Надяваме се през юли и август в Родопите да има по-добра кампания и да имаме по-качествена манатарка“, коментира Колев. Той изтъкна, че пазарът у нас е слаб, защото гъбите на присъстват често в менюто на българина и се купуват предимно замразени. Добрата продукция се предлагала най вече в ресторантите в големите градове. Търговските гъби у нас са 12 вида, но в горите могат да се намерят над 200. 99% от продукцията са за износ и едва 1% стига до родния пазар. Тази тенденция продължава от години. Браншът обаче търпял поражения заради незаконния износ на трюфели. Освен че окопаването в гората вредяло на природата, по-голямата част от продукцията минавала в сивата икономика, защото търговците не плащат данъци.", "date": "2019.06.23", "title": "Глад за берачи срина износа на билки с 1/3 (ТЕМАТА)"}
{"url": "https://www.monitor.bg/bg/a/view/todor-gadjev-priznavaneto-ot-skopie-na-istinata-za-goce-delchev-e-polojitelna-stypka-168684", "text": "Като изненадваща и положителна стъпка определи в интервю за \"Монитор\" признанието от страна на президента на Северна Македония Стево Пендаровски, че Гоце Делчев е българин, директорът на Института по история на българската емиграция в Северна Америка „Илия Тодоров Гаджев“ (ИИБЕСА) Тодор Гаджев. - Това донякъде е изненадващо, но е положителна стъпка от тяхна страна, включително и това, че и премиерът Зоран Заев продължава да се изказва положително за България. Тепърва ще очакваме обаче реакцията на научните среди там, което ще бъде важно и за работата на съвместната комисия. По-важното обаче е да се събуди интересът у най-младото поколение и през интернет то да научи истината за историята и да види истинските документи, а не да вярва на фалшивите македонитски тези в учебниците, по които са обучавани в училищата. - Както се чува, работата й е в пълен застой. Мисля, че ще трябва да минат две поколения в Македония, за да се намерят хора, с които можем да се разберем. Факти и документи срещу македонистките тези има достатъчно, включително и в архива на баща ми. Например тук, в института, на стълбите има снимки на обяви във вестници, издавани отвъд Океана от българи от Македония на чист български език още отпреди Втората световна война. Една от многото например е озаглавена „Български склад за каменни въглища, лед и храни за добитък“ и е подписана от бизнесмена Христо Лабаничаров от с. Любаница, Костурско. Има много такива обяви от хора от всички краища на Македония, станали търговци в Америка. - Още от най-малки с братята и сестрите ми обичахме да тропаме по вратата на зимника на къщата в едно от предградията на Детройт, където живеехме, който баща ми Иван Гаджев беше превърнал в архив. Там той записваше на магнетофон спомените на всички българи, идващи у нас, и особено на най-известните дейци на българските емигрантски организации в САЩ и Канада. Преди да започна да помагам активно на баща ми за архива през 1997 г., дойдох да следвам в София. Върнах се в Щатите чак през 2010 г. През тези 12 години по негова заръка се занимавах с изграждането на сградата на института. От понеделник до петък бях в София на лекции, в събота и неделя си идвах в гр. Гоце Делчев. Първоначално идеята на баща ми беше в България да е филиалът на института и в мазето на родната му къща тук да е хранилището за документи. За късмет успяхме да купим съседния парцел и решихме да вдигнем сградата, където сега се намира институтът. Затова и впоследствие той реши целият архив да бъде докаран от Америка в България. В продължение на няколко години докарахме 4 големи контейнера - около 60 т, документи и вещи. Почти целият архив три пъти е минал през ръцете на Иван Марков, който е приятел с баща ми от детството и е дългогодишен ръководител на библиотеката в гр. Гоце Делчев. През 1982 г., преди промените, е изпратен от БАН в Детройт да види какво съдържа архивът на баща ми. Тогава беше 4 месеца у нас и успя да подреди всичко. След това обаче в архива започват да постъпват още много документи от САЩ и Канада и се наложи в къщата ни в Детройт да бъде изградено допълнително помещение от 120 квадрата, където те да се съхраняват. Марков идва през 1992 г. за втори път и му направи каталог и за трети път свърши същата работа, когато целият архив пристигна в България. Проблемът обаче за нас е, че той е библиотекар, а не професионален архивист. Затова до ден днешен самият архив остава почти невъзможно да се ползва за научни цели от българските историци. - Да. Вече са към края преговорите с държавата за придобиването от нейна страна на колекцията от документи, събрани от баща ми. Само чакаме до края на месеца да излезе една оценка от „Държавни архиви”. Има съгласие от държавата в тази насока. Част от колекцията е взета в музея в Благоевград, да ги описват. От Народната библиотека „Св. св. Кирил и Методий” проявиха интерес към книгите. Наех екип, който за 6 месеца направи само груб опис от над 100 страници на архива. Целта е държавата да види какво е съдържанието му и да се направи сделка. Има вариант да се откупи архивът заедно със сградата в гр. Гоце Делчев и тук да има център, каквото беше и желанието на баща ми. - Най-малко са за времето след 1989-а, а най-много между 1944-та и края на 80-те години на миналия век. През това време българските емигранти са били най-активни. Писали са петиции до американските сенатори и президенти за нарушаването на правата на човека в България. Такъв пример е Българският национален фронт (БНФ) - най-голямата антикомунистическа организация извън страната. Те издаваха сп. „Борба”. Целият им архив е тук. Интерес към документите има от чужбина. Историци от Чехия търсеха информация именно за антикомунистически организации в страните от бившия съветски блок. Те са готови чак от там да дойдат да се запознаят с архива. Едно младо момче от БАН идва да събира информация за емиграцията ни в Северна Америка и се отказа, защото документацията не е систематизирана според стандартите на архивното дело. Общо само заглавията на книги в колекцията са 28 - 29 хиляди. Има българо-английски джобен речник, дело на двама българи издатели от Торонто, Канада, от 1913 г. - Татко ми е разказвал за посещения още преди 1989 г. на югославски дипломати вкъщи, на които са му били предложени 1 - 2 млн. долара, и то за малкия архив, който се побираше в зимника на къщата ни в Детройт. Доста по-късно, когато се събраха много документи, през 2004 г. идваха емисари и от Скопие да видят за какво става дума, но след това не са ни търсили. Баща ми докара този архив в България, за да остане тук, а не да отиде другаде. - Не. Няма подобна опасност. - Много голяма. Немалко хора бягат в Щатите още след Илинденското въстание от 1903 г. Следващите вълни са след балканските войни и Първата световна, когато Егейска и Вардарска Македония остават извън пределите на България. Част от тях са били членове на ВМРО. - Баща ми бяга нелегално от България през 1968 г. през гръцката граница и година след това Михайлов нарежда от Рим той да стане секретар на пробългарската тогава Македонска патриотична организация (МПО). Баща ми обаче започва да разбира, че под влиянието на Михайлов се налага линията на македонистите в организацията. Ванчето е докарал нещата дотам да забрани на конгресите на МПО и в нашите черкви да се вее българското знаме. Затова баща ми се оттегля от поста и от 1976 г. започва да събира документите. - Писмата му до и от него, писани до най-големите дейци на МПО години наред преди това, доказват обратното. Оригиналите им са тук. Действията на Михайлов нажежиха обстановката в организацията, всички по-стари дейци се оттеглиха от нея и тя пропадна. Един от тях - Петър Ацев, почина от сърдечен удар на един от конгресите на МПО. Михайлов с интриги успя да предизвика и разцеплението в българската църква в Америка. В архивите на баща ми има много факти за този скрит фронт на Ванчето срещу България, които не са известни на историците тук. - Да. Той винаги е бил конспиратор, макар че доста години преди да умре всички са знаели къде живее в Рим и никой не се е канел да го трепе. Явно обаче се е досещал, че може да се разбере какви ги върши, и в писмо до Добри Бумбалов - един от дейците на МПО в Детройт, Михайлов нарежда да се изгарят писмата му, като само се вземат бележки от тях, защото един ден писмата може да попаднат в ръцете на Гаджев, а той всичко публикува. Както и става след смъртта на Бумбалов. От архивите става ясно за атмосферата на интриги, налагана от Ванчето сред дейците на МПО. Вече са дигитализирани магнетофонните записи с интервютата на баща ми с десетки дейци на МПО, които описват подмолната дейност на Иван Михайлов срещу българската идея сред емиграцията в САЩ и Канада. - В Чикаго има една група МПО - „Пирин“, които са момчета от нашия Пирински край. Те изгониха един по един всички македонисти от Централния комитет на организацията, но от предишната голяма организация останаха само 7 организации, като закрити са 25 други през годините. Възстановяването на МПО във вида, в който е създадена преди почти век в Щатите от македонските българи, може би ще отнеме много години. - Да. В последните годините има голяма активност. В Детройт вече има български културен център и училище към него. В Чикаго има 14 училища. Едно от тях отскоро е в собствена сграда, струваща над един милион долара, но в него има повече деца и така може да се самоиздържа. - Наистина. Това са неща, направени от новата емиграция, които допреди петнайсетина години ги нямаше. Роден е на 28 юни 1977 г. в гр. Детройт, щата Мичиган, САЩ През 1995 г. завършва средното си образование в родния си град От 1997 до 2010 г. живее и учи в България През 2007 г. защитава магистратура по кинезитерапия в НСА „Васил Левски“ Помощник-секретар е на Български културен център - Детройт От 20017 г. е директор на ИИБЕСА, намиращ се в гр. Гоце Делчев Владее говоримо и писмено английски и български", "date": "2019.06.23", "title": "Тодор Гаджев: Признаването от Скопие на истината за Гоце Делчев е положителна стъпка"}
{"url": "https://www.monitor.bg/bg/a/view/myj-opita-da-nahlue-v-doma-na-holi-beri-168660", "text": "Мъж е направил опит да нахлуе в дома на американската актриса Холи Бери. След старта на разследването на случая е арестуван 59-годишният Роналд Юджийн Грифин, който опитал да влезе в къщата на носителката на „Оскар“ и дори сменил една от ключалките на входната врата, твърдейки, че е новият собственик. Според сайта TMZ, арестуваният се появил за пръв път на прага на холивудската звезда през януари и се опитал да разбие една от ключалките. Тогава той избягал, щом видял градинаря. През март Роналд се върнал отново, но полицията получила сигнал за това от съседи. Те  съобщили, че неизвестен мъж се е появил с ключар и се опитва да смени ключалките. Когато органите на реда пристигнали на място, мъжът убедително заявил, че е собственик  на къщата и има съответните документи. Той се скарал с част от персонала на Бери, като ги обвинил, че те са нарушителите и са нахлули незаконно на територията на неговата собственост. Полицията в Лос Анджелис обаче бързо установила истината и в момента Грифин е задържан.", "date": "2019.06.23", "title": "Мъж опита да нахлуе в дома на Холи Бери"}
{"url": "https://www.monitor.bg/bg/a/view/dps-i-peevski-s-novi-iniciativi-za-razvitie-obzor-168682", "text": "  Депутатът от ДПС и издател на „Телеграф медиа“ Делян Пеевски, както и други народни представители от движението ще излязат с нови инициативи за развитие на държавата в следващите седмици. Това стана ясно от думите на депутата от ДПС Йордан Цонев пред БНР. Цонев подчерта, че двигател на програмата е цялата партия, но Пеевски участва много активно в съставянето й. „Пеевски реши политически, че ще участва и в нейната реализация и затова е в парламента и работи в парламента, макар че продължава да работи с избирателите си, както и преди. Присъствието на г-н Делян Пеевски в парламента е свързано с нашето решение след изборите да приведем в ход програмата, която готвихме две години. И като казвам „да приведем в ход“, не значи да я направим управленска. Защото не сме управляващи“, подчерта още Цонев. „Означава да започнем инициативи по нея, да започнем разговори. Както виждате първите ни две инициативи предизвикаха буквално политически щорм. Така че ние ще продължим следващата седмица с тези инициативи. ще го коментираме, ще го правим като предложения и така ще се опитаме да предизвикаме онзи дебат, който да доведе до изготвяне на приоритети за ускорено развитие. Общи приоритети – не на ДПС, не на ГЕРБ, не на БСП, а общи приоритети за страната. Например – решаване на демографската криза, силен акцент върху образованието с точно колко средства и къде, силен акцент върху високите технологии и зелената икономика. Когато това станат приборите на всички политически партии и независимо коя дойде на власт – да ги изпълнява, нещата ще се случат“, категоричен бе още Цонев. Депутатът коментира и темата с партийните субсидии и законодателните предложения на ДПС. „Наш приоритет е да се запази 11 лева. Винаги е било наш приоритет. През всичките тези години от въвеждането на субсидията ДПС е било за това финансирането на политическите партии да е публично, т.е. от бюджета, за да не се създават онези зависимости, за които започна да говори българското общество едва в последната една седмица“, посочи още депутатът от ДПС. „Тогава, когато ние говорихме, че ако публичното финансиране бъде намалено до степен да е равно на нула, каквото е единият лев на глас, тогава бяхме оплювани и от политическите ни опоненти, и от медиите, и от анализаторите, че сме били за публичното финансиране. Сега, когато казахме, добре след като не искате да има публично финансиране, от икономическите субекти и от физическите лица, защото това право го имаше…“, посочи той в интервю за предаването “Неделя 150“. Цонев коментира още дали има концепция как да се осъществява финансирането от икономически субекти за партиите и как да бъде строго регламентирано: „Ние нямаме такава концепция, защото това не е нашето първо желание. Този, който внесе референдума за 1 лев на глас с ясното съзнание, че хората, разбира се, това ще гласуват, трябваше да каже как ще се финансират политическите партии“. Според Цонев, ако все пак обществото държи на субсидия от 1 лв. за глас, трябва да се изработи концепция как политическите партии да се предпазват от икономически зависимости. „В рамките на 3 дни няма как да се изработи концепция, приемлива за всички политически партии и за цялото общество. Такава концепция може да се изработи, ако законът бъде свален и се даде срок един месец за консултации…“", "date": "2019.06.23", "title": "ДПС и Пеевски с нови инициативи за развитие (ОБЗОР)"}
{"url": "https://www.monitor.bg:443/bg/a/view/djudistyt-ivajlo-ivanov-izpusna-zlatoto-168681", "text": "Най-голям шанс за титла на вторите Европейски игри в Минск изпусна в третия ден джудистът ни Ивайло Иванов. Знаменосецът на българската делегация стигна до финала в кат. до 81 кг след 4 убедителни победи. В схватката за златото той обаче допусна съперникът му Матиас Казе (Белгия) да вземе точка след оценка \"вадзари\" 15 секунди преди края. Най-добрият ни джудист не успя да компенсира това и остана със сребро. Най-малко сребро си осигури и Мария Оряшкова, която стигна до финала в кат. над 78 кг при жените. Тази вечер тя излиза срещу Жанара Кузанова (Рус).", "date": "2019.06.23", "title": "Джудистът Ивайло Иванов изпусна златото"}
{"url": "https://www.monitor.bg:443/bg/a/view/zlatka-rajkova-napisa-stihotvorenie-pro-ch-etete-go-tuk-168671", "text": "Плеймейтката преквалифицирала се в дизайнерка Златка Райкова намери ново амплоа – да пише стихотворения. Красавицата разбуни духовете в социалните мрежи със своя творба в рими, в която споменава, че с футболиста Благой Георгиев-Джизъса „може да станат и четирима“. Ето го и стихотворението: Припомняме, че Райкова е бременна в петия месец и се очаква да роди през есента. Това ще е първо дете за нея и четвърто за Георгиев. Предполага се, че скоро двойката ще вдигне и сватба. Златка и Джизъса се сгодиха около Коледа, след което отпразнуваха събитието с наздравици за новата 2019 година в съседна Сърбия. Връзката им датира от миналия септември.", "date": "2019.06.23", "title": "Златка Райкова написа стихотворение (ПРОЧЕТЕТЕ ГО ТУК)"}
{"url": "https://www.monitor.bg:443/bg/a/view/glasyt-na-vss-panov-samo-kritikuva-ne-pomaga-za-otpadane-na-monitoringa-168672", "text": "Председателят на Върховният касационен съд Лозан Панов няма никакъв принос за отпадането на мониторинга по глава правосъдие, непрекъснато критикува и няма проактивно поведение, за да промени тези неща, за които твърди, че не са изпълнение. Това заяви пред Канал 3 представляващият Висшия съдебен съвет Боян Магдалинчев. По думите му, след като Лозан Панов счита, че не са изпълнени достатъчно препоръките от Брюксел, може да подаде оставка като председател на ВКС, но не желае да го направи, а вероятно предпочита да пречи за преодоляването на проблемите в съдебната система. Той си има своите разбирания и позиции. Твърди, че това са лично негови, но това колко са споделени не можем да кажем. Искрено се надява и той да излезе и да каже дали е бил войник. Това е малко лична информация, най-добре би било сам да каже защо не е бил в казармата“, коментира още Магдалинчев. По отношение на тримата големи и предложението на министъра на правосъдието Данаил Кирилов за възможност за тяхното разследване с разрешение от ВСС, Боян Магдалинчев коментира, че и в момента им текст в Конституцията на Република България чл. 120 ал 3, който предвижда принципна възможност за отговорност на тримата големи и предстрочното прекратяване на мандата им. Това са принципни възможности и наред с редовите магистрати и за тях има такава възможност“, обясни Магдалинчев. „В Конституцията и в Закона за съдебната власт за тримата големи са предвидени абсолютно еднакви правила. Предвидени са и в Конституцията такива за отстраняване от длъжност. Това, което не е предвидено е когато има умишлено извършено престъпление към какво да се пристъпи. Те са магистрати както всички останали, допълни още той. От делото \"Колев и Колев” се прие, че главният прокурор има твърде голяма власт. Сега се предлагат текстове за тримата големи . Защо да изключваме възможността другите двамата големи да извършат умишлено престъпление, дори побоят може да бъде такова,попита Магдалинчев.", "date": "2019.06.23", "title": "Гласът на ВСС: Панов само критикува, не помага за отпадане на мониторинга"}
{"url": "https://www.monitor.bg:443/bg/a/view/luis-hamiltyn-nedostijim-i-vyv-francija-168674", "text": "Люис Хамилтън спечели шеста победа за сезона във Формула 1. Британецът триумфира и в Гран при на Франция на пистата \"Пол Рикар\", а тимът му \"Мерцедес\" отбеляза своя шести победен дубъл, след като Валтери Ботас финишира на второ място, на което се намираше през цялото състезание. Двамата стартираха от първа и втора позиция и ги удържаха без проблеми до края. Едва в последния завой преди финала Шарл Льоклер с \"Ферари\", който се движеше трети от старта, се опита да атакува Ботас, но опитът му да го изпревари не успя. След старта, на който известна интрига създадоха съотборниците в \"Макларън\" Карлос Сайнц и Ландо Норис, Хамилтън се установи твърдо начело и на моменти държеше Ботас на цели 12 секунди зад себе си. Така даде заявка за поредния си успех, въпреки че след финала сподели, че имал проблеми с гумите и смяната на предавките. Най-бързата обиколка направи обаче завършилият на пето място Себастиан Фетел с \"Ферери\", който прибра точката и бонусите за нея. Пред него се нареди Макс Верстапен с \"Ред Бул\". Състезанието гледаха на живо 140 000 души според статистиката за закупените билети. \"Прекрасно място, хубава публика, добро време и победа - какво повече можех да желая, коментира Хамилтън след финала. - Не мислете, че беше лесно, имаше проблеми, но това са неща от състезателната обстановка. Благодаря на екипа ми, справи се перфектно с всичко.\"", "date": "2019.06.23", "title": "Люис Хамилтън недостижим и във Франция"}
{"url": "https://www.monitor.bg:443/bg/a/view/sydyt-otmeni-ovos-za-stroej-na-krematorium-kraj-kuklen-168612", "text": "Административният съд в Пловдив отмени преди дни издаденото през 2017г. от РИОСВ решение по Оценка на въздействието на околната среда (ОВОС) за строеж на крематориум край Куклен. Решението обаче не е окончателно и може да се обжалва. Инвестиционното намерение на частната фирма разбуни духовете в малката община в началото на 2017г. Със серия от протести жителите на Куклен и съседните населени места ясно показаха, че не желаят край домовете им да има инсинератор за човешки останки. В дните около 20 август 2017г. протестиращите изпратиха писмо  до МОСВ, областния управител на Пловдив, директора на РИОСВ и директора на РЗИ – Пловдив, в което се казваше: „Не желаем в близост до мястото, в което живеем ние и растат децата ни, да се изгради съоръжение, предназначено за изгаряне на човешки тела и останки, съпроводено с риск от допълнително замърсяване на околната среда. Според нас то е в разрез с религиозните вярвания на общността ни”. Само няколко дни по-късно обаче  - на 29 август с.г., директорът на РИОСВ е одобрил осъществяването на инвестиционното предложение „Преустройство на склад за строителни материали в инсинератор за човешки тленни останки“ в имот № 0011382, местност „Орта хан”, в землището на Куклен, става ясно от съдебното решение. Според магистратите в Доклада за ОВОС на крематориума са допуснати сериозни нарушения, като например че в екипа, изготвил изследването, липсва медицински специалист, лекар със специалност по хигиена/ кому­нална хигиена/трудова медицина, като по този начин не са спазени методологията и изискванията за оценка на риска. Освен това въобще не е коментиран фактът, „че дейността на крематориумите е безспорно идентифиран непред­намерен източник на устойчиви органични замърсители, нито че от дей­ността на същите се отделя и живак, съобразно както Стокхолмската конвенция”. Съдът в Пловдив се позовава и на европейския регламент 2017/852 на Европейския парламент и на Съвета от 17 май 2017 година относно живака, според който „До 30 юни 2020 г. Комисията представя доклад на Европейския парламент и на Съвета относно резултатите от оценката си по отношение на: а) необходимостта от това Съюзът да регулира емисиите от живак и живачни съединения от кремато­риуми;“. Съдебното решение на административния съд идва година, след като с писмо до община Куклен частният инвеститор се отказа уж официално от изграждането на крематориума. Със съдебното решение, което не е окончателно, РИОСВ – Пловдив трябва да плати на община Куклен 2025 лева разноски по делото.  ", "date": "2019.06.23", "title": "Съдът отмени ОВОС за строеж на крематориум край Куклен"}
{"url": "https://www.monitor.bg:443/bg/a/view/samo-2-ot-bylgarite-se-trudjat-na-polovin-raboten-den-168676", "text": "Само 2% от българите на възраст между 20 и 64 години са работили на половин работен ден през 2018 г., като делът им е най-нисък в Европейския съюз. Това сочат данни на европейската статистическа служба Евростат. У нас повече жени, отколкото мъже работят на непълен работен ден – 2% спрямо 1,6%, като това е най-малката разлика между представителите на двата пола сред страните - членки на ЕС, показват данните на европейската статистика. В Евросъюза като цяло делът на хората, които са работили на непълен работен ден, е бил 19%. За сравнение през 2005 г. той е достигал 17% и оттогава постепенно расте като достигна 18% през 2010 г. и 19% през 2012 г., отбелязва Евростат, цитирана от Invesor.bg. България е в топ 3 от страните - членки на ЕС, по продължителност на седмични часове, сочат данни на Евростат година по-рано. Продължителността на работната седмица у нас е била средно 40 часа и 48 минути. Първите места заемат нашите съседки – Турция с 46 часа и 42 мин. и Гърция с 48 часа и 18 мин. Най-малко работят холандците с 30 часа и 18 минути седмично. Така страната ни се нарежда на 3-то място по най-дълга работна седмица. Сред страните - членки на ЕС, Холандия има най-голям дял на служители на непълно работно време във възрастовата група между 20 и 64 години от 47%, следвана от Австрия с 28% и Германия с 27%. В четири страни членки делът на работещите на непълен работен ден служители е до 5% - Хърватия и Словакия (по 5%), Унгария (4%) и България (2%). Във всички страни - членки на ЕС, през 2018 г. делът на хората на възраст между 20 и 64 години, които работят на непълен работен ден, е бил по-висок при жените, отколкото при мъжете. В ЕС 31% от жените на възраст между 20 и 64 г. се трудят на непълен работен ден, спрямо едва 8% от мъжете, като разликата между двата пола е 23 процентни пункта. Най-големите разлики между равнището на работещите на непълен ден жени и мъже са регистрирани в Холандия с 51 процентни пункта, Австрия с 38 процентни пункта и Германия с 37 процентни пункта. Най-малки разлики са отчетени в България с 0,4 процентни пункта и Румъния с 0,6 процентни пункта.", "date": "2019.06.23", "title": "Само 2% от българите се трудят на половин работен ден"}
{"url": "https://www.monitor.bg:443/bg/a/view/istanbul-si-izbra-nov-kmet-168677", "text": "В Турция се проведе повторното гласуване за кмет на Истанбул. Един срещу друг за втори път се изправиха кандидатът на управляващата Партия на справедливостта и развитието (ПСР) Бинали Йълдъръм и представителят на опозиционната Народнорепубликанска партия (НРП) Екрем Имамоглу. Според първите резултати Имамоглу печели с 53%, за Йълдъръм са гласували 45,4% от гласоподавателите. Това е сериозна преднина за Имамоглу от около 700 000 гласа. Първите избори на 31 март също бяха спечелени от Екрем Имамоглу с преднина от близо 14 000 гласа пред кандидата на ПСР Бинали Йълдъръм, но изборите бяха касирани от Висшата избирателна комисия по искане на управляващата партия. Любопитен е фактът, че бившият президент на Турция Абдуллах Гюл по индиректен начин изказа подкрепа за опозиционния кандидат, като си послужи с предизборния слоган на Имамоглу. \"Иншаллах (дай боже) всичко ще бъде хубаво”, каза Гюл. В продължение на много години Гюл бе близък до турския президент Реджеп Тайип Ердоган. Но след протестите за парка Гези (2013 г.) отношенията им охладняха. Пътищата им окончателно се разделиха, когато миналата година Гюл бе спряган като възможен кандидат за президент срещу Ердоган. Според турските медии Гюл заедно с бившия министър на икономиката на Турция Али Бабаджан, подготвят нова партия - алтернатива на ПСР, но отлагат нейната регистрация, преди да стане известен резултатът от повторния вот. А както самият Ердоган (той също е бил кмет на града) неведнъж е казвал, който печели Истанбул, печели Турция.", "date": "2019.06.23", "title": "Истанбул избра нов кмет и той не е човекът на Ердоган (обновена)"}
{"url": "https://www.monitor.bg:443/bg/a/view/prof-mihail-konstantinov-nad-3-mln-dushi-shte-glasuvat-na-mestnite-izbori-168670", "text": "Минимум 3 милиона души ще гласуват на местните избори през есента. Тази прогноза направи шефът на „Информационно обслужване“ проф. Михаил Константинов пред бТВ. По думите му кметските избори ще бъдат най-важните за закрепването на властта. Изборният експерт очаква мръсна предизборна кампания. „За съжаление очаквам мръсна кампания, но не чак толкова гнуса каквото беше тази на европейските избори. С гнусна кампания не се печелят избори“, обяви Константинов. Той е категоричен, че няма как нов играч да се включи в надпреварата за местния вот във всички общини. “Нов играч може да опита да спечели големи общини. Спечелването в София от несистемен играч би било най-голямата изненада“, смята професорът. Константинов за пореден път се обяви против машинното гласуване като каза, че по този начин се застрашава тайната на вота и бе категоричен, че са възможни и манипулация на гласовете. Относно дебата за намаляването на партийните субсидии и свободното финансиране на формациите той обяви, че „някои партии и сега взимат пари под масата, въпроса е да се спазват правила. Високата субсидия дразни хората“, категоричен бе анализаторът.", "date": "2019.06.23", "title": "Проф. Михаил Константинов: Над 3 млн. ще гласуват на местните избори"}
{"url": "https://www.monitor.bg:443/bg/a/view/i-ofshorki-izskachat-zad-kupuvacha-na-ch-ez-168679", "text": "И офшорки изскачат зад „Еврохолд“ - купувача на ЧЕЗ, сочи справка в публичните регистри. Преди дни стана ясно, че дружеството иска да купи най-голямото ЕРП у нас въпреки липсата на опит в тази сфера и пренебрегвайки скандалния си минал опит в Гърция и Румъния. Документи показват, че централната банка на Атина 3 пъти е отрязала дружество от групата, което се опитало да купи клон на голяма застрахователна компания. Друга фирма на кандидата пък е била глобена в Румъния за картелно споразумение. Сега се оказва, че зад „Еврохолд“ изскачат и офшорни дружества с неясни капитали. Такъв е случаят с дружеството „Синтетика“, което преди години е било създадено да се занимава с несвойствените за „Еврохолд“ дейности. В момента в свързаното с купувача на ЧЕЗ дружество като собственик се появява кипърската „Камалия трейдинг лимитид“, която от своя страна е записана като участник в собствеността на 5 фирми, регистрирани в България. Сред тях е и „Евротрък“, която според регистрите има индиректни връзки с купувача на ЕРП-то за Западна България. Едно от дружествата, в които „Еврохолд“ участва като собственик, се занимава със застрахователна дейност. За него също има данни за офшорно участие. Справка за него показва, че действителен собственик по Закона за икономическите и финансовите отношения с дружествата, регистрирани в юрисдикции с преференциален данъчен режим, свързаните с тях лица и техните действителни собственици, известен още като закона за офшорките, е записана фирма, регистрирана в данъчното убежище на британския остров Джърси. Става дума за „Саут-истърн юръп фънд“. Интересното е, че за неин представител е записан предишен (втори поред) действителен собственик на застрахователната фирма, а именно „ЕС и партнърс лимитид“, също регистрирана във въпросната офшорна зона на британското островче в Ламанша. Друг интригуващ факт е, че като собственици на офшорката „Саут-истърн юръп фънд“ са записани четирима гръцки граждани, като единият от тях е на преклонната възраст от 80 години. Както „Монитор“ вече писа, купувачът на ЧЕЗ е имал проблеми с регулаторните власти в две балкански страни - Гърция и Румъния. Там съседите са установили, че „Еврохолд“ не е подходящ за различни сделки и развиване на определена дейност заради това, че се финансира основно с кредити. Според председателя на комисията по енергетика в парламента Валентин Николов трябва задължително да се проверяват купувачите на стратегически активи от инфраструктурата на България дали нямат връзки с офшорни фирми. По думите му не е незаконно офшорни компании да са сред купувачите и да участват в обществено поръчки. „Най-малкото обаче, когато службите установят, че има офшорна фирма, трябва да проучат произхода на капиталите им и кой стои зад тях, защото в офшорните зони, освен че се укриват данъци, се крие и собствеността, и нерядко и мръсни пари. Затова в случая е хубаво да се знае кой е собственикът, защото все пак става дума за обект от стратегическо значение“, смята депутатът от ГЕРБ. Историята на продажбата на електроенергийния бизнес на ЧЕЗ в България е с няколкогодишна история. Освен фирмата на Гинка Върбакова имаше и трети кандидат за дружеството - индийcĸaтa \"Индия пayъp\". Също през април КЗК започна извънредна проверка в \"Еврохолд България\" именно заради сделката. Целта беше да се изследва актуалното финансово състояние на дружеството и да се прецени дали то има капацитет да придобие бизнес, от който зависи стабилността на електроенергийните доставки за Централна и Западна България. За действията на регулатора бяха информирани още прокуратурата и Държавната агенция \"Национална сигурност\" (ДАНС). Засега няма данни какви са резултатите от проверката и дали тя още продължава. Последното развитие около процедурата се случи в средата на април, когато българската \"Еврохолд България\" се включи като кандидат-купувач и получи ексклузивитет в преговорите. През миналата седмица стана ясно, че родната фирма ще плати 350 млн. лв. Кандидат-купувачът на ЧЕЗ - „Еврохолд“, продавачите от чешката фирма, собственик на ЕРП-то, както и представители на регулаторните органи у нас и правителството да бъдат изслушани в Народното събрание. Този призив на ДПС бе повторен от депутата от движението Йордан Цонев пред БНР. Според него само на едно публично изслушване, на което присъстват и медиите, ще могат да се разсеят съмненията около сделката за придобиването на най-голямото ЕРП у нас. Той припомни в ефир, че вече в медиите са излезли данни за скандално минало на кандидат-купувача, включително и санкционирането му за монополно положение. „По сделката засега няма данни за нарушения, но има данни за една много тежка, съмнителна корупционна тишина около сделката. Кои пари обичат тишината? Когато се продава териториален монопол в електроразпределението, от който зависят над 2 млн. български граждани?“, попита риторично Цонев. Той допълни, че в казуса смущаващо е поведението на регулатора КЕВР. В момента комисията се оглавява от свързания с Иван Костов Иван Иванов, който публично е заявил, че КЕВР няма критерии за избор на купувача. „Като че ли не знаете, че при една такава сделка критерии са капиталовите възможности на дружеството и каква е историята му. Има ли наказания, има ли санкции в други страни? Това всичко тайна ли е? Всичко това не се знае ли? Или ще чакаме сделката да се превърне в нещо, в което беше се превърнала преди време? Тези неща трябва да се правят навреме“, заяви Цонев и допълни, че от поведението на регулатора в момента личи, че някой друг ще трябва да му свърши работата. „И следващата седмица ДПС ще седне да ви напише и критериите. Така изглеждат нещата. Защото тишина при сделка с най-голямото ЕРП у нас не е добре. Не трябва сделката да се извършва при такава тишина и без дебат в обществото“, категоричен бе Цонев. „И призовах да дойдат в парламента и да говорят там, защото там се чува всичко. Там са и медиите, там са и политиците, а Народното събрание има контролни функции върху изпълнителната власт. Дали има конкретен проблем в сделката – трябва да се уточни от регулаторите, защото за това получават пари. Ние за да се обадим, значи имаме нещо предвид“, допълни още депутатът от ДПС.", "date": "2019.06.23", "title": "И офшорки изскачат зад купувача на ЧЕЗ"}
{"url": "https://www.monitor.bg:443/bg/a/view/sybirat-speshno-328-000-evro-za-bolna-ot-rak-168673", "text": "Приятели на 32-годишната Камелия от Варна събират спешно 328 000 евро, за да пребори рака. Те разказват, че няколко дни преди Коледа младата жена се събуди с новината, че е болна от Остра Т-лимфобластна левкемия! В момента тяхната мила приятелка е в ремисия и ѝ предстои обстоен преглед в Германия за назначаване на дата за трансплантацията. „Нямаме много време за набиране на средствата, защото трансплантацията трябва да се извърши докато е в ремисия! Тази сума е непосилна за всеки един от нас поотделно, но вярвам, че заедно ще успеем да я съберем!“, обясняват приятелите на 32-годишната жена, които искат да направят всичко възможно, за да видят чаровната усмивка на нейното лице отново. Младежите са организирали и  , в който всеки може да закупи различни предмети. Сумата от тях отива за лечението на жената. Всеки може да помогне и с дарение на https://helpkarma.com/campaign/speshno-da-pomognem-na-kameliia-553?fbclid=IwAR2K5eWwezA4OQT2oiIVLSQyvtvWXMB4xv-UrHk9hN643_fBJqvYvzMKnlk . Каузата вече е подкрепена на Графа и Сано.", "date": "2019.06.23", "title": "Събират спешно 328 000 евро за болна от рак"}
{"url": "https://www.monitor.bg:443/bg/a/view/mitropolit-grigorij-blagoslovi-mladojencite-kraj-ledenika-168669", "text": "Врачанският митрополит Григорий благослови експертите в Брюксел Петя и Калин, които вдигнаха автентична Северняшка сватби край пещерата „Леденика“. Пред хиляди гости на младоженците и участници в четвъртото издание на националния фолклорен събор, който носи името на ледената пропаст, влюбените сключиха граждански брак, а кметът на Враца Калин Каменов ги поздрави. Сватбата започна с шествие на 30 гайдари, което премина около 45-метровите месали, отрупани с традиционни български ястия. После множеството се стаи пред космическия глас на Валя Балканска и гайдата на Петър Янев, които се извисиха мистично над Балкана. Над 700 гости се веселиха на традиционната българска сватба, похапнаха нашенски гозби и дъхави погачи. Богатата гощавка беше сервирана в глинени съдове Празникът продължи с богата програма, в която участие взеха талантливите музиканти от оркестър „Виво Монтана“ и изпълнения на народния певец Янко Неделчев. В рамките на втория ден от събора бяха наградени и победителите в конкурса за автентична народна носия. Гост на втория ден на  събора бе заместник-министърът на туризма Ирена Георгиева, която поздрави присъстващите от името на министъра на туризма Николина Ангелкова. На пресъздаването на Северняшката сватба присъстваха евродепутатът Андрей Новаков, общински съветници, кметове на населени места, младоженците от предходните издания на събора, жители и гости на Враца.", "date": "2019.06.23", "title": "Митрополит Григорий благослови младоженците край \"Леденика\""}
{"url": "https://www.monitor.bg:443/bg/a/view/rumynka-zagina-pri-katastrofa-kraj-selo-kozarevo-168655", "text": "Една жена е загинала на място, а петима от спътниците в микробус с румънска регистрация са били настанени в МБАЛ – Ямбол след тежка катастрофа по главен път I-7 Шумен – Елхово в участъка Козарево – Могила в района на км 260  Районът е бил отцепен минути след обаждане на телефон 112 , подаден от случайни свидетели, движението е било пренасочена по обходен маршрут до приключване на следствените действия, уточниха от ОД на МВР-Ямбол.Катастрофата е станала на прав участък при опит от водача на микробуса да изпревари товарната кола, ударът е бил страничен. Сред пострадалите имало и дете, което обаче не е било тежко ранено, съобщи изпълнителният директор на  МБАЛ „Свети Пантелеймон“ д-р Панайот Диманов. По негови данни от петимата  постъпили в спешното приемно отделение трима са били прегледани и освободени за домашно лечение, хоспитализиран е бил само водачът на микробуса, който е имал рана на глава , но без опасност за живота.Тепърва ще се изясняват причините за инцидента, няма данни някой от водачите да е употребил алкохол.", "date": "2019.06.23", "title": "Румънка загина при катастрофа край Козарево (ОБЗОР)"}
{"url": "https://www.monitor.bg:443/bg/a/view/kralicata-na-uga-zavladjava-fox-crime-168629", "text": "Любителите на добрия трилър са наясно, че сериалът „Кралицата на Юга“ е перфектен за уплътняване на свободното време.  Поредицата, която мнозина оприличават на историята на „Наркос“, разказана през женски поглед, се завърна ударно с четвърти сезон по FOX Crime. Продукцията се излъчва всеки понеделник от 22 ч. В актуалната порция епизоди Тереза Мендоса (Алис Брага) разширява своята империя до източния бряг, като поема и Ню Орлиънс в щата Луизиана. Но след като на хоризонта се появяват нови врагове, а доверието в семейството е под въпрос, на Тереза ѝ се налага да вземе трудни решения, които я измъчват.", "date": "2019.06.23", "title": "\"Кралицата на Юга“ завладява FOX Crime"}
{"url": "https://www.monitor.bg:443/bg/a/view/katrin-taseva-sys-srebro-na-topka-i-bronz-na-lenta-168659", "text": "Българската състезателка по художествена гимнастика Катрин Тасева спечели сребро на топка и бронз на лента на Европейските игри в Минск, Беларус. Тасева получи на топка оценка 21,400 т точки на финала в индивидуалната надпревара на уредите (12,900 за трудност и 8,500 за изпълнение). Шампионка стана Линой Ашрам от Израел с 22,500. Рускинята Дина Аверина, която взе златото на обръч, изпусна топката и с 21,300 взе бронз. На лента Катрин Тасева взе бронза с оценка 20,450 точки (11,900 за трудност и 8,600 за изпълнение), но резултатът и беше намален с 0,050 т. малка неточност. Втора титла за деня спечели шампионката в многобоя Дина Аверина с 21.350 т., след тази на обръч. Шампионката на топка и бухалки Линой Ашрам от Израел завърши втора с 21,100. Катрин Тасева стана четвърта на бухалки с 20,800 точки (12,500 за трудност и 8,300 за изпълнение), след като допусна някои неточности. Линой Ашрам (Изр) взе златото с 22,700. Втора с 22,600 т. е Дина Аверина, а трета - Влада Николченко (Укр) с 21,750. Тасева завърши на 6-о място в многобоя в първия състезателен ден. Ансамбълът ни в състав Симона Дянкова, Ерика Зафирова, Стефани Кирякова, Мадлен Радуканова и Лаура Траатс стана втори на 5 топки. Състезателките на Весела Димитрова и Михаела Маевска получиха оценка 26,800 (19,200 за трудност) защото имаха изпускане. Златото отиде при рускините с 27,300, а бронзът - за Беларус с 26,150.", "date": "2019.06.23", "title": "Катрин Тасева със сребро на топка и бронз на лента"}
{"url": "https://www.monitor.bg:443/bg/a/view/6-godishnata-mimi-dava-jivot-na-9-deca-168668", "text": "6-годишната Мими ще даде възможност за живот на 9 други деца. Момиченцето, което страдаше от левкемия и синдром на Даун, си отиде, но неговата майка реши да продължи да прави добро. Всички средства, които са постъпили по сметката за лечението на Мими, ще бъдат разпределени между 9 деца, които се борят за живота си. Сред тях е 14-годишният кюстендилец Теодор Велинов, който страда от остеосаркома - много агресивен рак на костите. „Теди се възстановява от втората химиотерапия. Има завишени чернодробни ензими и ни оставиха без лечение. Единствения светлинен лъч ще усетим във вторник, когато ще се насочим към терминала, за да отпътуваме за Германия“, обяви майката на талантливия кюстендилски футболист. Майката на Мими ще преведе по сметката на Теодор 10 хил. евро. За каузата „С теб сме, Йо“ ще бъдат дарени 25 000 евро, „В помощ на слънчо Доми“ - 15 000 евро, „Да помогнем на Стоян да проходи“ - 15 000 евро, „Подкрепете Сияна“ - 10 000 евро, „Шанс за Мони“ - 5000 евро, „Живот за мама Ваня“ - 10 000 евро, „Да помогнем на Рей да оздравее“ - 5000€ и „Да помогнем на малкия Ици“ - 3000 евро. Мисията на нашето Ангелче продължава. Освен че посмъртно Мими стана нарицателно и за нея се чува от всички телевизии и радиа, тя продължава с мисия „ДОБРО“. Напомняме на тези, които ще присъстват на опелото на Мими в понеделник да облекат цветни дрехи в памет на нашето шарено цветче!, обявиха организаторите на благотворителните кампании за Мими. Те отправиха апел към всички, които са решили да се простят с малкото момиченце, да не купуват играчки, а тези средства да дарят на някоя от каузите за спасяване на човешки живот.", "date": "2019.06.23", "title": "6-годишната Мими дава живот на 9 деца "}
{"url": "https://www.monitor.bg:443/bg/a/view/kandidatstudentskata-sesija-v-su-prikluchi-obzor-168661", "text": "Втората кандидатстудентска сесия в СУ „Св. Климент Охридски“ приключи с изпити по френски език и по география. Заявления да се явят на тях бяха подали близо 400 желаещи да учат в Алма Матер. В 9.00 часа започна изпитът по френски език в Софийския университет „Св. Климент Охридски“. В аудитория 272 на Ректората един от мераклиите изтегли вариант № 3, по който ще работят 61 кандидати, подали заявления за явяване на изпита. Председател на изпитната комисия е доц. Маргарита Руски-Вандова. С успешно положен изпит по френски език кандидат-студентите могат да кандидатстват в специалностите: „Философия“; „Психология“; „Социология“; „Културология“; „Политология“; „Публична администрация“; „Библиотечно-информационни науки“; „Публични информационни системи“; „Философия“ (на английски език); „Педагогика“; „Социални дейности“; „Неформално образование“; „Българска филология“; „Славянска филология“; „Балканистика“; „Френска филология“; „Испанска филология“; „Италианска филология“; „Португалска филология“; „Класическа филология“; „Унгарска филология“; „Новогръцка филология“; „Румънска филология“; „Тюркология“; „Арабистика“; „Иранистика“; „Китаистика“; „Японистика“; „Кореистика“; „Арменистика и кавказология“; „Комуникационен мениджмънт“; „Предучилищна и начална училищна педагогика“; „Предучилищна педагогика и чужд език“; „Начална училищна педагогика и чужд език“; „Социална педагогика“; „Специална педагогика“; „Логопедия“; „Медийна педагогика и художествена комуникация“. За да се запишат в „Международни отношения“, „Регионално развитие и политика“, „Европеистика“ и „История и чужд език“ кандидатите трябва да са положили успешно изпити по френски език и по история на България. За „Европеистика“, „Туризъм“ и „Регионално развитие и политика“ пък им трябва и изпит по география. Специалностите „Европеистика“и „Регионално развитие и политика“ могат да бъдат записани и след успешно положени изпити по френски език и по математика (I и II), български език и литература и философия и социални науки (по избор). Последният изпит от тази сесия за Алма Матер – по география, започна в 14:00 часа в 272 аудитория. За полагането му днес са подадени 323 заявления. Кандидат-студент изтегли вариант № 2 на теста. Председател на изпитната комисия е проф. Нина Николова от Геолого-географския факултет на Алма матер. Заместник-ректорът на Софийския университет проф. Ренета Божанкова приветства кандидат-студентите от свое име и от името на ректора проф. Анастас Герджиков. Тя изрази надеждата си всички кандидати да се присъединят към колегията на Университета през новата академична учебна година в избраните от тях специалности. Проф. Божанкова им пожела последният изпит от втората кандидатстудентска сесия за учебната 2019-2020 г. да бъде за тях началото на студентския им живот и ги призова да работят спокойно и уверено, за да получат отлични резултати. Проф. Нина Николова също поздрави кандидатите и им пожела успех не само на днешния изпит, но и във всяко едно тяхно начинание. Успешното полагане на конкурсния изпит по география е условие за прием в следните специалности: „Политология“, „Библиотечно-информационни науки”, „Публични информационни системи”, „История и география”, „Педагогика”, „Социални дейности”, „Неформално образование”, „География и биология”, „География”, „Геология“ „География и английски език”, „Геопространствени системи и технологии“, „Предучилищна и начална училищна педагогика”, „Социална педагогика”, „Специална педагогика”, „Логопедия” и „Физическо възпитание и спорт”. С изпит по география и с изпит по английски, немски, френски, испански, италиански или руски език се влиза в специалностите: „Туризъм“ и „Регионално развитие и политика”. „Европеистика“ могат да запишат кандидатите, успешно издържали изпита по география и изпит по английски, немски, френски или испански език.", "date": "2019.06.23", "title": "Кандидатстудентската сесия в СУ приключи (ОБЗОР)"}
{"url": "https://www.monitor.bg:443/bg/a/view/volejbolistite-padnaha-s-0-3-ot-rusija-168657", "text": "Мъжкият национален отбор на България загуби от Русия с 0:3 (-20,-20,-21) в Куияба (Браз) втория си мач от четвъртия уикенд във волейболната Лига на нациите. За тима ни това е 8-а загуба в 11 мача и с 8 точки той остава на 12-ото място във временното класиране. За \"сборная\" победата пък беше 9-а и с 26 т. руснаците бяха трети, на 4 точки от лидера Иран преди снощните последни мачове за уикенда. Най-резултатен за българския отбор беше Цветан Соколов с 16 точки (1 блок, 1 ас). Мартин Атанасов (2 блока, 1 ас) и Светослав Гоцев (4 блока) завършиха със 7 точки. Топреализатор за победата на Русия стана Виктор Полетаев с 20 т. (2 блока, 4 аса). В последната си среща на турнира в Бразилия националите ни със селекционер Силвано Пранди игрят довечера след полунощ срещу Германия. \"Не играхме никак добре, коментира Цветан Соколов след мача. - Бяхме нервни и допуснахме доста грешки. Трябваше да бъдем по-спокойни и да изчистим съзнанието си. Русия се представи по най-добрия възможен начин. Следващият ни противник е Германия, предстои ни нов двубой. Това е една нова възможност, но нищо не може да се каже предварително.\"", "date": "2019.06.23", "title": "Волейболистите паднаха с 0:3 от Русия"}
{"url": "https://www.monitor.bg:443/bg/a/view/sportnijat-direktor-na-levski-pristigna-v-avstrija-168653", "text": "Новият спортен директор на “Левски” Ивайло Петков пристигна в Австрия. Бившият национал летя от София за Виена, след което тръгна към Фюген, където са настанени столичани. Петков ще наблюдава на живо контролата с “Ред Бул Брагантино”, която е тази вечер. Той със сигурност ще остане при тима още няколко дни, за да гледа на живо и престижната проверка със “Зенит” (Санкт Петербург), която ще се проведе на 25 юни. Веднага след това спортният директор, който работи по селекцията, ще се завърне в България. През тези няколко дни Петков ще има и за първи път възможност да се запознае с играчите и служителите от щаба, които не познава. Както е известно, след неговото пристигане в Левски \"сините\" обявиха три трансфера, но Петър Хубчев се надява поне още трима нови футболисти да бъдат привлечени преди старта на сезона. На този етап приоритет е централен нападател, като желанието на Хубси е да пристигнат двама играчи на този пост.", "date": "2019.06.23", "title": "Спортният директор на „Левски“ пристигна в Австрия"}
{"url": "https://www.monitor.bg:443/bg/a/view/jylt-kod-za-valeji-i-buri-v-19-oblasti-utre-168643", "text": "Жълт код за валежи и гръмотевични бури е обявен за 19 области в страната на 24 юни. Това сочи справка на сайта на Националния институт по метеорология и хидрология. Предупреждението е в сила за областите Видин, Монтана, Враца, Плевен, Ловеч, София-град, София област, Благоевград, Перник, Кюстендил, Пазарджик, Смолян, Пловдив, Хасково, Кърджали, Стара Загора, Велико Търново, Габрово и Русе. През следващото денонощие ще се развива значителна купесто-дъждовна облачност, ще има валежи и гръмотевични бури. Има условия и за градушки. Сумарни количества валеж за денонощието на места до 30 – 35 л/кв. м, локално и повече.", "date": "2019.06.23", "title": "Посрещаме новата седмица с жълт код за валежи и бури в 19 области"}
{"url": "https://www.monitor.bg:443/bg/a/view/djina-dejvis-neravenstvoto-na-polovete-moje-da-se-likvidira-za-nosht-168656", "text": "Холивудската актриса Джина Дейвис вярва, че постигането на равенство на половете в киното може да се осъществи лесно и то само за една нощ. И това е всичко!\", заяви носителката на „Оскар“. Звездата от „Стюарт Литъл“ се присъедини на сцената към актрисата Майъм Биалик по време на конференция, посветена на равенството на половете в медиите и киноиндустрията. Едноименната фондация на Джина Дейвис установила, че 63 % от жените, работещи в научни области, били вдъхновени от героинята на \"Досиетата Х\" Дейна Скъли, която освен агент на ФБР, беше и медик. Биалик, която има диплома за невролог, доби световна популярност в старомодните одежди на невроложката Ейми Фаулър в култовия ситком \"Теория за Големия взрив\". Тя сподели, че е израснала в обстановка, в която ако не се учиш толкова бързо, колкото момчетата, просто отпадаш. За жалост, когато бях малка, подобни примери не съществуваха\" , коментира Биалик.", "date": "2019.06.23", "title": "Джина Дейвис: Неравенството на половете може да се ликвидира за нощ"}
{"url": "https://www.monitor.bg:443/bg/a/view/chasovnikyt-na-rykata-3-pyti-po-mrysen-ot-toaletna-chinija-168664", "text": "Ръчният часовник може да се окаже тиктакаща бомба за нашето здраве, тъй като е три пъти по-замърсен от тоалетна чиния, предупреждават специалисти, цитирани от в. \"Метро\", предаде БТА. Изданието се позовава на изследване на специализираната фирма \"Тик уочис\". Компанията провела различни тестове с натривки от 10 вида часовници. Специалистите търсели аеробни бактерии и плесени. На един от изследваните мъжки ръчни часовници били открити осем пъти повече бактерии, в сравнение с тези, които се срещат по тоалетните чинии. Пластмасовите и кожените каишки носели повече зарази по китките, в сравнение с металните. Оказало се, че 24% от британците никога не почистват часовниците си, а 21 на сто го правят на всеки шест месеца. По-голям процент жени се отнасяли зле с хигиената на часовниците си (27 на сто) в сравнение с мъжете (24 на сто). Специалистите препоръчват да изтриваме със суха мека кърпичка този аксесоар всяка вечер, а основно почистване да извършваме всеки месец.", "date": "2019.06.23", "title": "Часовникът на ръката 3  пъти по-мръсен от тоалетна чиния"}
{"url": "https://www.monitor.bg:443/bg/a/view/sa-sht-s-plan-marshal-za-palestina-168647", "text": "Белият дом представи икономическия раздел на дългоочаквания американски план за мир между Израел и палестинците, наричан от САЩ \"сделката на века\", предаде АП. Той съдържа призив за инвестиции от 50 милиарда долара за инфраструктурни проекти на Западния бряг, в Газа и съседните държави. Белият дом съобщава за първи път детайли за плана, посочва АФП. Уточнява се, че една от целите е да се реформира палестинската икономика, която да се обвърже с икономиките на съседните страни, за да се привлекат инвестиции и да се увеличи двойно брутният вътрешен продукт за десет години. Предложеният план за икономиката бе публикуван преди двудневната конференция, посветена на него, която ще се състои във вторник и сряда в Бахрейн. Засега и конференцията, и планът са посрещани твърде скептично, а палестинците открито се противопоставят на американските предложения, отбелязва АП. На конференцията в Бахрейн, наречена \"Мир за просперитет\", няма да бъдат официално представени нито Израел, нито палестинците. Тя ще протече в обстановка на силно напрежение в Близкия изток заради Иран. Очакванията за резултатите от нея са ограничени, тъй като няма да се обсъждат никакви политически елементи, които са решаващи за уреждане на конфликта, добавя АП. Израелският министър на енергетиката Ювал Щайниц определи плана на САЩ като многообещаващ. \"Това, което беше публикувано досега, изглежда добро, дори много добро\", заяви той пред телевизия Решет. \"Целият свят иска да помогне на палестинците, освен самите палестинци\", добави Щайниц. Планът на зетя на Доналд Тръмп Джаред Къшнър, който освен съпруг на дъщерята на американския президент заема и поста на негов съветник за Близкия Изток, обаче, не съдържа политическо решение на блокираните преговори между израелци и палестинци. Това накара много политици и обществени фигури в арабския свят автоматично да отхвърлят предложеното от Къшнър и Тръмп. Палестински представители отхвърлиха американския план за мир между Израел и палестинците, предаде Ройтерс. Високопоставената палестинска представителка Ханан Ашрауи определи плана като \"абстрактни обещания\" и подчерта, че само политическо решение може да доведе до разрешаване на конфликта. Ислямисткото движение Хамас реагира с по-грубото \"Палестина не е за продан\". \"Започнете с вдигане на обсадата на Газа, като спрете кражбата на нашата земя, ресурси и пари от Израел, дайте ни право на свободно движение и контрол над границите ни, въздушното ни пространство и териториалните ни води, а след това гледайте как построяваме динамична и просперираща икономика като свободен и суверенен народ\", заяви Ашрауи, съветничка на палестинския президент Махмуд Абас, цитирана от АФП. \"Отхвърляме \"сделката на века\" и всичките и измерения, икономическо, политическо и в областта на сигурността\", заяви Исмаил Радуан, представител на ислямисткото движение Хамас, което контролира ивицата Газа. \"Проблемът на палестинския народ е националистически проблем\", добави той. \"Палестинците искат да се освободят от окупация\". \"Палестина не е за продан и това не подлежи на преговори. Палестина е свещена земя и за окупацията няма избор, освен да напусне\", подчерта Радуан. \"Според мен, всичко което казват е лъжа. Ако съберат 50 милиарда, те ще отидат в джобовете на Джаред Къшнър. Предложените проекти ще се отлагат, а арабските страни ще бъдат разделени от интересите около тези проекти. Изглежда, че американците се опитват да ни угояват, както храниш овцата, преди да я заколиш за празника\", коментира Абас Заки, представител на Фатах.", "date": "2019.06.23", "title": "САЩ с план „Маршал“ за Палестина"}
{"url": "https://www.monitor.bg:443/bg/a/view/nebeto-nad-sofija-pochernja-ot-goljam-pojar-galeri-ja-168648", "text": "Небето над центъра на София почерня в следобедните часове в неделя и предизвика суматоха сред столичани, които се надпреварваха да публикуват фотоси в социалните мрежи. Причината се оказа сериозен пожар в района на Сточна гара. Край жп релсите в близост до булевард \"Данаил Николаев\" се разгоря голямо количество автомобилни гуми, вследствие на което се надигнаха гъсти облаци черен дим.", "date": "2019.06.23", "title": "Небето над София почерня от голям пожар (ГАЛЕРИЯ)"}
{"url": "https://www.monitor.bg:443/bg/a/view/antoaneta-boneva-specheli-bronz-na-igrite-v-minsk-168651", "text": "Антоанета Бонева донесе второ отличие за България от европейските олимпийски игри в Минск (Блрс). Тя завърши на трето място в стрелбата с пневматичен пистолет от 10 метра и взе бронзов медал. в първото издание на игрите пред 4 години в Баку стрелкинята от клуб \"Светкавица\" в Търговище завърши втора в другата дисциплина - 25 метра Преди 4 години в Баку, на първото издание на форума, Бонева завърши втора, но в дисциплината 25 м малокалибрен пистолет. Антоанета Бонева резултат 439 точки в квалификациите, който ѝ осигури място сред най-добрите 8 във финала. Тя показа стабилна стрелба в решителната част от състезанието и отпадна едва на крачка от финала с резултат 218,1 т. Другата ни представителка - Мария Гроздева, отпадна в квалификациите. За място във финала на рождения си ден не ѝ достигна само една точка. В крайното класиране тя е на 12-о място. Победителка в Минск стана представителката на Сърбия Зорана Арунович, а втора е гъркинята Ана Коракаки. Преди месец Бонева спечели квота за олимпийските игри в Токио през 2020 г. Така тя ще участва на най-големия спортен форум в света за четвърти път. Първия медал за България донесе самбистката Цветелина Цветанова - бронз в кат. до 48 кг.", "date": "2019.06.23", "title": "Антоанета Бонева спечели бронз на игрите в Минск"}
{"url": "https://www.monitor.bg:443/bg/a/view/galena-vdigna-tematichno-parti-za-sina-si-snimki-168646", "text": "Фолкдивата Галена вдигна пищно парти за рождения ден на първородния си син – Стефан, който навърши 10 години. Тематиката на празненството беше посветена на супергеройската поредица „Отмъстителите“. От тортата със Спайдърмен, чукът на Тор, шлемовете на Железния човек и Капитан Америка до бутиковите къпкейкове и близалки – всичко беше свързано с култовата продукция. Събитието по традиция се проведе в семейния комплекс край Велико Търново - атракциона „Калоянова крепост“. Звездата на „Пайнер“ сподели с последователите си в социалните мрежи снимки от тържеството. написа певицата към кадри от рождения ден на Стефан. Миналата година момченцето също получи специално парти на тематика „Междузвездни войни“.", "date": "2019.06.23", "title": "Галена вдигна тематично парти за сина си (СНИМКИ)"}
{"url": "https://www.monitor.bg:443/bg/a/view/rodni-ucheni-letjat-za-arjentina-168635", "text": "С точно 2 минути и 18 секунди ще разполагат късно вечерта на 2 юли астрономите, за да заснемат единственото през т.г. пълно слънчево затъмнение. Природният феномен ще може да бъде наблюдаван от територията на Чили и Аржентина. Двама старозагорски изследователи на галактиката: доц.Алексей Стоев и Пенка Мъглова още преди година за „резервирали“ няколко квадратни метра от окрайнините на малкото аржентинско градче Куинес, недалеко от Кордоба, където ще „разпънат“ апаратурата си. Метеопрогнозата /базирана на едновековни статистически замервания/, показва че вероятността точно в този момент и на това място облаци да забулят гледката е близка до нулата, коментира Стоев. И допълва, че за всеки случай отправял по молитва към „Началника“, да не допуска изненади като онази от 1 август 2008-а в района на руския град Бийск, когато мощна планинска буря буквално попиляла техниката на френския екип и се наложило „на бегом“ учените да се изнасят стотина километра по-встрани, за да не пропуснат гледката. Тазгодишното заснемане на феномена ще бъде в рамките на съвместен българо-френсо-руско -египетски проект, в който участват представители на института за космически изследвания и технологии при БАН, старозагорската астрономическа лаборатория „Юрий Гагарин“, руския физически институт „Лебедев“, парижкия институт по астрофизика и института по астрономия и геофизика „Хелуан“. Всеки от участниците има свои задачи, нашите представители са записали 5 , сред които метеонаблюдения в конуса на лунната сянка, заснемане на бялата корона и спектрофотометрия на зелената корона, обяснява астрофизикът доц.Стоев, който за пръв път е наблюдавал ПСЗ като ученик в Стара Загора  през 60-те години на миналия ХХ в и може с часове да разказва прелюбопитни подробности. Сред които например факта, че астрономите са направили пресмятания за такива явления отпреди 10 000 години, сред които две са пряко свързани с българската история. Едното е от  28 юни 1130 година, когато е било сражението между войските на родния цар Иван Шишман и сръбския жупан Стефан, а второто е пълно лунно затъмнение по време на обсадата на шипченския проход   през Руско-турската освободителна война. Проучвайки историята на затъмненията Стоев е открил два изключително интересни факта за тълкуванията и включването им християнската религия, включително съхраняване чрез каменни фризове във фасадите на православни черкви. Едната е в Хасково, където затъмнението е изобразено като ламя, поглъщаща небесното светило. На 100 години се наблюдават 238 затъмнения, при които Луната застава пред слънчевия диск, в 28 процента те са пълни, показват проучванията, скоростта на сянката 1 км /сек, което изисква особена „пъргавина“ от екипите, решили да запечатат случващото, за да могат в последствие да разгадаят тайните на процесите в дълбините на слънцето. Старозагорският екип избрал да бъде на територията на Аржентина на едва 100 м надморска височина по ред причини, една от тях е по принцип голямата облачност в Андите. Френските изследователи с ръководител проф. Серж Кучми са получили възможност за тридневни наблюдения от пустинята Атакама, където е обсерваторията „Ла Сила“, като ще използват супермощния телескоп с диаметър на огледалото 3,6 м. Техните снимки ще могат да бъдат ползвани от всички участници. Изучаването на затъмненията и опитите да бъдат те предсказвани и тълкувани не винаги е било приятно занимание, допълва Алексей Стоев, който от доста време работи над своя книга по темата и събира любопитни факти. Сред тях е и обезглавяването на двама китайски астрономи Хо и Хи преди 4 хилядолетия, които не успели да се справят с поставената им от императора задача и се простили с живота си. В родната най-нова история пък е наблюдение от 15 февруари 1961 година, когато за пръв път е използван самолет Ан, оборудван с техника на БАН, който заснема всичко от височина 8 км. През 1999-а пък за същата цел е използван боен МИГ-23, който изпълнява научната програма от 16-километрова височина. В някои от случаите метеорологичната обстановка е далече от привлекателната за туристите, а и учените: бури, проливни дъждове, далеч под минусовите температури, както е било пред 4 години на остров Шпицберген, където имало реална възможност апаратурата да бъде изцяло похабена. Експедицията е скъпо начинание, не толкова заради отдалечеността на подходящите за наблюдения места, колкото заради апаратурата, коментират Мъглова и доц. Стоев, които благодарят на подпомогналата ги финансово община Стара Загора и няколко частни, специализирани в различни области компании, осигурили им включително мощни обективи „Канон“ и модерен джипиес за точно локализиране на предварително избраното място за позициониране. Старозагорците се надяват край Куинес да няма сериозен наплив от мераклии да наблюдават и припомнят, че в Китай 1 на 22 юли 2009 година , край град Тианхуанпин имало над 35 000 души, а през 2017 година на организаторите на наблюдението от американския град Сейнт Джордж се наложило предварително да „заградят“ по 6 кв м за всеки един от участниците, за да няма …ощетени. По 400 долара струва възможността да снимаш от територията на „Ла Сила“, което обаче не означава че ще можеш да ползваш супермодерните телескопи. От нея са се възползвали 8 българи, но сред тях нямало професионалисти, а просто запалени любители на астрономията. Такива в България е имало и ще има, убеден е Алексей Стоев и припомня, че по времето преди пожар да унищожи старозагорския планетариум годишно от там са преминавали между 120 и 280 000 души. Уви, при пожара през 1994 година в резултат на късо съединение доставената през 70-те години апаратура на немската фирма „Карл Цайс Йена“ е била изцяло унищожена. Направени са били няколко последователни ремонта на помещенията, при последния са инвестирани близо 980 000 лв, но поне засега няма възможност за доставката на модерни звездни проектори. Тяхната цена, в най-минималистичните пресмятания е в рамките на 120-140 000 лв, като изборът е за японския производител „Джото“, инициативата е под егидата на клуб „Гема“, обединяващ любителите астрономи от Града на липите , надеждата е за помощ и от международния астрономически съюз, в който Стоев и Мъглова членуват.  Иницаторите припомнят, че обсерваторията в Стара Загора е открита на 26 февруари 1961 година, от тогава неин патрон е и първият космонавт Юрий Гагарин, дал лично съгласието си за това при посещението си в града на 25 май с.г.. От самото си основаване в нея се е провеждат курсове за астрономи любители, на които те получават теоретична подготовка на наблюдатели на небесни обекти и явления. От 1978 до 1994 г. функционира звездната зала към обсерваторията, която е била  оборудвана с планетариум за демонстрация на звездното небе.", "date": "2019.06.23", "title": "Родни учени летят за Аржентина, имат 138 секунди за пълното слънчево затъмнение"}
{"url": "https://www.monitor.bg:443/bg/a/view/vladika-osveti-socialna-kuhnja-kym-kvartalna-cherkva-168633", "text": "Кухненски блок, където ще се приготвя храна за поне стотина социално слаби и самотни мъже и жени заработи в старозагорския квартал „Зора“, като част от социалния център към църквата „Свети Паисий Хилендарски“.  „Всяко нещо, което се открива за добро, е благословено от бога. За израстването на младите българи под покрова на Света Богородица и Свети Паисий, който ни завеща да сме българи, да пазим нашата вяра, бог и родина“, подчерта след водосвета митрополит Киприан и припомни, че практиката да бъдат подпомагани с храна нуждаещите се от квартала има вече 3-годишна история, но до сега тя е била приготвяна от външна кетъринг-фирма. За в бъдеще новата кухня, която разполага с модерно оборудване, дарено  от община Стара Загора, тукашните ротарианци и други спонсори  ще приготвя топли ястия и за енориашите на останалите черкви в Града на липите . Църквата „Св. Паисий Хилендарски“ е сред най-новите в Стара Загора, осветена е през 2008 година, а първата й копка е направена 11 години по-рано от тогавашния старозагорски митрополит Панкратий.Тя е единствената българска черква с патрон създателя на „История славяноболгарская“, при освещаването й от родното място на монаха , град Банко донесоха като дар 12 икони.Към социалния дом на храма има и неделно училище, което обгрижва възпитаниците на кварталната детска градина „Люляк“.", "date": "2019.06.23", "title": "Владика освети социална кухня към квартална черква"}
{"url": "https://www.monitor.bg:443/bg/a/view/nad-prokopiev-e-samo-kostov-168658", "text": "На този свят едва ли има по-тъжно нещо от това да си олигарх на повикване. Уж си милионер, а парите ти не са твои. Уж си господар на маса „умни и красиви“ слуги, пък самият ти си нечий слуга и при всяко позвъняване на „важния“ телефон (за свръзка с теменужената градина в Драгалевци) трябва да ставаш прав и чинно да козируваш и да изпълняваш. Даже някакви битовизми като какво да ядеш и къде да живееш не са плод на твой личен избор. И като каже началникът – „минаваш само на рукола“ и други веган изгъзици, или „хващаш самолета за Сингапур“, това е закон за теб. В едни ей такива тъжни дни и нощи минава битието на един от десетките произведени в олигарси от Иван Костов бивши пионки от комунистическата Държавна сигурност. не може да се порадва разградският олигарх Иво Прокопиев. Прокуратурата и КПКОНПИ душат като хрътки около далаверите му, в спецсъда тече дело за аферата „ЕВН“, при която миноритарния дял на дружеството е харизан с Прокопиеви врътки за мижави пари. А самият Прокопиев е в положението на собствените си служители, които се оказаха заложени по банков кредит, барабар с бюрата и компютрите в редакциите на флагманите на фалшивите новини у нас - „Капитал“ и „Дневник“. И разградският олигарх, милият и той е така – инвентар в игрите на бащицата Костов. На фона на цялата тази „радостна“ съдба на олигарси като Прокопиев и другите му събратя – Цветан Василев, Огнян Донев, Сашо Дончев, какво им остава? Нищо. Да слушат, да изпълняват и да скачат по поръчка. А тя – поръчката обичайно е една и съща – атакувайте Пеевски. Депутатът от опозиционната ДПС и издател на „Телеграф медиа“ Делян Пеевски се е превърнал в ежедневен кошмар за задкулисните играчи и техния ментор с необяснимия си за тях ищах да ръчка по аферите им и да ги вади на светло. Я законопроект, посичащ далаверите им, ще внесе в съда, я някое голямо и подплатено с доказателства разследване срещу олигарсите ще публикуват медиите му. И затова той е Освен него – в списъка на Костов и отрочетата му има и други имена: прокуратурата, МВР, Антикорупционната комисия и куп други държавни органи. Понякога в този списък влиза и съда, ама откакто Костов успя да уреди друг веган с власт в Темида – в лицето на скандалния Лозан Панов и още по-скандалната му жена – Бети, черните тоги явно не създават толкова проблеми на задкулисето у нас. Така, за да се множат дописките и да се мултиплицират лъжите, комсомолчета на Прокопиев и другите олигарси се налага да обединяват лицата от списъка и да им пришиват различни мантри. Обичайната е - „Пеевски контролира държавата“ и за да не се повтаря понякога тази теза се разделя на подтези - „Пеевски държи прокуратурата“ и т.н. За публикуването им пък е нужно само обаждане по „драгалевския телефон“. И лъжите се пишат и публикуват дори да звучат шизофренично - както в случая със заличената с безпрецедентно прокуроско решение марка на вестник \"Телеграф\". Дори за подобна гавра със свободата на словото прокопиевата чета намери вътрешни (може би финикийски) подбуди да издраска, че държавното обвинение козирувало на Пеевски. А ако е така - защо закрива \"Телеграф\" (който е доста неудобен изменно за Костов и неговите подчинени), не става ясно. Ясно е само, че има команда да се атакува Пеевски и тя се следва сляпо и безапелационно. Какво значат тук някакви си доказателства, след като олигархът и пионките му са получили партийно поръчение, нали? А когато над теб е само Костов – който държи и хляба и ножа, поклащаш олигархична глава и тръгваш да изпълняваш мръсните поръчки. В противен случай милионите си ще ги гледаш през крив (сингапурски) макарон...", "date": "2019.06.23", "title": "Над Прокопиев е само... Костов"}
{"url": "https://www.monitor.bg:443/bg/a/view/zaev-remontira-pravitelstvoto-168654", "text": "Премиерът на Северна Македония Зоран Заев оповести имената на новите министри на земеделието, околната среда, културата, местното самоуправление и за политическата система и отношенията между общностите, предаде агенция МИА. Те са Траян Димковски (земеделие), Насер Нуредини (околна среда), Хисни Исмаили (култура), Горан Милевски (местно самоуправление) и Садула Дураки (за политическата система и отношенията между общностите). Премиерът Зоран Заев обяви, че временно ще съвместява премиерския пост с поста министър на финансите, на мястото на Драган Тевдовски. \"Предложението ще бъде изпратено на парламента. Вярвам, че ще бъде обсъдено от депутатите следващата седмица\", каза Зоран Заев във Валандово. Заев благодари на досегашните министри в тези ресори за това, че са служили на страната и народа си, като са изпълнявали своите задължения.", "date": "2019.06.23", "title": "Заев ремонтира правителството"}
{"url": "https://www.monitor.bg:443/bg/a/view/djanet-djeksyn-nasledstvoto-na-majkyl-e-jivo-168649", "text": "Певицата Джанет Джексън е категорична, че наследството на покойния й брат – Краля на попа Майкъл Джексън, е все още живо. Това заяви изпълнителката на Together Again в интервю за в. The Sunday Times. \"Наследството на Майкъл е живо. а възрастните продължават да слушат неговата музика. Това показва влиянието, което все още има моето семейство по света. Не искам да бъда арогантна, но просто казвам как стоят нещата. И съм благодарна за това!\", сподели пред изданието Джанет. 53-годишната певица обаче отказа да коментира скандалния филм \"Да напуснеш Невърленд\", в който Уейд Робсън и Джеймс Сейфчук обвиняват Майкъл, че ги е насилвал сексуално като деца. Джанет и нейните братя Тито, Марлон и Джаки, както и нейният племенник Тадж, защитиха Майкъл след нападките, направени срещу него във връзка с документалната лента. Тадж каза неотдавна, че семейството не желае повече да влиза в този дебат, за да не прави реклама на продукцията. Родствениците на Майкъл Джексън са убедени, че той никога не е бил сексуален хищник, какъвто го изкарват във филма.", "date": "2019.06.23", "title": "Джанет Джексън: Наследството на Майкъл е живо"}
{"url": "https://www.monitor.bg:443/bg/a/view/kitaec-gruzinec-i-francuzojka-kandidati-da-oglavjat-fao-168640", "text": "Китаец, грузинец и французойка: двама мъже и за първи път жена ще си оспорват днес ръководния пост в Организацията по прехрана и земеделие на ООН (ФАО), която е натоварена със задачата да премахне глада по света. Изборите за определяне на приемника на бразилеца Жозе Гразиано да Силва за период от четири години, ще се състоят в централата на организацията в Рим на 41-та конференция на ФАО, която обединява 194 страни, съобщи АФП. Задачата на бъдещия ръководител на организацията ще бъде повече от всякога да насърчава земеделието и риболова, тъй като за трета поредна година гладът в света нараства под влиянието и на климатичното затопляне, и на конфликти, особено в Африка и Близкия изток. Целта е да се осигури устойчиво изхранване на населението в света, което ще нарасне до 9,7 милиарда души през 2050 година, в сравнение със 7,7 милиарда души в момента, според ООН. Конкуренцията за поста стана още по-оспорвана, след като индийският кандидат Рамеш Чанд се оттегли на 14 юни, а преди това, на 21 март, от надпреварата се отказа камерунецът Меди Мунги. И макар ФАО от години да е критикувана за резултатите и управлението си, изхранването и земеделието са теми, които са много важни, както за развитите страни, така и за развиващите се страни, заяви Манюел Лафон Рапнуй от Европейския съвет за международни отношения. Той акцентира върху продоволствената сигурност, земеделското развитие, но също така и върху агробизнеса, търговията и биотехнологиите.", "date": "2019.06.23", "title": "Китаец, грузинец и французойка кандидати да оглавят ФАО"}
{"url": "https://www.monitor.bg:443/bg/a/view/trymp-zamenil-udarite-po-iran-s-hakerska-ataka-168652", "text": "Киберсилите на армията на САЩ са предприели атака срещу ирански компютърни системи на фона на изострящото се напрежение между двете страни, предаде АП. Трима неназовани американски представители са заявили пред агенцията, че операцията била предприета в четвъртък вечерта и при нея били извадени от строя ирански компютърни системи, контролиращи иранските ракетни установки. Двама от източниците твърдят, че президентът Доналд Тръмп разрешил киберудара точно когато отменил конвенционалния военен отговор на свалянето от Иран на американския разузнавателен безпилотен летателен апарат. В същото време съветникът на президента Тръмп по националната сигурност Джон Болтън предупреди Иран да не бърка благоразумието на САЩ със слабост, предаде АП. Преди да се срещне с израелския премиер Бенямин Нетаняху, Болтън каза в Ерусалим, че \"никой не е издал на Иран ловен билет за Близкия изток\". \"Нито Иран, нито който и да било враждебен играч не бива да бърка благоразумието и сдържаността на Съединените щати със слабост\", каза Болтън. Той добави, че санкциите срещу Техеран ще останат в сила и че САЩ си запазват правото да извършат нападение в бъдеще. Президентът Тръмп този път спря в последния момент нанасянето на удара, посочи Болтън.", "date": "2019.06.23", "title": "Тръмп заменил ударите по Иран с хакерска атака"}
{"url": "https://www.monitor.bg:443/bg/a/view/tir-i-mikrobus-se-udariha-na-lesovo-ima-zaginal-168639", "text": "Тежка катастрофа с една жертва е станала на международния път към ГКПП \"Лесово\", съобщи бТВ. По първоначална информация са се ударили тир и микробус. И двете превозни средства са с румънска регистрация. Загинала е жена, съобщава кореспондентът на телевизията в региона. В микробуса са пътували шестима румънски граждани, сред които и дете. Те са се връщали от почивка на българското Черноморие. Петима пътници са настанени в ямболската болница, информират от полицията. Пътят е затворен, а полицаи отбиват движението по обходен маршрут през Ямбол и Елхово. На място тече оглед.", "date": "2019.06.23", "title": "ТИР и микробус се удариха на \"Лесово\", има загинал"}
{"url": "https://www.monitor.bg:443/bg/a/view/eksshefyt-na-renault-nissan-obvinen-za-prisvojavane-na-2-85-mln-evro-168641", "text": "Токийската прокуратура може да повдигне обвинение срещу ексшефа на Renault-Nissan Карлос Гон по подозрение в присвояването на 2,85 млн. евро от президентския фонд на Renault, пише японският вестник \"Асахи\". От фонда към дилърската фирма Suhail Bahwan Automobiles (SBA) в Оман са били преведени 730 млн. йени (около 5,7 млн. евро) без да са споменати в договора. След това половината от сумата е изпратена на ливанската компания GFI, която най-вероятно принадлежи на Гон.", "date": "2019.06.23", "title": "Ексшефът на Renault-Nissan обвинен за присвояване на 2,85 млн. евро"}
{"url": "https://www.monitor.bg:443/bg/a/view/brazilija-izrigna-s-5-0-na-kopa-amerika-klasira-se-za-1-4-finalite-168642", "text": "Домакинът Бразилия размаза Перу с 5:0 в директния мач за първото място в Група А на Копа Америка 2019 и се класира за 1/4-финалите на турнира. „Инките“ пък ще трябва да чакат развитието в останалите групи, за да разберат дали ще продължат напред като един от двата най-добри трети тима. \"Селесао\" контролираше събитията на \"Арена Коринтианс\" в Сао Пауло и поведе с гол на халфа на “Реал” (Мадрид) Каземиро (12) след серия от рикошети. Скоро след това една от звездите на “Ливърпул” Роберто Фирмино (19) удвои аванса на домакините. Футболистите на Тите продължиха да правят каквото си искат на терена и Евертон (32) направи разликата класическа още пред почивката след асистенция на Филипе Коутиньо. През втората част Дани Алвеш (53) вкара за 4:0 след подаване на Фирмино, а в самия край влезлият като резерва Вилиан (90) оформи финалния резултат. Домакините пропуснаха и дузпа в добавеното време, като Габриел Жезус не успя да вкара от бялата точка. В другия мач от групата Венецуела срази Боливия с 3:1 в Бело Оризонте и завърши на втора позиция, също класирайки за 1/4-финалите на Копа Америка. Дарвин Мачис (2) рано даде аванс на венецуелците след асистенция на Роналд Ернандес и това се оказа единственото попадение за първата част. След почивката отново Дарвин Мачис (55) бе точен, удвоявайки преднината на водения от Рафаел Дудамел тим. Боливия върна едно попадение чрез Леонел Юстиниано (82) след подаване на Диего Беярано, но влезлият като резерва Джоузеф Мартинес (86) сложи точка на спора и прати съперника у дома още след груповата фаза.", "date": "2019.06.23", "title": "Бразилия изригна с 5:0 на Копа Америка, класира се за 1/4-финалите"}
{"url": "https://www.monitor.bg:443/bg/a/view/plujek-predizvika-haos-v-japonskite-jeleznici-168645", "text": "Японски жп оператор обвини плужек за хаоса, предизвикан по трасето след електрическа повреда и спирането на десетки влакове с 12 хиляди пътници миналия месец, предаде АФП. Електрозахранването бе прекъснато на 30 май по няколко жп линии на оператора \"Киушу рейлуей къмпъни\". Компанията беше принудена да спре 26 влака, а други композиции се движеха с големи закъснения. Този хаос в жп транспорта е изключително рядко явление за Япония, която се слави с точността и организацията на своите влакове. Виновник за неразбориите се оказа плужек, който пропълзял в електрическа кутия близо до релсите, предизвиквайки късо съединение. \"Дълго търсихме апарата, предизвикал прекъсването на електричеството. Накрая го отрихме и в него намерихме умрял гол охлюв!\", заяви говорителят на компанията. По неговите думи досега са се случвали инциденти със сърни, блъснати от мотриси, но никога и с плужеци.", "date": "2019.06.23", "title": "Плужек предизвика хаос в японските железници"}
{"url": "https://www.monitor.bg:443/bg/a/view/v-kuhnjata-shte-zamirishe-na-japonija-s-djystin-168626", "text": "Шеф готвачът Джъстин ще ни поведе на едно екзотично и много вкусно пътешестие в новата си поредица „Вкусове от Фуджи с Джъстин“, която стартира по 24Kitchen на 17 юли и ще се излъчва всяка сряда от 13 часа. В епизодите водещата ще срещне любителите на кулинарията с много от най-известните готвачи, занаятчии и земеделци в Япония, които не само ще разкрият тайните на местната кухня, но и на културата в Страната на изгряващото слънце. От срещите си Джъстин ще научи и ще придаде на зрителите нови и интересни готварски техники. Под зоркия поглед на Фуджи-сан, тя ще сподели продукти, които е опознала по време на своето пътешествие. Рецептите, които показва, са една от причините толкова много хора да смятат Шизука за уникално място. Ще разкрие тайните на приготвянето на нудлите соба, японските сладкиши известни като „уагаши“ и автентичен соев сос. Шеф-звездата ще ни запознае и с най-традиционните японски продукти – от прясното уасаби до сладките цитруси по крайбрежието.", "date": "2019.06.23", "title": "В кухнята ще замирише на Япония с Джъстин"}
{"url": "https://www.monitor.bg:443/bg/a/view/ojeniha-kmet-povtorno-10-godini-po-kysno-za-syshtata-bulka-168634", "text": "Втора сватба вдигна кметът на казанлъшкото село Ръжена Апостол Терзиев 10 години след първото венчило, в ролята на булката се озова съпругата му Пламена, който по този начин реши да отпразнува годишнината от брака си. Терзиев е бил призован да се яви в община Казанлък облечен официално, без да знае за какво точно го привикват и останал „като гръмнат“, когато кметицата на Града на розите Галина Стоянова го повела към ритуалната зала, а там го очаквали с булченска рокля вярната му половинка и двете им момчета –Калин и Георги. Двамата повторни младоженци преподписали свидетелството, което било подготвено от Пламена в качеството и на служител по ритуалите, подписи положили и официалните им кумове Ива и Станимир Къчеви, най-щастливи били 7-годишните близнаци, които получили правото не само да отпият от шампанското, но и да запазят тапата от бутилката. Заедно с документа те отнесли у дома си и герб на Казанлък, подарен от градоначалничката като знак на признание за работохолизма на двамата й служители. Присъствали на първата сватба преди десетилетие припомнят, че тя продължила почти две седмици, защото била проведена според традицията в племето на планинските овчари каракачани, към които принадлежи Апостол.Тежката сватба била показвана в няколко предавания на национална телевизия като еталон за празненство. Когато Апостол предложил на Пламена да му стане съпруга карал първия си кметски мандат, а тя била активистка на младежкото БСП.Решението да сключат брак бил сред най-одумваните в региона. Днес Терзиев е на финала на третия си кметски мандат за който на практика нямал сериозен конкурент, а Пламена е набрала в професионалния си „портфейл“ над 1 300 сватби като главен общински ритуалчик.  ", "date": "2019.06.23", "title": "Ожениха кмет повторно 10 години по-късно за същата булка"}
{"url": "https://www.monitor.bg:443/bg/a/view/nejmar-prie-uslovijata-na-barselona-168644", "text": "Най-скъпият футболист в историята Неймар е приел условията, които “Барселона” му е поставил, за да го върне на „Камп Ноу” от ПСЖ през това лято. 27-годишният бразилец обяви преди дни, че би искал да се завърне при каталунците, след като ги напусна през лятото на 2017 година за рекордните 222 милиона евро. Неймар се е съгласил да намали заплатата си, да се откаже от 26 милиона евро, които не получи при напускането си на “Барселона”, и освен това ще трябва да се извини публично и да признае, че е сгрешил при тръгването си от „Камп Ноу“. През изминалия сезон нападателят записа 51 гола в 58 мача за ПСЖ, а в момента лекува травма в глезена и не играе за Бразилия на Копа Америка 2019, на която страната е домакин. Че Неймар е пред завръщане в „Барса“, твърди и каталунският вестник „Спорт“. Бразилецът е съобщил на футболистите от испанския шампион, че отново ще играе с екипа на \"синьо-червените\". \"Спокойно, ще се върна\", е написал футболистът на “Пари Сен Жермен” на играчи на Барса. \"Спорт\" твърди също, че Неймар има обща чат група в интернет със звездите на каталунците Лионел Меси и Луис Суарес.", "date": "2019.06.23", "title": "Неймар прие условията на „Барселона“"}
{"url": "https://www.monitor.bg:443/bg/a/view/masa-zarejda-bezjichno-ustrojstva-ot-slynceto-168624", "text": "Все повече телефони и мобилни устройства могат да бъдат зареждани безжично, но обикновено, все още е необходима подложка за всяко устройство, която използва захранващ кабел. Ebörd е с метална рамка и плот от тъмно стъкло, приличайки на всяка друга модерна мебел в стил Ikea, но разполага с доста технологии. Други мебели с вградени повърхности безжично зареждане, обикновено разполагат с една или две намотки за зареждане, което означава, че устройството трябва да се постави на определено място. Но Ebörd разполага с повече от 50 намотки, позволявайки на потребителите да зареждат до четири устройства едновременно, поставени, където и да било, на масата. Придържайки се към безжичната технология, Ebörd не се включва в контакта. Вместо това, плота на масата е покрит с тънък фотоволтаичен панел, поглъщащ слънчевата светлина, която съхранява в мощен акумулатор от 10 Ah. Компанията твърди, че има патент за мембрана, изградена с протеин от морска бактерия, която увеличава производителността на соларните панели с 60% при слаба светлина. За да може да функционира и като обикновена маса, Ebörd е водоустойчива. А за тези, които искат наистина впечатляваща маса, се предлагат два по-скъпи модела, като единият разполага LED система за осветление, а другия с Bluetooth система за съраунд звук. В момента, Proton New Energy Future набира средства за Ebörd в Indiegogo, където е постигнал целта си от $ 20.000 и остават 18 дни до края на кампанията. Подкрепата започва от $ 450 за основния модел и $ 570 за другите два модела, което е 40% от планираната цена на дребно. Очаква се, доставките да започнат през ноември.", "date": "2019.06.23", "title": "Маса зарежда безжично устройства от Слънцето"}
{"url": "https://www.monitor.bg:443/bg/a/view/aleks-petkanova-vyrti-banica-v-efir-168638", "text": "Красавицата Александра Богданска, която вече се подвизава като Петканова, ще отвори кухнята си за популярни гости и за зрителите в четвъртък. Младата майка е един от участниците в „Черешката на тортата“ идната седмица. Тя ще нагости световноизвестния цирков акробат Енчо Керязов, плеймейтката Жанета Осипова, актьорът Косьо Лунгов и писателката Мария Маркова-Марчела. Алекс ще се развихри в кухнята, а в ролята на неин помощник ще влезе съпругът й – Дани Петканов, прочул се като Лудия репортер. Двамата ще приготвят типична българска вечеря – шопска салата, баница по рецепта на майката на Алекс и пиле с ориз. Десертът пък моделът е научила по време на студентските си години. Старт на кулинарната седмица ще даде Косьо Лунгов, който ще приготви вечеря под зоркия поглед на своята майка. Във вторник Мария Маркова ще поднесе семпла вечеря, като част от блюдата на масата ще са две салати и пълнени чушки. Жанета Осипова ще изненада гостите с готварските си умения. Тя ще ги изкуши с две салати и две разядки, както и основното от агнешко с картофи. Мястото, което е избрала за вечерята, е домът на нейния близък приятел Христо Сираков. Във финалната вечер за одобрението на шеф Манчев и почетния плакет ще се бори Енчо Кирязов.", "date": "2019.06.23", "title": "Алекс Петканова върти баница в ефир"}
{"url": "https://www.monitor.bg:443/bg/a/view/remontyt-blokira-bul-bylgarija-ot-30-uni-168627", "text": "На 30 юни започва ремонта на столичния бул. „България“ в отсечката от „Иван Гешов“ до „Черни връх“, съобщиха от „Московска“ 33 пред „Монитор“. Движението няма да бъде изцяло спирано, а пътните платна ще бъдат затваряни поетапно. От кметството очакват реконструкцията да приключи най-късно за първия учебен ден. Оттам обясниха, че са избрали именно юли и август за ремонта на ключовия булевард, защото тогава столицата е по-празна. Миналото лято бе ремонтиран бул. „България“ между „Иван Гешов“ и „Гоце Делчев“. В столицата през лятото ще бъдат ремонтирани още над 10 големи улици. В края на миналия месец започна реконструкцията на бул. „Президент Линкълн“ в „Овча купел“. В квартала се очаква да стартира и разширението на бул. „Монтевидео“ веднага след като приключат строителните дейности по третия лъч на метрото. Предвижда се реконструкция на тунела на бул. „Александър Малинов“ и Южната дъга в район „Младост“. Общината е готова и с проект за ремонт на участъка по Източната тангента, който свързва бул. „Владимир Вазов“ със Северната тангента, но заради отчуждителни процедури все още не са започнали дейности. В момента се проектира и ремонта на бул. „Скобелов“, който включва и реконструкция на тунела при НДК, след което ще бъде пусната обществена поръчка за избор на изпълнител. Ремонтират се бул. „Искърско шосе“, моста на ул. „Черковна“ и ул. „Каменоделска“, където се реконструира трамвайното трасе, разширява се ул. „Филип Кутев“ в „Лозенец“, а по ул. „Сребърна“ се изгражда главен колектор.", "date": "2019.06.23", "title": "Ремонт блокира бул. „България“ от 30 юни"}
{"url": "https://www.monitor.bg:443/bg/a/view/drogiran-tatko-na-6-deca-probva-da-koli-majkata-168632", "text": "Дрогиран и агресивен баща на 6 деца, последното от които родено само преди 40 дни е бил задържан от полицията по сигнал за домашно насилие. Видимо неадекватният криминално проявен Асен Г.е  бил закопчан в дома на съседи в старозагорския ромски квартал „Лозенец“, където направил опит да заколи с нож потърсилата помощ майка на невръстните хлапета Анка. Жената пристигнала призори в комшиите , цялата била в синини след пореден нанесен и жесток побой, малко по-късно там дошъл озверелият биологичен татко и настоял тя да се прибира, защото другите деца плачели и нямало кой да ги успокои и нахрани. Ужасената при мисълта, че отново ще бъде пребита Анка категорично отказала да се върне при наркомана, това допълнително го раздразнило и Асен извадил кухненски нож и направил опит да я прободе в гърдите. Само по случайност острието минало встрани от тялото на потенциалната жертва, междувременно домакинът успял да удари нападателя със стол по главата и за кратко той паднал на пода в безсъзнание. Районният съд в Стара Загора е постановил за нападателя постоянна мярка за неотклонение „задържане под стража“, разпоредено е майката с бебето да бъдат поставени под полицейска закрила. В ареста 31-годишният Асен Г. ще бъде в една килия с 47-годишния Ангел П., който е задържан за блудство с 16-годишно момиченце от център за настаняване от семеен тип в близост до ромската махала. Детето станало жертва на перверзника, който го изнудвал със снимка , направена през един от прозорците, докато тийнейджърката се къпела.", "date": "2019.06.23", "title": " Дрогиран татко на 6 деца пробва да коли майката"}
{"url": "https://www.monitor.bg:443/bg/a/view/dve-romski-familii-s-div-ekshyn-za-razchistvane-na-smetki-168628", "text": "Небезизвестните ромски фамилии от карловското село Розино Ескендерови и Сребреви вдигнаха за пореден път на крак полицията от Карлово и Пловдив. В събота следобед между членове на двата клана започнал пореден скандал, провокиран от изпит алкохол. Скандалът за нула време прераснал във физическа саморазправа, при която мъж от рода Сребреви грабнали ловна пушка и започнал да стреля срещу опонентите си. В мелето се включило и хвърляне на тухли и камъни. Сребревите нападнали Ескендеровите в домовете им, като потрошили прозорците на паркирани микробус и леки коли, както и стъкла по къщите на противниците. На място в селото били изпратени полицаи от Карлово, които успели да овладеят ескалиралото напрежение, съобщиха от МВР. Оттам уточниха, че в ареста за 24 часа били оставени общо 7 души. В болница били откарани неколцина души с рани от изстреляните срещу тях сачми. Оказва се, че освен двамата тежко ранени със сачми в краката и тялото, които са оставени в болница, още четирима роми са били откарани с травми за медицински прегледи, съобщи Блиц. От полицията открили и ловната пушка, както и стрелеца, когото арестували. „Само преди няколко дни говорих в кметството с един от ромите, който идва по два пъти в седмицата да се разписва за пробация. Специално говорих с него и го предупредих тази година да няма сблъсъци между двата рода”, коментира кметът на село Розино Ангел Шаламанов. Той уточни, че напрежението в селото е потушено, а през нощта в махалата са останали да дежурят две полицейски патрулки. Присъствието на униформени и в неделя в селото е засилено. Според местни хора, поредният екшън между ромските фамилии в селото е заради изпит алкохол. В момента ромите от Розино имали пари, тъй като участвали активно в брането на рози. Обикновено мъжете харчели изкараното за алкохол, а след като дори един от тях се напиел, започвал да псува из улиците на махалата. Това провокирало останалите, които решавали да защитят честта си и нападали. Предполага се, че поредният екшън е станал пак заради изпития алкохол и изпуснати нерви. Миналия март в Розино отново имаше сблъсъци между същите две ромски фамилии, които завършиха пак с арести. Преди 4 години Николай Стоянов и племенникът му Иван Стоянов от рода Сребреви пребиха до смърт бизнесмена Георги Рогачев на бензиностанцията му заради неплатена сметка от 20 лева. Първият получи 20 години затвор, а по-младият – 18 години, за жестокото убийство.  ", "date": "2019.06.23", "title": "Две ромски фамилии с див екшън за разчистване на сметки"}
{"url": "https://www.monitor.bg:443/bg/a/view/national-geographic-puska-nechuvani-zapisi-i-kadri-v-nov-film-168625", "text": "Двучасовата документална лента „Аполо: Мисии до Луната“ ще даде старт на цял месец, посветен на космоса и 50-тата годишнина от кацането на Луната по научно-популярния гигант National Geographic. Премиерата на филма, който ще ви закове пред телевизора с неизлъчвани записи и кадри от всичките 12 мисии на НАСА, ще е на 7 юли от 21, 55 часа, а диригент на случващото се на екрана е носителя на „Еми“ и „Пибоди“ Том Дженингс („Катастрофата на Чалънджър: Изгубените записи“, „Даяна: Нейната история, с нейните думи“). Филмът обхваща повече от 500 часа филмови кадри, 800 часа аудио записи и 10 хиляди снимки. „Аполо: Мисии до Луната“ е разказан от първо лице, за да те вкара зад кулисите. „Освен аудио и видеозаписите на смелите астронавти,  оито ни връщат в златния век на астронавтиката“, казва Дженингс. Лентата за пръв път дава публичност на видеозаписи на НАСА и аудиозаписи от черните кутии от капсулите на „Аполо“, както и на синхронизация на 30-каналния аудиозапис от контролния център. „Лентата разкрива какво се е случвало не само в командния център на Земята, но и допълва Дженингс. „Целият свят спря за момент за се радва и гордее от безграничното усещане за смелост и оптимизъм, което бе възможно заради „Аполо“.“ Саундтракът на филма е композиран от Джеймс Евърингам от Bleeding Fingers Music и е продуциран от носителя на „Оскар“, „Златен глобус“, награда „Тони“ и „Грами“ Ханс Цимер и номинирания за награда „Еми“ Ръсел Емануел.  Освен „Аполо: Мисии до Луната“, с който ще бъде открит месецът, посветен на космическите изследвания на National Geographic, в специалният програмен уикенд блок ще може да гледаме и „Записите на Нийл Армстронг“, също на 7 юли, но от 20,55 часа; „Мисия до Сатурн: Пръстените“ – на 14.07. от 20:55 ч. „Аполо: Завръщане до Луната – на 14.07. от 21:55 ч. и 22:55 ч.“, който се фокусира само върху Аполо 11; „Изследовател: Пътуване до спътника Европа“ – на 21.07. от 20:55 ч.; „Катастрофата на Чалънджър: Последната мисия“ – на 21.07. ", "date": "2019.06.23", "title": "National Geographic пуска нечувани записи и кадри в нов филм"}
{"url": "https://www.monitor.bg:443/bg/a/view/zapochva-ukrepvane-na-svlachishteto-kraj-manastira-velikata-lavra-168636", "text": "От понеделник, 24 юни, започват дейностите по укрепване на свлачището край средновековния манастирски комплекс „Великата лавра“ и църквата „Св. 40 мъченици“, засегнало част от улица „Св. Кл Охридски“ във В. Търново. Проектът на Общината предвижда изпълнение на пилотна система с 12 фрагмента, всеки от които ще е с 12 пилоти. Общият брой на елементите и съоръженията ще бъде над 140. За реализация на необходимите дейности по укрепване на терена и възстановяване на уличния участък и прилежащото му тротоарно пространство правителството отпусна 600 хил. лв. Строителните работи налагат временна организация на движението – ул. „Св. Климент Охридски“ ще бъде затворена за движение от площад „Цар Асен I” до каменния мост в квартал „Асенов“. Обходният маршрут за пътуващите по направления към и от Арбанаси и Горна Оряховица е: Южен пътен възел – главен път Велико Търново – Варна – с. Шереметя – с. Арбанаси. Променят се и част от маршрутите на движение на градския транспорт. Временната организация на движение влиза в сила от понеделник – 24 юни, а срокът за действие е до приключване на строителните работи.", "date": "2019.06.23", "title": "Започва укрепване на свлачището край манастира „Великата лавра”"}
{"url": "https://www.monitor.bg:443/bg/a/view/marvel-tyrsjat-idealnata-rolja-za-kianu-rijvs-168630", "text": "От студиото Marvel, произвеждащо редица сепургеройски филми, сериали и комикси, ухажват актьора Киану Рийвс да се разпише с участие в почти всеки техен филм. Екранният Джон Уик обаче отклонява офертите им. От компанията заявиха, че искат да намерят „идеалната роля“ за него. От „Киновселената на Marvel“ отдавна преговарят с 54-годишната звезда за сътрудничество, съобщи пред портала Comic Book ръководителят на студиото Кевин Файги. Не знам, кога той ще се присъедини към Marvel, ако въобще се присъедини, но ние много искаме да намерим най-правилния начин това да се случи“, коментира той. Файги сравни Рийвс с актьора Джейк Джиленхол, който се съгласи да се снима във филм за киностудията, когато му намериха Става дума за новата лента „Спайдърмен. Завръщане у дома“, където той изигра злодея. От Marvel се надяват, че с Рийвс ще се случи същото.", "date": "2019.06.23", "title": "Marvel търсят идеалната роля за Киану Рийвс"}
{"url": "https://www.monitor.bg:443/bg/a/view/braila-pomni-hyshovete-168615", "text": "Браила не е просто един румънски град, а диря в нашата история. Да минеш по улиците, по които бедни и дрипави са вървели хъшовете, да търсиш следа от кръчмата на Странджата, в която емигрантите пълнели гладните си стомаси и в разгорещени спорове кроели планове за освобождение на Отечеството, това е силно преживяване за всеки български родолюбец. Знаем за Браила още от ученическите си години от Вазовите „Немили-недраги“, а великолепната филмова адаптация „Хъшове“ допълва представата ни за онези измъчени в чуждата земя хора, готови всеки момент да скочат в битка за свободата на България. Малко са оцелелите необществени сгради от онова време, когато хъшовете идвали от поробеното Отечество и търсели убежище в Браила. Няма я кръчмата на Странджата, няма го Чепаровият хан, в който е живял Христо Ботев и е написал едни от най-хубавите си творби, няма я печатницата на Димитър Паничков, където са издавани редица български революционни вестници. Всичко е съборено. Тези сгради дори не са имали съдбата на Солаковия хан в Букурещ, който, макар и грохнал, все пак съществува. В една от малките улички до мястото, където се е издигала първата българска църква, в дъното на запустял двор забелязваме полуразрушени постройки с хлътнали и зейнали на места покриви, които най-вероятно са от хъшовските времена. Сградите в старата част на Браила много приличат на тези в Русе и другите наши дунавски градове от края на 19-ти и началото на 20-ти век. Същите великолепни фасади, същите колони, арки, украсителни елементи, кулички – архитектурен повей, дошъл по Дунава от големите европейски градове. Някои от тези стари сгради са реставрирани и са върнали първоначалния си блясък, но други са олющени, занемарени и напукани – също като в Русе. Разходката из стара Браила ни отвежда до българските места в този град. Отиваме на площада, носещ името на Христо Ботев. Тук е издигнат бюст-паметник на поета революционер. Питаме обикновени минувачи знаят ли кой е Христо Ботев. „Да, знаем, български революционер, който е живял в Браила. Там, по-надолу, има и други места, свързани с него“, казват хората и сочат в посоката, където се е намирал Чепаровият хан. На мястото в заградено пространство виждаме паметна плоча, на която пише на български и румънски, че тук е била къщата, в която е живял Христо Ботев. Надписът на български има много грешки и скоро разбираме защо това е така. Когато разрушили Чепаровия хан, печатницата на Паничков и всички стари постройки около тях, на мястото построили жилищен блок. Поставена била и паметна плоча, която обаче при един ремонт се счупила и изчезнала. Тогава румънецът Ангел Георге със собствени средства заградил място и поставил знак в памет на Ботев. Този човек, който живеел на първия етаж в близкия блок, починал преди две-три години. През 1948 г., когато е национализацията в Румъния, в Чепаровия хан се настанява градският музей на Браила. В него имало специална стая, в която било леглото и масата на Ботев, на която, може би, е писал своите гениални творби. При разрушаването на хана, тези ценни за нас предмети са били преместени в склад, а след това следите им се губят. Най-вероятно са били унищожени от някой, който не е знаел историята им. Отсреща се намира българската църква, в двора на която е било и българското училище. Мария Ганчева е дъщеря на последния му директор – Кирил Чоклу, преди то да се национализира през 1948 г. и да стане собственост на румънската държава. Мария е председател на Демократичния съюз на българите в Браила. Тя разказва, че през 19-ти век в града са живеели и работели много българи. Нашата общност имала нужда от църква и българско училище - децата посещавали румънски, гръцки училища, обучавали се също във френското или в италианското училище. Хората се организирали и с помощта на по-заможните българи открили школо до първата българска църква. Когато храмът и училището били съборени, децата се преместили да учат в къща на българин, който отстъпил няколко помещения. Новата българска църква била построена на терен, купен от Варвара хаджи Волева. Годината е 1872-а. В същия двор било и новото българско училище – постройка с 24 стаи. В него учител и директор е бил видният ни възрожденец Добри Войников. „Тук, на това място се събирали емигранти - писатели, журналисти, които през 1869 г. създават Българското книжовно дружество, поставило основите на Българската академия на науките. През 1969 г. в църковния двор е поставена тази плоча, за да напомня за събитието“, обяснява Ганчева. В онези години на 11 май - Деня на Кирил и Методий, тук се събирали българите от Браила, имало служба в храма, играели се представления, а после имало почерпка в близкия хотел „Петербург“. Този хотел ни е познат от веселите сцени с хъшовете във филмовата адаптация. Сградата е двуетажна, разположена на ъгъла на две главни улици, и не впечатлява с външност. Сега в нея са настанени различни институции и не можем да видим какво представлява вътре. Но къде е била кръчмата на Странджата? Всеки българин, дошъл в Браила, иска да види поне мястото, където се е намирала. Там, където българските хъшове се събирали, мечтаели за свободна България, където търсели спасение от глада в рядката чорба от фасул, приготвена им от Знаменосеца. Според някои кръчмата се е намирала близо до Чепаровия хан. Мария Ганчева обаче се позовава на други източници и казва, че твърде вероятно е да е била близо до първата българска църква. Преди години имало идея кръчмата на Странджата да бъде възстановена, водели се разговори с местната управа, но нещата стигнали дотам. На една от главните улици в старата част на града - „Михай Еминеску“, има фестивал. Разноцветни разтворени чадъри висят във въздуха, търговци предлагат всякакви вкусотии, а малките деца дърпат родителите си към щандовете със сладки изкушения. В началото на улицата е площадът с паметника на император Траян Август. Тук е и синият градски часовник –символ на града. Построен е от видния гражданин на Браила Петру Наум, който през 1898 г. дарява на общината 8000 златни леи „за изграждането на метална кула с висок часовник на върха“. Кулата е готова през 1909 г., висока е 11 метра и е направена от ламарина, армирана с метални профили. Дело е на чешка компания, а самият механизъм е направен в Мюнхен. Още от самото начало синята кула се счита за рядкост, тъй като до този момент обществените часовници са се монтирали или на църковни кули, или на административни сгради. На същия площад е театърът „Мария Филоти“, наречен на името на известната актриса, родена в Браила. Сградата е великолепна и наскоро е била ремонтирана по европейски проект с 2 милиона евро. Вътрешният интериор надминава очакванията ни. Изящна архитектура, усещане за простор, за великолепие. Имаме късмет самият директор - режисьорът Лучиан Сабадос, да ни покаже залите. Една от тях е посветена на Мария Филоти - тук са изложени част от костюмите, с които е играла на сцената актрисата. Трупата на театъра не е голяма – състои е от 24-ма актьори, но всички те са много качествени, казва Сабадос, който е директор на културния институт от 6 години. Показва ни великолепни просторни и по-малки зали, в които се провеждат различни конференции и срещи. Една от камерните сцени му е любима – тук актьорите са съвсем близо до публиката. В театъра има и специална зала, посветена на Добри Войников. Сабадос казва, че са установили много добри контакти с шуменския театър „Васил Друмев“ и често си гостуват. След площада улицата надолу води към Дунава. Брегът е бетониран, а отсреща е островът Маре а Браилей. До Браила достигат малки морски кораби. На другия бряг се минава с ферибот. За този бряг Дядо Вазов пише в „Немили-недраги“: „И те ходеха често на брега на Дунава и гледаха зелените хълми на България. Нà, тя е там, усмихва им се, вика ги, говори им, показва им небето си, показва им огнищата им, възпоминанията им, мечтите им... Дунавът величествено и тихо се синее между тях и нея, като една бара. Една крачка само - и в нея са; един вик само - ще ги чуе. Как е близко и как е далеко! О, Българийо, никога не си тъй мила, както кога сме вън от тебе! Никога не си ни тъй необходима, както когато те изгубим безнадеждно...!“.   Трамваят тръгва преди повече от век Браила е 200-хиляден град, разположен на левия бряг на Дунав при км 171 от устието на реката. Трамваят тук е тръгнал преди повече от век, преди в столицата Букурещ да се използва това релсово превозно средство. Първата оферта за построяването на две трамвайни линии в Браила е направена от белгийска компания през 1886 г., но е отказана от общината. Десет години по-късно се сключва договор с германска компания за изграждане и 35-годишна експлоатация на мрежа от 6 електрически трамвайни линии с обща дължина 21 км. Изграждането на първите участъци става през 1898-1899 г. Истинско произведение на изкуството са фонтаните - другият символ на града. Пуснати са в експлоатация през 1988 г. Дело са на скулптора Константин Лучани, известен с уменията си да създава скулптури от неръждаема стомана. През нощта водните струи се обагрят в различни светлини и създават истински празник за очите.   По възрожденските места  в северната ни съседка От 21 години винаги на 2 юни от Русе тръгва група родолюбиви българи на двудневен пътуващ семинар по Ботевите и възрожденските места в Румъния. Организатор е русенското читалище „Христо Ботев – 1908“ с председател Вяра Косева. Първата спирка по маршрута е гробището „Белу“ в Букурещ, където е гробницата на братята Евлоги и Христо Георгиеви, мястото, където първоначално е бил погребан Георги С. Раковски, гробът на Димитър Хадживасилев и на още много видни българи, живели и работили в румънската столица. В парка „Карол Първи“ /б.а. - бившия „Херастръу“/ групата отдава почит пред паметника на Христо Ботев, а след това и пред бюста на Васил Левски, който е в съседство. От 2017 г. в маршрута са включени градовете Браила и Тулча. В Браила спирките са много - бюстът на Христо Ботев на едноименния площад, паметната плоча на мястото, където е живял поетът революционер, българската църква, залата на Добри Войников в театъра „Мария Филоти“, градският историческия музей. Задължително в програмата присъстват и срещи с българската общност по тези места.", "date": "2019.06.23", "title": "Браила помни  хъшовете"}
{"url": "https://www.monitor.bg:443/bg/a/view/plyhove-progoniha-elizabet-vtora-ot-bykingamskija-dvorec-168623", "text": "Кралицата на Великобритания Елизабет Втора напусна Бъкингамския дворец, след като в сградата били повикани корифеи, специализирали се в борбата с присъствието на гризачи в жилищни помещения, пише местният в. „Сън“. Намесата на специалистите се наложила след като в едно от кухненските помещения на двореца бил забелязан плъх, а присъствието на подобни твари в непосредствена близост до кралицата е повече от нежелателно. Както е известно в Лондон често има проблеми с гризачите, особено в старите постройки. През 2015 г. според съобщения на пресата на Острова в британската столица имаше нашествие на плъхове с размерите на котки и това било не заради икономията на препарати, които обикновено се използват за борба с гризачите, а защото отровата не действала на мутантите.", "date": "2019.06.23", "title": "Плъхове прогониха Елизабет Втора от Бъкингамския дворец"}
{"url": "https://www.monitor.bg:443/bg/a/view/danail-kirilov-ne-e-reshen-vyprosyt-za-razsledvaneto-na-trimata-golemi-168631", "text": "Дали и как ще бъдат разследвани „тримата големи“ - председателите на Върховния касационен съд (ВКС), на Върховния административен съд (ВАС) и на главния прокурор, все още не е ясно. Това обяви правосъдният министър Данаил Кирилов пред БНР. Той защити идеята си за законодателни промени, които позволяват разследване на „тримата големи“, но от думите му се разбра, че не е решен окончателно въпросът дали и как да бъдат разследвани те. Той не изключи възможността предложението да бъде съгласувано с Венецианската комисия. Необходимо е и запитване към Конституционния съд, уточни Кирилов. Той бе категоричен, че е пресилено и дори пристрастно, да се изважда пред скоби само главния прокурор и разследванията срещу него, защото проблемът е системен и касае общо „тримата големи“. „В България продължаваме да спорим по това дали този режим касае само главния прокурор или тримата големи. В тази връзка Министерство на правосъдието, лично аз предприех множество инициативи за публично обсъждане на първото предложение за въвеждане на такъв режим. Тези обсъждания продължават. Би трябвало всички да съобразяваме, че режимът на тримата големи е установен още в конституцията и във всички конституционни норми техният статут е равен. Така че, да, води се дебат по въпроса в кой точно доклад с препоръки на Механизма за сътрудничество и оценка е посочено “тримата големи“, каза Кирилов. Министърът коментира също, че ГЕРБ остава твърда в позицията си, че партийната субсидия трябва да бъде намалена от 11 на 1 лев за глас. Окончателното решение по този въпрос в парламента трябваше да бъде взето в петък, но гласуването беше отложено. “В резултат на консултации вероятно би могло да възникне и модификация на това становище, но проблемът стои. Смятам, че няма никакво основание за съмнения по отношение на нашата позиция“, категоричен бе Кирилов.", "date": "2019.06.23", "title": "Данаил Кирилов: Не е решен въпросът за разследването на „тримата големи“"}
{"url": "https://www.monitor.bg:443/bg/a/view/zvezda-na-ludogorec-beleji-za-madagaskar-168637", "text": "Играчът на „Лудогорец“ Абел Анисе направи много силен мач на Купата на Африканските нации и влезе в историята като първият футболист на Мадагаскар, отбелязал в турнира при дебютното им участие. Халфът на \"орлите\" игра всичките 90 минути и получи приза Играч на мач при равенството 2:2 с Гвинея. Иначе гвинейците взеха преднина чрез Каба (34'), който бе изведен сам срещу вратаря на мадагаскарците и не сгреши. В началото на втората част тимът на Анисе получи право да изпълни корнер, а топката бе центрирана именно към него и той я изстреля неспасяемо за 1:1. Мадагаскар стигна и до пълния обрат в 55-ата минута, когато Андрия вкара след дълъг пас. Около 10 минути по-късно Камано от Гвинея оформи крайното 2:2 от дузпа. В другия мач от Група В Нигерия победи с 1:0 Бурунди. \"Суперорлите\" стигнаха до успеха в попадение на Одион Игало в 77-ата минута, след като преди това срещнаха доста трудности. Така след изиграването на мачовете от първия кръг в Група B водач е Нигерия с 3 точки, Гвинея и Мадагаскар делят второто място с по 1 точка, а на дъното е Бурунди с нулев актив.", "date": "2019.06.23", "title": "Звезда на „Лудогорец“ бележи за Мадагаскар"}
{"url": "https://www.monitor.bg:443/bg/a/view/jordan-conev-dps-vinagi-se-e-borilo-za-publichno-finansirane-na-partiite-168614", "text": "„Присъствието на г-н Делян Пеевски в парламента е свързано с нашето решение след изборите да приведем в ход програмата, която готвихме две години. И като казвам „да приведем в ход“ не значи да я направим управленска. Защото не сме управляващи“. Това каза пред БНР Йордан Цонев. „Означава да започнем инициативи по нея, да започнем разговори. Както виждате първите ни две инициативи предизвикаха буквално политически щорм. Така че ние ще продължим следващата седмица с тези инициативи. Почти всяка седмица ще изваждаме нещо от програмата си, ще го коментираме, ще го правим като предложения и така ще се опитаме да предизвикаме онзи дебат, който да доведе до изготвяне на приоритети за ускорено развитие. Общи приоритети – не на ДПС, не на ГЕРБ, не на БСП, а общи приоритета за страната. Например – решаване на демографската криза, силен акцент върху образованието с точно колко средства и къде, силен акцент върху високите технологии и зелената икономика. Когато това станат приборите на всички политически партии и независимо коя дойде на власт – да ги изпълнява, нещата ще се случат“, категоричен бе още Цонев. „Наш приоритет е да се запази 11 лева. Винаги е било наш приоритет. През всичките тези години от въвеждането на субсидията ДПС е било за това финансирането на политическите партии да е публично, т.е. от бюджета, за да не се създават онези зависимости, за които започна да говори българското общество едва в последната една седмица“, допълни още депутатът от ДПС. „Тогава, когато ние говорихме, че ако публичното финансиране бъде намалено до степен да е равно на нула, каквото е единият лев на глас, тогава бяхме оплювани и от политическите ни опоненти, и от медиите, и от анализаторите, че сме били за публичното финансиране. Сега, когато казахме, добре след като не искате да има публично финансиране, ще възстановим, а не ще въведем, правото париите да се финансират от икономическите субекти и от физическите лица, защото това право го имаше…“, посочи той в интервю за предаването “Неделя 150“. Цонев коментира още дали има концепция как да се осъществява финансирането от икономически субекти за партиите и как да бъде строго регламентирано: „Ние нямаме такава концепция, защото това не е нашето първо желание. Този, който внесе референдума за 1 лев на глас с ясното съзнание, че хората, разбира се, това ще гласуват, трябваше да каже как ще се финансират политическите партии“. Според Цонев ако все пак обществото държи на субсидия от 1 лв. за глас, трябва да се изработи концепция как политическите партии да се предпазват от икономически зависимости: „В рамките на 3 дни няма как да се изработи концепция, приемлива за всички политически партии и за цялото общество. Такава концепция може да се изработи, ако законът бъде свален и се даде срок един месец за консултации…“", "date": "2019.06.23", "title": "Йордан Цонев: Работим с Делян Пеевски по програмата за ускорено развитие (ОБНОВЕНА)"}
{"url": "https://www.monitor.bg:443/bg/a/view/elektricheska-cisterna-shte-poliva-aleite-v-haskovo-168621", "text": "Цистерна върху електрически еко камион  полива алеите и кашпите в Хасково. Придобивката на местното общинско предприятие „Екопрогрес“ струва около 60 хил. лева. Част от средствата са осигурени от Националния доверителен фонд, а останалите от отчисления към екоивнспекцията. Цистерна върху електрически еко камион ще полива алеите и кашпите в Хасково. Придобивката на местното общинско предприятие „Екопрогрес“ струва около 60 хил. лева. Част от средствата са осигурени от Националния доверителен фонд, а останалите от отчисления към екоинспекцията.   Предназначението на симпатичното електрическо камионче е да почиства зелените площи и да полива алеи, кашпи и саксии. Той е обурудван и със система за почистване на листа и поливане. Ще се зарежда с обикновен кабел. С един заряд могат да бъдат изминати 80 километра, като при необходимост може да бъде зареден с ток и в центъра на Хасково. За борени дни електрическия камион се превърна и в любимец на хасковските деца.", "date": "2019.06.23", "title": "Електрическа цистерна ще полива алеите в Хасково"}
{"url": "https://www.monitor.bg:443/bg/a/view/trudo-drazni-trymp-s-kashljane-168617", "text": "Премиерът на Канада Джъстин Трюдо умишлено се изкашлял по време на среща с президента на САЩ Доналд Тръмп в присъствието на журналисти, пише британският в. „Индипендънт“. Както е известно, американският държавен глава не може да понася някой да кашля край него и дори неотдавна изгони свой помощник от Овалния кабинет по време на интервю, защото кашлял край него. Именно по тази причина Трюдо се изкашлял, а след това се ухилил, докато Тръмп отговарял на въпросите на журналистите.", "date": "2019.06.23", "title": "Трюдо дразни Тръмп с кашляне"}
{"url": "https://www.monitor.bg:443/bg/a/view/35-5-mm-e-naj-edrata-cheresha-v-kustendil-168611", "text": "35,5 мм е най-едрата череша, която беше измерена от журито на тазгодишния Празник на черешата в Кюстендил. Плодът се намираше на щанда на НЧ „Просвета 1920“ – с. Граница, като той е произведен именно в една от овощните градини в населеното място. Уникална къща за занаяти, гигантски череши и безброй много вешела бяха подредени на централния площад „Велбъжд“ за тазгодишното издание на единствения по рода си празник на черешата в Кюстендил. За 12-та година Кюстендил празнува в чест на този ярък, сочен и вкусен плод – черешата. Подготовка започна ден по-рано, като в нея се включиха читалища от целия регион, училища, детски градини, земеделски производители и занаятчии. Сред другите атракции бяха и множество щандове с кошници, пълни с плодове, като тази година от общинския отдел „Култура и духовно развитие“ бяха заложили като акцент занаятите и по-точно, кошничарството. Не случайно на Празника на черешата беше изградена и къща за занаяти от Етноцентър „Рубин“. В нея единственият кошничар – 86-годишният Димчо Занев показа на хилядите гости майсторлък по изплитането на кошници. Пременен в автентична народна носия, със запасан пистолет на пояса, бай Димата от рано сутринта започна да плете кошници в самия център на града. Официален старт на тридневните тържества, посветени на червеното злато на Кюстендил, както местните наричат черешата, даде зам.-министърът на МЗХГ, Лозана Василева. „Страната ни има потенциал да бъде един от водещите производители и износители на череши, основно за европейския пазар. За това благоприятстват благоприятните климатични условия,  географското разположение и селекцията на сортове череши – това са предпоставки да бъдем един добър производител. През т.г. площите за рекултиране са над 16 хил. декара, а само в района на Кюстендил през м.г. са произведени над 6200 тона череши. 35% от тях са за прясна консумация и над 65% за преработка“, обяви пред стотиците присъстващи зам.-министър Лозана Василева. През днешния ден Празникът на черешата продължава с изложба-базар на череши и черешови произведения, изложение на занаятчии и производители, арт-работилница за деца и кулинарното шоу „Черешката в кухнята“.", "date": "2019.06.23", "title": "Череша-гигант се роди в Кюстендил"}
{"url": "https://www.monitor.bg:443/bg/a/view/fandykova-cska-moje-da-si-postroi-nov-stadion-168616", "text": "Кметът на София Йорданка Фандъкова коментира ситуацията около стадион \"Българска армия\" и желанието на ЦСКА да построи нов на мястото на стария. \"Стадионите имат своето място в градината, но в никакъв случай да не се разширяват. Постигнали сме съгласие със спортния министър да няма и един сантиметър разширение\", коментира тя пред БТВ. Фандъкова добави, че няма нищо против плановете на ЦСКА за нов стадион, но той трябва да спази всички правила за строеж в Борисовата градина. Адвокатът на ЦСКА Станислав Трендафилов обясни отново, че от клуба са готови да инвестират 30 милиона лева за планирания строеж. Той обяви, че един от собствениците на клуба -Гриша Ганчев, е готов да даде ход на промените в момента, в който му позволят да строи. Най-проблематичен е проектът за изграждането на подземен паркинг под стадиона на няколко нива.", "date": "2019.06.23", "title": "Фандъкова: ЦСКА може да си построи нов стадион"}
{"url": "https://www.monitor.bg:443/bg/a/view/bivsh-trenior-na-cska-v-kritichno-sysytojanie-v-bolnica-168618", "text": "Бившият треньор на ЦСКА Луиджи Симони е бил приет в болница, съобщиха италианските медии. Състоянието на 80-годишния специалист е било критично. Той е бил приет в интензивното отделение на болница в Пиза. Симони, който е боледувал в последните дни, се почувствал зле докато бил в дома си със семейството, което веднага повикало линейка. Той остава под постоянно наблюдение в болницата, като състоянието му продължава да е критично. Симони пое ЦСКА в края на 2001-а, като в края на сезона завърши на трето място и загуби финала за Купата на България от Левски. Най-големият успех на специалиста е Купата на УЕФА, която печели с Интер през 1998-а. Освен Интер, в родината си той е водил сериозни тимове като Наполи, Лацио, Дженоа и Торино.", "date": "2019.06.23", "title": "Бивш треньор на ЦСКА в критично състояние в болница"}
{"url": "https://www.monitor.bg:443/bg/a/view/mnima-bareta-se-opita-da-otvleche-uchenichka-168622", "text": "Задържан е 41-годишен мъж, опитал да отвлече 15-годишно момиче с автомобил, съобщиха от пресцентъра на МВР. В късния следобeд в събота в СДВР е получен сигнал, че ученичката е било качена в автомобил против волята й. Полицейски служители веднага реагирали на сигнала и след бързи оперативно-издирвателни действия задържали извършителя. Установена е самоличността му и че се е представил за служител на отряда на баретите СОБТ. Днес му е предявено обвинение и мярката му за задържане е удължена на 72 часа. Действията по разследването продължават под надзора на Софийска градска прокуратура. По случая започва и дисциплинарно производство, съобщиха още от МВР, но не уточниха защо.", "date": "2019.06.23", "title": "Мнима барета се опита да отвлече ученичка"}
{"url": "https://www.monitor.bg:443/bg/a/view/kuriositi-s-neverojatno-otkritie-na-mars-168620", "text": "Марсоходът на НАСА \"Кюриосити\" е открил в атмосферата на Марс високо съдържание на метан, което може да е свидетелство за присъствието на живи организми на Червената планета, съобщи вeстник \"Ню Йорк таймс\". Образци от въздуха на Марс са били взети в сряда, а още в петък учените са направили редица експерименти. От тях станало видно, че откритият метан може да служи за газ-биомаркер. Но досега не беше обявено официално за откритието. \"Като отчетохме този удивителен резултат, ние реорганизирахме графика си през уикенда, за да проведем допълнителни изследвания\", заяви един от изследователите на НАСА пред изданието, цитирано от БТА. Резултатите могат да бъдат получени още в понеделник. По-рано \"Кюриосити\" установи сезонни изменение на съдържанието на метан в атмосферата на Марс. Този марсоход кацна на Червената планета на 6 август 2012 година за изследване на кратер, кръстен на името на австралийския астроном Уолтър Гейл.", "date": "2019.06.23", "title": "\"Кюриосити\" с невероятно откритие на Марс"}
{"url": "https://www.monitor.bg:443/bg/a/view/samotnijat-lodkar-ot-shumen-doplava-do-budapeshta-168610", "text": "Полицаят-пътешественик от Шумен Тихомир Радев, който на 11 юни тръгна в самотно оцеляващо плаване от изворите на река Дунав  към устието при Черно море достигна на 11-ия ден унгарската столица Будапеща. За това съобщи самият Тишо в профила си във фейсбук, като сподели и ексклузивни кадри с последователите си. Главен полицай Тихомир Радев от \"Охрана на обществения ред\" в РУ на МВР в Шумен, който е и бивш главен скаут на България се впусна в приключенското плаване по Дунава вдъхновен от романа на Жул Верн \"Дунавският лодкар\". Шуменецът пътува в каяк с дължина 5.08 метра, широчина 63 см. и тегло 28 килограма, който допълнително е оборудвал със слънчев панел за електричество и поставки за камери, вози със себе си и колесар, с който да придвижва лодката си, когато трябва да минава покрай шлюзове и електроцентрали. Нощите Тишо прекарва в палатка на брега, храни се само с това, което му донесе реката и добри хора по бреговете й, заради което определя пътешествието като оцеляващо. \"89 км във вятър, дъжд и гръмотевици! И сега ме трещи яко! На сухо и топло съм в палатката.\" - написа вчера полицаят от Киш-Харош сигет в предградията на Будапеща. До момента единствената по-сериозна авария е с колелото на количката за канута, но Тихомир го оправил с помощта на \"свинска опашка\". В понеделник пък се наложи да остане един ден на австрийски бряг заради лошото време, което е използвал да се изпере и да си приведе в ред оборудването - предният ден панелът не заредил достатъчно ток. Тихомир Радев е  влязъл в ролята литературния герой Илия Бруш, който в навечерието на Априлското въстание от 1876 година преплавал Дунав от изворите й до устието на Черно море. Романът \"Дунавският лодкар\" (Le pilote du Danube) често е наричан русенският или българският роман на Жул Верн и е едно от посмъртно издадените му приключенски произведения. Българският патриот Сергей Ладков, скрит под унгарско име плава на баржа по течението на Дунава към родния си град Русчук, преследва го смъртният му враг, престъпникът Иван Стригов, а по стъпките му е и полицейският инспектор Карл Драгош. Приключенското и визионерското се преплитат в произведението на Жул Верн, като се смята, че чрез образа на ченгето Драгош е прокарана идеята за създадената много по-късно организация Интерпол. ", "date": "2019.06.23", "title": "Самотният лодкар от Шумен доплава до Будапеща"}
{"url": "https://www.monitor.bg:443/bg/a/view/zodiite-v-kuhnjata-kakvi-gotvachi-sa-168606", "text": "Няма да готвя по рецепта! Никой не може да ми казва какво да правя! Ще си сложа колкото мая искам, пък! Гъбите белят ли се, или не белят? Все тая. Поне имам хубави чинии... Чете рецепти в gotvach.bg. Гледа Джейми Оливър в YouTube. Накрая си маже филия с лютеница и си отрязва дебело парче салам. Прибирам се от работа и се къпя. Ако никой не е сготвил, си лягам. Още люти чушки. Още люти чушки. В тях е страстта! Забърши това там! Дай да го измия веднага! Изтупай покривката. Ау, това капка вода ли е на килима? Ще направя пиле с ориз Не, пълнени чушки с кайма Но пилето с ориз става лесно Обаче пък пълнените чушки са много вкусни. Прави си селфи с гъбите на Телеца (които още не са обелени), споделя го във Facebook и брои лайковете. Аз ще сготвя, к‘во се моткате всички! Взема нещата в свои ръце, докато наум псува, а с ръце ръси мерудия. Не харесва сготвеното от Стрелеца и започва да му дава акъл как е трябвало да нареже мерудията на по-ситно. 16 минути търси музиката, на която ще се получи най-вкусната паста. Налива си вино, докато готви. Забравя да готви. Маята не му е шупнала и вътрешно беснее! Обяснява на всички, че тази питка точно такава плоска е трябвало да стане. Сервира от пържолите с обелени гъби и настоява всички да са внимателни с чиниите, защото са му ценни. Чуди се Джейми Оливър дали е ял българска лютеница. Пил е две бири и отдавна спи. Ама, много добър готвач съм, ве! Хората плачат, когато ядат от моите ястия. Отваря трети пакет с кухненски гъби. Кухнята блести от чистота! Продължава да се чуди, докато в едната ръка държи пилето за трътката, a с другата премята чушките. Колежката не му е лайкнала селфито с гъбите. Блокира я! Вече не псува само наум. Взема мерудията и я наситнява. Знае, че никой няма да го направи по-добре от него. Слуша музика, хапва и е над нещата. Приключва третата бутилка вино и отплува.", "date": "2019.06.23", "title": "Зодиите в кухнята: Какви готвачи са?"}
{"url": "https://www.monitor.bg:443/bg/a/view/masov-boj-mejdu-roditeli-i-abiturienti-po-vreme-na-bal-v-ukrajna-168619", "text": "Масово сбиване се случи по време на абитуриентски бал в украински ресторант, намиращ се недалеч от град Таврийск. В цялата история нямаше да има нищо странно, ако в боя не бяха взели участие и родители на абитуриентите. След като солидно подпийнали, завършващите училище младежи почувствали силата на узряването и възможността да докажат, че вече са достатъчно пораснали, за да решават съдбата си сами, и вместо да разрешат възникнал между тях спор с говорене, преминали към стария и добре изпитан примитивен метод – размяната на юмручни удари. Дали за да раздадат правосъдие и да разтърват биещите се или просто покрай количеството изпит алкохол във завързалия се групов бой (участниците били около 15) се включили и родителите. В крайна сметка всичко приключило с няколко насинени очи, но все пак двама се озовали в местната болница с по-сериозни наранявания.", "date": "2019.06.23", "title": "Масов бой между родители и абитуриенти по време на бал в Украйна"}
{"url": "https://www.monitor.bg:443/bg/a/view/peshehodec-zagina-na-am-struma-168607", "text": "Пешеходец загина на магистрала \"Струма\" тази нощ край Сандански, съобщава БГНЕС. Пътният инцидент е станал около 22.30 часа в района на град Сандански в платното в посока Благоевград. Мъжът, чиято самоличност засега все още не е установена, е бил прегазен от автомобил и е загинал на място. Докато приключи огледът на местопроизшествието, движението по автомагистралата беше ограничено за 1 час. Въведен беше обходен маршрут Ново Делчово - Сандански.  ", "date": "2019.06.23", "title": "Пешеходец загина на АМ \"Струма\""}
{"url": "https://www.monitor.bg:443/bg/a/view/syvetyt-na-eksperta-vijte-koga-hapjat-komarite-168608", "text": "Западнонилска треска заради комарите, лаймска болест заради кърлежите, продължаващият вече няколко месеца проблем с морбили и летните вируси, които предстоят. Така изглежда епидемиологичната ситуация в България.   „Всеки сезон има свои особености. В момента ситуация е такава. Западнонилската треска е най-актуална, защото когато стане възпаление на мозъка от такова ухапване, смъртността е висока. Комарите – това са насекомите, преносители на този вирус. Той за първи път е доказан в Африка. Нашенските комари хапят след 18 ч. и хапят през нощта. Хората да се опитат да не допускат комари в спалнята, да не ходят на места с комари и да изпозват репеленти - по дрехите, по кожата. Трябва да кажем, че с не всяко ухапване се заразяваш”, коментира в студиото на „Събуди се” директорът на центъра по заразни и паразитни болести проф. Тодор Кантарджиев. Проблемите с кърлежите и това, че те са преносители на лаймска болест продължават да вълнуват. „Лаймската болест е една от 10 инфекци. Най-важното е, когато те ухапе кърлеж в града, в парка, след връщане от гробища - със свалянето на кърлежа не трябва да се бие тетанус. 10,2 пъти намалява вероятността да се разболееш, с добра превенция” , допълни професорът. Два нови случаи на морбили са регистрирани през последните дни. „Само не се плашете! Морбили – това е една детска инфекция. Проблемът е когато заболеят деца до 1-годишна възраст, след 10-тина година могат да се появят неврологични усложнения. По информация от тази сутрин, регистрираните случаи от февруари до сега са 997”, посочи директорът на центъра по заразни и паразитни болести.", "date": "2019.06.23", "title": "Съветът на експерта: Вижте кога хапят комарите"}
{"url": "https://www.monitor.bg:443/bg/a/view/jega-v-grycija-nashencite-da-vnimavat-i-da-pijat-voda-168609", "text": "Много вода и лека храна препоръчват за днес лекарите в Гърция, където се очаква на много места температурите да достигнат 40 градуса, съобщи БНР. Медиите непрекъснато излъчват информация за покачването на температурите. Област Тесалия е в най-висок риск, според метеоролозите. Препоръчва се туристите да избягват да стоят на слънце в обедните часове и при възможност да пътуват късно вечерта. В общините отвориха специални климатизирани зали за възрастни и болни хора. С високите температури се увеличава и рискът от пожари, предупреждават огнеборците. Забранява се паленето на огън в близост до гори. Полицията налага високи глоби за нарушителите.  ", "date": "2019.06.23", "title": "Жега в Гърция: Нашенците да внимават и да пият вода"}
