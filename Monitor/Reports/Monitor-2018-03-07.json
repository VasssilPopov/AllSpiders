{"url": "http://www.monitor.bg/a/view/25150-%D0%9F%D0%BE%D0%B4%D1%80%D0%B5%D0%B4%D0%B8%D1%85%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D0%B7%D0%B0-%D1%81%D0%BF%D0%B0%D1%81%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%B5%D0%B2%D1%80%D0%B5%D0%B8%D1%82%D0%B5-%D0%B2-%D0%B4%D0%B6%D0%B0%D0%BC%D0%B8%D1%8F/", "text": "\n                    Фотодокументална и веществена изложба, посветена на 75-та годишнина от  спасяване на българските евреи и в памет на депортираните през 1943 г. в лагерите на смъртта 11 343 евреи от Беломорска Тракия, Вардарска Македония и град Пирот беше подредена в молитвения салон на някогашната старозагорска Ески джамия, превърната в музей на религиите.„Нека историята на Холокоста никога да не се забравя, да не повтаряме старите грешки. Нека да разказваме на следващите поколения за блестящия урок по човечност, който българският народ даде на цяла Европа”, заяви при официалното откриване на експозициятаКрасимира Готева ,зам.-председател на Националната организация на евреите в България “Шалом” и председател на регионалната структура в Стара Загора.Тя припомни, че старозагорските евреи са били разселени в шест града , а 12 семейства е трябвало да бъдат депортирани в лагера Треблинка.Няма информация някой от старозагорските депутати по онова време да са подписали писмото на Димитър Пешев, подпредседател на 25-тото Народно събрание, и 42 народни представители до тогавашния премиер Богдан Филов, срещу опитите на правителството да изсели евреите извън границите на България. Но в замяна на това големият български поет, старозагорецът Николай Лилиев, е сред подписалите писмото на 12-те български писатели до цар Борис I за спасението на българските евреи. В тяхна защита в заседание на Светия синод на БПЦ на 2 април 1943 г. много силно послание е отправил и тогавашният Старозагорски митрополит Климент.\n\n\n                    ", "date": "2018.03.07", "title": "Подредиха изложба за спасението на евреите в джамия  "}
{"url": "http://www.monitor.bg/a/view/87408-%D0%9E%D0%9A%D0%9E%D0%9D%D0%A7%D0%90%D0%A2%D0%95%D0%9B%D0%9D%D0%9E-%D0%9D%D0%A1-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B2%D0%B5%D1%82%D0%BE%D1%82%D0%BE-%D0%BD%D0%B0-%D0%A0%D0%B0%D0%B4%D0%B5%D0%B2-%D0%B7%D0%B0-%D0%9A%D0%A2%D0%91/", "text": "Йордан Цонев: 205 са делата за прихващания, материалният интерес е за над 1 млрд. лв.\n                    Народното събрание (НС) преодоля ветото на президента Румен Радев върху промените в Закона за банковата несъстоятелност, целящи да се прекрати вторичното разграбване на активи на КТБ и да се върнат максимално много средства в масата по несъстоятелността на фалирания трезор. Ветото на Радев бе отхвърлено с помощта на гласовете на депутатите от ГЕРБ, „Обединени патриоти“ и ДПС. Законът бе подкрепен отново с гласовете на 129 от народните представители. Само 40 бяха против – 34 от БСП и 6-ма от „Воля”.\n\nЕдин от мотивите на държавния глава за връщането за повторно разглеждане на част от текстовете от законопроекта, който бе изготвен от депутатите от ДПС Делян Пеевски, Йордан Цонев и Хамид Хамид, бе въвеждането на т.нар. ретроактивно действие на разпоредбите и влизането им в сила със задна дата. Хамид ДПС обаче оспори мотивите на Радев и обясни, че техните предложения са конституционни и законосъобразни. Той отново припомни, че законът за нормативните актове давал изрично указания кога един закон може да важи със задна дата. Това важало само при увеличаване на санкции, а с поправките за КТБ такива не се въвеждат.\n\nОт БСП на свой ред обявиха, че поправките в Закона за банковата несъстоятелност няма да попълнят пропуските в него. Тодор Байчев заяви, че червените не са против по-широка намеса на държавата, но това да става чрез конституционни средства. По думите му вместо общи правила, законът се принизявал до зашита само на една банка, визирайки КТБ.\n\nШефът на правната комисия от ГЕРБ Данаил Кирилов обаче обори твърденията на социалистите. „Не се нарушават конституционните принципи и не се създават привилегии. Напротив, премахнати са, особено за тези, които продължават да увреждат имуществото на КТБ”, аргументира се той. „Няма да влизам в коментари дали това е вторично ограбване или е част от първичното”, заяви още Кирилов. По думите му с промените в закона ще се запази статутът на неправилно заличените обезпечения. Кирилов обясни, че КТБ е заварен случай. „Ако е трън в очите, че се посочва конкретно производство, би могло КТБ да се замени със „заварени производства”, каза той. Колегата му Делян Добрев пък продължи да пита дали има връзка между КТБ и депутати от БСП, визирайки Елена Йончева. Той обясни, че вече месец не получава отговори на поставени от него и заподозря, че отсъствието на Йончева от пленарна зала е заради конфликт на интереси.\n\nПреди дебатите по ветото Йордан Цонев от ДПС пък обясни, че заведените дела за отмяна на прихващания са 205, като материалният интерес на прихващанията са над 1,174 млрд. лв. Наред с това пък заличените обезпечения са в размер на 233,147 млн. лв. Цонев подчерта, че е съгласен с мотива на президента, че обществото има нужда да знае конкретните измерения на последиците от приетия закон. Именно затова от ДПС изпратили писмо с въпроси до министъра на финансите по казуса с КТБ. В отговора получили и конкретните цифри, заедно със списък на заличаванията и лицата, които са ги извършели, както и списък със всички прихващания, който пък е публичен и е публикуван на сайта на Фонда за гарантиране на влоговете. \"Смятам, че тези цифри ще убедят президента и българското общество, че общественият интерес е много значим и си струва използването на този правен законодателен похват\", коментира Цонев. По думите му с промените в закона и правните инструменти, които ще бъдат дадени на синдиците, ще помогнат да се попълни масата на състоятелността със значими суми. \"Колко точно не можем да кажем, защото голяма част от този резултат зависи от решения на съда. Законът дава правни инструменти на синдиците да предприемат съответни действия след съответни решения на съда“, посочи Цонев.\n\nПоправките в Закона за банковата несъстоятелност предвиждат да се обявят за нищожни всички заличавания на обезпечения на длъжници или трети лица, извършени в периода от поставянето на банката под особен надзор. Предвижда се изключение и то само когато вземането на банката е погасено изцяло. Освен за обезпечения, синдиците ще могат да претендират за недействителност и на сделки, имащи за предмет прехвърляне на дялове или акции, извършени от длъжници на банка. Занапред квесторите няма да имат право да заличават учредени от длъжници обезпечение. След обнародването им в Държавен вестник, законовите разпоредби ще действат с обратна дата, като ще важат от 20 юни 2014 година.\n                    ", "date": "2018.03.07", "title": "ОКОНЧАТЕЛНО: НС отхвърли ветото на Радев за КТБ"}
{"url": "http://www.monitor.bg/a/view/18052-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%BF%D0%BE%D1%87%D0%B8%D1%81%D1%82%D0%B2%D0%B0%D0%BD%D0%B5-%D0%BD%D0%B0-%D1%83%D0%BB%D0%B8%D1%86%D0%B8-%D0%B8-%D0%B1%D1%83%D0%BB%D0%B5%D0%B2%D0%B0%D1%80%D0%B4%D0%B8/", "text": "\n                    Столичният кмет Йорданка Фандъкова разпореди да бъдат почистени улици и булеварди. Фирмите, ангажирани с поддържане на чистотата в София започват дейности по организирано механизирано метене и почистване на регули от наноси, съобщиха от общината. През днешния ден се почистват пътните платна на надлез „Надежда“, булевардите „Линкълн“,“Александър Малинов“ , „Асен Йорданов“, „Петко Тодоров“, „Костенски водопад“, „Тодор Каблешков“ ,„Пушкин“, „Бъкстон“, „Цар Борис III“, „Стоян Попандреев“, „Иваница Данчев“, „Сливница“, бул.“Христо Ботев“, ул. „Позитано“ и други. При подходящи атмосферни условия след почистването на регулите ще започне и поетапното миене на пътните платна.\n\nЕкипите на почистващите фирми извършват и оборки на зелени площи и затревени алеи в близост до булевардите. През изминалата нощ е извършено механизирано миене на бул. „Брюксел“.\n\nПри подходящи климатични условия ще продължат и текущите ремонти на пътните платна. Екипи на фирмите работят през днешния ден в районите „Изгрев“, Люлин“ „Красно село“ , „Студентски“ ,Панчарево“ и „Младост“.\n                    ", "date": "2018.03.07", "title": "Фандъкова разпореди почистване на улици и булеварди"}
{"url": "http://www.monitor.bg/a/view/62710-72-%D0%B4%D0%BD%D0%B8-%D0%B2%D1%8A%D0%B7%D0%B4%D1%83%D1%85%D1%8A%D1%82-%D0%B2-%D0%A0%D1%83%D1%81%D0%B5-%D1%81-%D1%84%D0%B8%D0%BD%D0%B8-%D0%BF%D1%80%D0%B0%D1%85%D0%BE%D0%B2%D0%B8-%D1%87%D0%B0%D1%81%D1%82%D0%B8%D1%86%D0%B8/", "text": "\n                    Общо 72 дни през миналата 2017 година въздухът в Русе е бил със завишени нива на фини прахови частици, съобщи днес на пресконференция директорът на Регионалната инспекция по околната среда и водите (РИОСВ) в града инж. Любомир Атанасов.\n\nТези дни са били предимно през зимния период и това е свързано с емисиите от изгарянето на горива в бита, съчетано с неблагоприятни атмосферни условия като мъгла и безветрие, обясни той. Трите автоматични станции в Русе не са отчели превишение на нивата на основните замърсители като азотни оксиди, серен диоксид, въглероден оксид, бензен и озон. Атанасов уточни, че се следят само показателите, които са заложени в европейското и българското законодателство. Не се следят специфични замърсители от производства като това на френската компания за алуминиеви автомобилни части „Монтюпе“, която има завод на територията на Русе.\n\n„За някои от тези замърсители няма стандарти, няма и норми. По този въпрос водим оживена кореспонденция, имали сме няколко съвместни срещи с „Монтюпе“, РИОСВ и Министерството на околната среда и водите за определяне на тези стандарти и залагане на някакви норми. Когато има нормиран показател е много лесно да го проследим и измерим“, каза Атанасов. Конкретно за производството на „Монтюпе“ например нямало норма за диметилетиламина в околната среда.\n                    ", "date": "2018.03.07", "title": "72 дни въздухът в Русе  с фини прахови частици"}
{"url": "http://www.monitor.bg/a/view/39574-%D0%9E%D1%82-2019%D0%B3-%D0%9B%D0%B8%D1%87%D0%BD%D0%B8%D1%82%D0%B5-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D1%81-%D0%B1%D0%B5%D0%B7%D0%BA%D0%BE%D0%BD%D1%82%D0%B0%D0%BA%D1%82%D0%B5%D0%BD-%D1%87%D0%B8%D0%BF/", "text": "\n                    Личните карти и паспортите ще бъдат с безконтактен чип от януари догодина. Това реши Министерският съвет във връзка с промени в Закона за българските лични документи.Чипът ще съдържа биометрични и персонални данни на притежателя на документа, идентификация и удостоверителните услуги при електронни трансакции на вътрешния пазар, както и за запис на удостоверение за квалифициран електронен подпис. “Новите изисквания към личните документи наложиха изменение на идейните им проекти, обхващащи както материалите, необходими за изработката и защитата им, така и изменение на някои реквизити и тяхното разположение в съответния документ“, съобщиха от МС.Работна група е избрала високозащитени материали за производството на новите документи, както и за защитните елементи в тях, съобразени с добрите практики в други европейски страни.\n\n\n                    ", "date": "2018.03.07", "title": "От 2019 година: Личните документи с безконтактен чип"}
{"url": "http://www.monitor.bg/a/view/66979-%D0%9E%D0%B1%D1%83%D1%87%D0%B5%D0%BD%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D1%89%D0%B5-%D0%BF%D1%80%D0%B8%D0%B5%D0%BC%D0%B0%D1%82-%D0%B2-%D0%BF%D0%BE%D1%89%D0%B8%D1%82%D0%B5-%D0%B4%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8/", "text": "\n                    Обучени служители ще приемат и съдействат в пощенските станции в пазарджишко за годишните данъчни декларации по чл.50 от ЗДДФЛ. Това информираха от офиса на Националната агенция по приходите в Пазарджик и поясниха, че декларации ще се приемат в клоновете на „Български пощи“ в  градовете Пазарджик, Панагюрище, Пещера, Велинград и Септември. За услугата клиентът ще заплати такса в пощенските клонове от 1,50 лв.Срокът за подаването на декларациите за облагане на доходите изтича на 30 април 2018 г. Декларации освен в офисите на НАП и пощенските клонове могат да се подадат по електронен път с електронен подпис /КЕП/ или с персонален индентификационен номер /ПИК/,който се издава безплатно в офис на НАП.Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП www.nap.bg.\n\n \n                    ", "date": "2018.03.07", "title": "Обучени служители ще приемат в пощите данъчните декларации"}
{"url": "http://www.monitor.bg/a/view/45149-%D0%9B%D0%B8%D1%81%D0%B8%D1%86%D0%B8-%D0%B8-%D1%87%D0%B0%D0%BA%D0%B0%D0%BB%D0%B8-%D0%BD%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D0%B3%D0%BD%D0%B5%D0%B7%D0%B4%D0%B0%D1%82%D0%B0-%D0%BD%D0%B0-%D0%BF%D0%B5%D0%BB%D0%B8%D0%BA%D0%B0%D0%BD%D0%B8%D1%82%D0%B5-%D0%B2-%D0%A1%D1%80%D0%B5%D0%B1%D1%8A%D1%80%D0%BD%D0%B0/", "text": "Птиците се разпръснали по поречието на Дунав да търсят храна\n                    Лисици и чакали нападнаха гнездата на къдроглавия пеликан в резервата „Сребърна“ през почивните дни, съобщиха от Регионалната инспекция по околната среда и водите (РИОСВ) в Русе. Дребните хищници са достигнали до колонията на защитените птици по леда, образувал се при влошаването на времето в края на февруари и началото на март. Пеликаните са се уплашили и са се разпръснали по поречието на Дунав в търсене на храна.\n\nЕкспертите все още не знаят дали хищниците са изяли яйцата в гнездата, тъй като засега няма възможност да се влезе в езерото с лодка. Оглед ще се направи едва след като ледът се разтопи. Няма и данни за уловени от хищниците възрастни птици. В момента в колонията се наблюдава един млад екземпляр.\n\n„Очакваме пеликаните да се върнат и да възстановят гнездата си, както и да снесат нови яйца, ако лисиците и чакалите са нанесли щети. През 2005 г. имахме сходна ситуация. Езерото замръзна и по леда хищници се придвижиха и нападнаха колонията. После птиците се върнаха, възобновиха гнездовия си период и успяха да си отгледат поколението“, обясни пред „Монитор“ директорът на РИОСВ в Русе инж. Любомир Атанасов.\n\nПеликаните са дошли в „Сребърна“ необичайно рано – още през декември м.г., заради топлото време. Снесли са яйцата си в средата на януари, когато обикновено това се случва в средата на февруари. Ако започнат да гнездят отново, това ще съвпадне с обичайния период за начало на гнездовия сезон.\n                    ", "date": "2018.03.07", "title": "Лисици и чакали нападнаха  гнездата на пеликаните в „Сребърна“"}
{"url": "http://www.monitor.bg/a/view/38113-%D0%9D%D0%B0%D0%BF%D1%80%D0%B5%D0%B6%D0%B5%D0%BD%D0%B8%D0%B5-%D0%BF%D1%80%D0%B8-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%90%D1%82%D0%B0%D0%BA%D0%B0-%D0%B8-%D0%92%D0%9C%D0%A0%D0%9E-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%92%D0%B0%D0%BB%D0%B5%D1%80%D0%B8-%D0%A1%D0%B8%D0%BC%D0%B5%D0%BE%D0%BD%D0%BE%D0%B2/", "text": "\n                    Отново напрежение обзе редиците на „Обединени патриоти“. Парламентарната група на формацията излезе с обща декларация, подписана от лидера на \"Атака\" Волен Сидеров, гласяща, че се разграничават от думите на вицепрмиера Валери Симеонов по адрес на руския патриарх Кирил. По-рано през деня Симеонов нарече патриарха „второразрядно съветско ченге и хитрец“.В декларацията се депутатите определят този език като груб и недопустим, особено срещу главата на най-голямата православна църква в света. В тази връзка от групата искат Валери Симеонов да се извини на руския патриарх за нанесените обиди.Междувременно обаче стана ясно, че позицията на парламентарната група е гласувана само от депутатите на „Атака“ и ВМРО. Тези от НФСБ, чийто лидери е вицепремиерът Валери Симеонов са излезли от залата и на участвали в гласуването.Зам.-председатялет на ПГ на Обединени патриоти Валентин Касабов, който е от квотата на НФСБ заяви, че техните депутати се разграничават от позицията на останалите и остават зад думите на своя лидер. „Ако продължат с тези декларации, нещата стават лоши. Не е добре.”, каза Касабов. Той обаче не отговори дали ще се стигне до разпадане на групата на патриотите в НС и лаконично обясни, че това е „буря в чаша вода“. По думите му те са три партии във формацията и всяка има право на мнение.На свой ред Юли Ангелов от ВМРО обясни, че по време на заседанието е имало кворум и уточни: „Все пак трябва да има съобразяване в говореното и не може да носим отговорност за мнението на други“. По думите му именно от Валери Симеонов и депутатите от НФСБ зависи дали ще има нови разделителни линии. Според него обаче единството на групата не е застрашено.Десислав Чуколов от „Атака“ пък обясни, че е нормално да има разногласия, но посъветва медиите да „не търсят под вола теле“ относно дали това ще доведе до разделяне на групата на патриотите.Никой от депутатите от „Обединени патриоти“ обаче не каза какво ще се случи, ако Валери Симеонов все пак откаже да се извини.\n \n\n\n                    ", "date": "2018.03.07", "title": "Напрежение при патриотите, \"Атака\" и ВМРО скочиха срещу Валери Симеонов"}
{"url": "http://www.monitor.bg/a/view/35987-%D0%9E%D1%89%D0%B5-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%B0%D1%80%D0%B4-%D0%B3%D1%8A%D0%BB%D1%82%D0%B0-%D0%B6%D0%BF-%D1%82%D1%80%D0%B0%D1%81%D0%B5%D1%82%D0%BE-%D0%B4%D0%BE-%D0%A1%D1%8A%D1%80%D0%B1%D0%B8%D1%8F/", "text": "Със съседите търсим съвместно финансиране за проектите\n                    За да бъде завършената жп линията от София до сръбската граница, част от транспортен коридор 10, страната ни ще търси финансиране от над половин милиард лева. Сумата е необходима за изграждането и обновяването на 53 км, за които страната ни не е получила помощ чрез европейските фондове.Изграждането на цялото трасе от Свиленград до Калотина ще струва 3,4 млрд. лева, по изчисления на „Монитор“, като по-голяма част от парите са осигурени от европейско финансиране и средства на държавата. В края на февруари българската страна подписа споразумение със Сърбия за подобряване на ефективността на железопътния транспорт. С него се задълбочава сътрудничеството при изграждането на железопътната инфраструктура по транспортен коридор 10. Сред вариантите за осигуряване на финансиране са европейските фондове или други международни институции.Общата дължина на жп трасето по коридор 10 на българска територия е 363 км, по-голямата част от тях е от София до турската граница - 305 км, а останалите 58 км са от столицата до сръбската бразда. Жп линията от София до Калотина е разделена на три участъка. До момента по трасето са предвидени единствено средствата за първия - София - Волуяк, на стойност 208 млн. лв. Модернизацията на отсечката от 8 км се съфинансира със средства по Механизма за Свързана Европа (МСЕ) за 152 млн. лв. или 73 на сто от цялата сума. По информация на „Монитор” обявяването на процедурата за обновяването на трасето между двете гари се бави заради продължаващите отчуждения на имоти. Очаква се в следващите седмици Национална компания „Железопътна инфраструктура“ (НКЖИ) да пуснат търга за системата за сигнализация и телекомуникация на трасето София - Волуяк. Вторият участък е от Волуяк до Драгоман с дължина 35 км, за неговата реализация няма финансиране. Стойността на ремонта, която най-вероятно ще бъде осъвременена преди пускането на поръчката за строеж, е 320 млн. лв., коментираха от Министерството на транспорта. В момента се проектира трасето между Петърч и Драгоман по Оперативна програма „Транспорт и транспортна инфраструктура” (ОПТИ) 2014-2020. До селото, в близост до Костинброд, линията беше проектирана през изминалия програмен период. По последната отсечка дълга 15 км, от Драгоман до сръбската граница, също няма осигурени средства, като по нея има най-малко развитие. Първата обществена поръчка за идеен проект беше прекратена заради отстраняване на участници. В началото на месеца от НКЖИ обявиха втора поръчка за предпроектни проучвания, геодезия и идеен проект за отсечката. Според източници на „Монитор” минималната стойност за рехабилитация на участъка ще бъде поне 200 млн. лв. По подобие на пътния участък по коридор 10 от бъдещото шосе до границата, работата в района е по-трудна заради тежкия планински терен.Рехабилитацията на жп линията от София до турската граница, е раздробена на доста отсечки. Най-важните проекти за НКЖИ са модернизацията на жп участъците София - Елин Пелин, Елин Пелин - Костенец и Костенец - Септември. Трите проекта от София до Септември са на стойност над 1,5 млрд. лева. Най-труден по линията е участъкът Елин Пелин - Костенец. Тръжната процедура е спряна заради жалба на „Eвpo инвecт“ дo Kомисията за защита на конкуренцията. Същата е съдбата и на проекта Костенец - Септември, финансиран по МСЕ. Работата по жп трасето София - Елин Пелин вече е в ход от миналата седмица. Участъците Септември - Пловдив и Първомай - Свиленград беше завършен изцяло с финансиране от миналия програмен период. От Свиленград има две разклонения до границите ни с Турция и Гърция.\n\n\n                    ", "date": "2018.03.07", "title": "Още половин милиард гълта жп трасето до Сърбия"}
{"url": "http://www.monitor.bg/a/view/26512-%D0%A0%D0%B0%D0%B7%D0%BD%D0%BE%D1%81%D0%B2%D0%B0%D1%87-%D0%BD%D0%B0-%D1%85%D1%80%D0%B0%D0%BD%D0%B0-%D0%BF%D1%80%D0%B5%D0%B1%D0%B8%D0%BB-%D0%B7%D0%B2%D0%B5%D1%80%D1%81%D0%BA%D0%B8-%D0%B4%D0%BE-%D1%81%D0%BC%D1%8A%D1%80%D1%82-%D0%B3%D0%B0%D0%B4%D0%B6%D0%B5%D1%82%D0%BE-%D1%81%D0%B8/", "text": "\n                    Разносвач на храна пребил зверски до смърт гаджето си в нощта срещу 3 март в София, съобщи “24 часа”. Съседи на двамата в блока в столичния квартал “Свобода” разказаха, че 37-годишният Божидар Димитров се нанесъл с майка си Райна в апартамента през септември 2017 година.“Уж щяха да живеят само двамата, а веднага почна да идва и приятелката на Божидар Вероника Петрова”, разказаха съседи. Те постоянно чували скандали между 24-годишното момиче и гаджето ѝ. Подавали многократно сигнали, а майката на Димитров казвала, че не издържа и отива при дъщеря си. При няколко от скандалите дори Божидар гонел Вероника, мятал дрехите ѝ през балкона. След като за пореден път я изхвърлил, разказал на съседи, че тя е омъжена и има дете от друг мъж. През ноември м.г. полицаи от 3-о РУ я намерили на улицата и я закарали в кризисен център в кв. “Захарна фабрика”. Момичето споменало, че приятелят ѝ я ограбил. Когато я търсели за разпит обаче, униформените не могли да я открият. Вероятно и след този случай тя се е върнала при Божидар, защото съседи продължавали да чуват скандали. След жалби на 12 декември м. г. получили писмо с телефон на кварталната полицайка от 2-о РУ. При поредния скандал на 26 февруари те звънили 2 пъти, но униформената не дошла. “Кварталната Стаменова ни каза, че случаят е за общината”, разказаха комшии. От пресцентъра на МВР казаха, че срещу двойката е имало много сигнали за шум. През юни м.г. пак в София 28-годишната Виола Николова по подобен начин бе пребита до смърт от приятеля си и стана ясно, че срещу убиеца е имало жалби от бившата му жена, но никой не им обърнал внимание. В нощта срещу 3 март съседите чували как Божидар цяла нощ бие Вероника, но не видели смисъл да подават сигнал. Мъжът я удрял, блъскал я в раклата и мебелите. “Не знаем кой е подал сигнал, но чухме, че е била мъртва и гола при пристигането на полицаите”, разказаха комшии. Те смятат, че Вероника имала психични проблеми. Димитров не е имал постоянна работа, понякога разнасял храна от ресторант. Работодателят му научи от “24 часа” за убийството. Софийският градски съд е оставил Димитров в ареста. Той е с много криминални регистрации, осъждан е няколко пъти\n\n\n                    ", "date": "2018.03.07", "title": "Разносвач на храна пребил зверски до смърт гаджето си"}
{"url": "http://www.monitor.bg/a/view/3534-%D0%9D%D0%BE%D1%89%D0%BD%D0%B8%D1%82%D0%B5-%D0%B0%D0%B2%D1%82%D0%BE%D0%B1%D1%83%D1%81%D0%B8-%D1%82%D1%80%D1%8A%D0%B3%D0%B2%D0%B0%D1%82-%D0%B4%D0%BE-%D0%B4%D0%B2%D0%B0-%D0%BC%D0%B5%D1%81%D0%B5%D1%86%D0%B0/", "text": "Над 80% от пътуващите в столичния градския транспорт са с абонаментни карти   * За последната година са премахнати над 500 незаконни реклами\n                    - С оглед на нови предложения, промяната на някои закони и синхронизирането с тях, изработихме изцяло нов нормативен документ, който да регламентира реда и начина на ползването на обществения транспорт. Предстои изграждането на електронната система за таксуване и някои от основните акценти са свързани точно с това. Новата наредба ще дава възможност за всякакви иновативни и технологични решения. Например не само с хартиения билет и електронната карта да може да се ползва транспортът, а дори смартфонът да бъде ползван като документ за превоз. Също така документите за пътуване да могат да се зареждат през смартфон или компютър.СОС прие мерки за борба с мръсния въздух. Една от тях е ограничаване на движението на колите в дните със завишено замърсяване с фини прахови частици. Дадохме мандат на кмета г-жа Фандъкова да предприеме действия за иницииране на законодателни промени. Например да се отбелязва върху стикерите за годишните технически прегледи съответният за автомобила екостандарт Евро 1 – Евро 6. Това ще позволи прилагането и на други мерки. Въвежда се бял билет за безплатното ползване на градския транспорт при спиране на движението на замърсяващите коли с ниски екостандарти в дни с високи нива на ФПЧ.В новата наредба ще бъде заложена и нощната карта на стойност 2 лв. за пътуване в градския транспорт. От април или май най-късно ще пуснем нощните линии. Автобусите от тях ще имат обща спирка пред Националната художествена галерия. Тези четири линии ще кръстосват града и ще осигурят достъп до всички големи жилищни квартали.Ще бъде премахнато и таксуването на багажа. С това най-вече ще улесним пристигащите на летището, които трябва сега да плащат билет за куфарите си.- Безспорно всички я очакваме и от година си говорим активно за това. За съжаление тук се сблъскваме с този феномен на Закона за обществените поръчки, с който до безкрай се обжалват различни параметри. Редно е да се отбележи, че при всички жалби досега нито КЗК, нито ВАС, са намерили основания за тях. Силно се надявам, че вече ще стартира и след това до въвеждане в експлоатация на електронната системата са нужни 2 години.- На практиката с всичките отлагания, очакванията за стартирането са тогава.- Чух колегите, които явно се опитват в някаква степен да дестабилизират ситуацията на местно ниво. Трябва ясно да си дадем сметка какви общи цели преследваме. Искаме транспортът в столицата не само да се модернизира, но постепенно да увеличаваме честотата на превозните средства. Много се спекулира с цената на пътуването. Повиши се цената само на единичното пътуване с билет, стойността на всички карти или е намалена, или се е запазила. Над 80% от пътуващите в градския транспорт са с абонаментни карти и с тях едно пътуване излиза под лев. А с намалената годишна карта цената е 1лв. за 1 ден. Спекулациите, че хората се отказват да използват автобусите и метро са неверни. Имаме бум на закупуването на персоналните годишни карти, чиято цена бе намалена от 500 на 365 лв. Преди намалението закупените годишни карти бяха около 1000-1200 на година, в момента са над 25 хиляди.- В последните години много се увеличи интересът към заведенията на открито в пешеходните зони. В съществуващата наредба няма никакъв регламент за оформянето на тези пространства. На практика всичко е оставено в ръцете на индивидуалните проекти на инвеститорите, което води до противопоставящи се визии и стилове. Ще въведем конкретни методически указания за цветовете на заведенията. Такива указания има и в Париж, Виена и неслучайно когато отидем там, трудно може да се види някакъв хаос от различни стилове и цветове. Вариантите за чадърите са перленобяло, рубиненочервено, антрацитносиво и перленоопалово зелено. Рекламите са сериозна тема и нерядко в СОС сме я обсъждали. Основната ни политика и логика е да се увеличи разстоянието между рекламните елементи в широкия център. В историческия център на града пък ще забраним използването на покривна реклама. Ще бъде регламентирано и използването на т.нар. мешове. Това са тези мрежи, които се опъват по време на санирането на сградите, но за съжаление се злоупотребява с тях. Често се поставят подобни рекламни съоръжения, без да се прави ремонт, затова ще намалим срока за използването им и ще въведем по-стриктен контрол.- За последната година с общи усилия Столичната община е премахнала над 500 незаконни рекламни елемента.- Важно е да се уточни, че разширяването на зоните за платено паркиране е изцяло в ръцете на районната администрация и живущите в кварталите. Повече от една година именно тези райони провеждат обществени обсъждания и кметовете са внесли предложения в СОС. Както знаем, зоните за платено паркиране са добре познати в цяла Европа. Тяхната основна цел е да намали трафикът в широкия център на града, с което ще се гарантира по-малко шум и по-чист въздух, както и да се въведе ред в паркирането. Не искам да се връщам само преди 7-8 години, когато автомобилите запушваха вратите на някои кооперации. По предварителни разчети ще бъдат разкрити 5000 нови места. Прогнозните разходи за въвеждане на зоната са 1,2 млн.лв. Това включва знаци, антипаркинг колчета, маркировка и др.Много от колегите изразиха опасение, че разширението ще доведе до вълна от искания за платени зони, но това не е точно така. Например в район „Сердика“ повече от 6 години „Банишора“ е в зелена зона. В съседните квартали обаче не е имало желания за нова платена зона.- В „Триадица“ разширението ще бъде буквално в един ъгъл, заключен от четири улици - „Славище“, „Димитър Хаджикоцев“, „Бяла“ и бул. „Арсеналски“.- Наредбата предстои да бъде внесена в СОС и пусната за обществено обсъждане и ако бъде приета от СОС през март или април, на ЦГМ ще са му необходими до три месеца да оформи местата. Предварителният срок от днешна дата е септември. Зафир Кирилов Зарков е роден на 23.04.1975 г. в София.\nВисшето си образование завършва през 2001 г. в СА \"Д. Цанов\", специалност \"Икономика на търговията\". През 2004 г. завършва магистратура по \"Финансов мениджмънт\". Допълнителни сертификати - Регионално развитие към Варненски свободен университет. Член на политическа партия ГЕРБЗаместник-председател на постоянната комисия по транспорт и туризъм към Столичния общински съвет \n\n\n                    ", "date": "2018.03.07", "title": "Нощните автобуси тръгват до два месеца"}
{"url": "http://www.monitor.bg/a/view/234-%D0%93%D0%B5%D0%BD%D0%B5%D1%80%D0%B0%D0%BB-%D0%B8-26-%D0%BE%D1%84%D0%B8%D1%86%D0%B5%D1%80%D0%B8-%D1%81%D1%80%D0%B5%D0%B4-39%D1%82%D0%B5-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%BF%D0%B0%D0%B4%D0%BD%D0%B0%D0%BB%D0%B8%D1%8F-%D1%80%D1%83%D1%81%D0%BA%D0%B8-%D1%81%D0%B0%D0%BC%D0%BE%D0%BB%D0%B5%D1%82-%D0%B2-%D0%A1%D0%B8%D1%80%D0%B8%D1%8F/", "text": "\n                    Руското министерство на отбраната съобщи, че при катастрофата на самолета Ан-26 в Сирия са загинали един генерал-майор и 26 офицери, предаде ТАСС.\n\n„В резултат на трагедията загинаха 27 офицери, от които един с чин генерал-майор, а също така и други военнослужещи. На борда на самолета не е имало нито едно цивилно лице“, съобщиха от руското министерство на отбраната.\n\nРуският транспортен самолет Ан-26 с 39 души на борда се разби при кацане на летище „Хмеймим“ в Сирия. Няма оцелели.\n                    ", "date": "2018.03.07", "title": "Генерал и 26 офицери сред 39-те жертви на падналия руски самолет в Сирия"}
{"url": "http://www.monitor.bg/a/view/32224-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-7-%D0%BC%D0%B0%D1%80%D1%82-%D1%81%D1%80%D1%8F%D0%B4%D0%B0/", "text": "\n                    Днес няма незначителни неща и невъзможни такива. Символ на деня е орела. Може да се издигнете нависоко и да стигнете далеко. Не се самоограничавайте, животът и без това ни е ограничил достатъчно. Сега е момента да направите решителния си ход, да подпишете нов договор, да привлечете качествени съюзници и да докажете какво можете. Препоръчват се участия в публични инициативи. Явете се на изпити и конкурси, рекламирайте се, търсете своето място на лично щастие и любов.Работа-5Пари-6Любов-6Късмет-5Здраве-5 Втози ден може да сложите край на съмненията и на дълъг период на изчакване нещо да се случи или да се получи. Влезте в играта, направете своя ход, прекрачете праградите, които животът или вие самите сте си поставили на пътя. Важното е да се концентрирате върху най-важната си цел, да не се разпилявате в различни посоки и задачи. Подпишете нов договор, търсете спонсори и се рекламирайте по всички възможни начини. Конкуренцията в момента е убийствена, но точно това ще ви стимулира да се изявите и докажете.Работа-6Пари-5Любов-5Късмет-5Здраве-5 Не пропускайте този ден. С лекота ще изкачите висок връх в кариерата. Ден и за духовно израстване, за развитие в посока на старата ви мечта и амбиция. Сега е момента да стартирате отдавна готвени проекти и начинания. Застанете на старта на нова житейска програма. Подредете приоритетите и започнете да отхвърляте най-належащите и важни задачи. Не се отказвайте от предложения и покани. Чудесен ден за афиширане на новите ви дейности и професионални продукти. Някъде по пътя ви чака и вдъхновяващата любов.Работа-6Пари-6Любов-6Късмет-5Здраве-5 Един от най-силните и успешни дни, особено за родените около 10 юли. Нищо не е случайно и не става просто така. Ще получите шанс и възможност, които не се дават всеки ден. Положете повече усилия, тръгнете в посока на най-важната си цел и професионална амбиция. Ще е трудно, но не невъзможно. Може да спечелите стипендии и конкурси, да получите мястото, за което отдавна кандидатствате или се стремите. Не се съмнявайте в себе си. С лекота се прекрачват прегради. Падат и бариерите, които сами сте си създали в ума.Работа-5Пари-4Любов-4Късмет-5Здраве-5 Стартираното днес ще донесе късмет и придобивки още утре. Сега е момента да се изправите срещу враговете и страховете, срещу притесненията и хората, които ви притискат. Ден и за духовно израстване, което ще ви издигне на по-висока навивка на живота. Ще гледате вече по различен начин на досегашните си връзки и ангажименти. Ще поставите и новите си изисквания към колеги и партньори. Ще има и ответна реакция, която ще ви покаже кой как се отнася към вас. Утрешният ден ще ви донесе заслужена победа.Работа-5Пари-6Любов-6Късмет-5Здраве-5 Днес всяка цел и постижима. Отхвърлете съмненията и действайте изпреварващо. Ще постигнете непостижимото вчера, ще привлечете благоприятните случайности и хора. Ден за среща със спонсори и мениджъри. В живота ви ще се появи чакан или неочакван благодетел. Възползвайте се от всяка възможност и предложение. Не отклонявайте покани. Утре всичко при вас ще става по трудния начин, но днес е време да се разкрепостите и да действате с цялата енергия и страст, на която сте способни.Работа-6Пари-6Любов-5Късмет-5Здраве-5 Днес преградите пред вас са фиктивни или лесно преодолими. Важното е да запазите самообладание, да не позволявате да ви надприказват и надцакват. Ще има опити да ви влизат в личната територия и да оспорват правата ви. В този ден всеки трява да си знае силата и да я използва по предназначение, за да се докаже и успее. Намерете нов подход за решаване на старите проблеми. Ще ви помогнат и нови хора, които ще се окажат заинтересовани в ситуацията. Вечерта си поръчайте сън-прогноза за бъдещето.Работа-5Пари-5Любов-4Късмет-5Здраве-4 Един от най-успешните ви дни за месеца. Днес за вас няма невъзможни неща или незначителни такива. Тенденцията е всичко предприето да ви издига на високи позиции в служебната йерархия и в обществото. Публичните ви изяви ще са успешни. Кандидатурата ви ще бъде одобрена. Ще бъдете поощрени с награди и предложения. Ще получавате повече отколкото се дава и предлага на другите. Не стойте пасивни. Това е денят на важния за вас избор. Стартирайте нова програма, подпишете нови договори и не се давайте без бой.Работа-6Пари-6Любов-6Късмет-6Здраве-6 Този ден дава възможност да вземете решението, което отдавна обмисляте и претегляте. Протегнете ръка, вземете от живота това, което отдавна ви привлича. Действайте активно и изпреварващо. Явете са на конкурс, направете промоция на продуктите си и се ракламирайте на различни нива. Имате достатъчно енергия и шансове, само не ги изразходвайте в много посоки. Днес е важно да се концентрираш върху най-важната си цел и като я постигнеш да преминеш към следващата. Ден за гладуване и духовно прозрение. Не товарете очите.Работа-6Пари-6Любов-6Късмет-5Здраве-5 Печелят хората, които като вас вдигат глава и гледат нагоре към високи цели и върхове. Козата никога няма да вземе храна паднала на земята за разлика от овцата. Този ден ще помогне да се изкатерите на върха на кариерата и славата, да видите света и другите от високо и да затвърдите позицията си на победител. Покажете какво можете, знаете и искате. Дайте ход на най-важните си начинания и лични проекти. Ще привлечете спонсори и странично финансиране. Нищо няма да ви се даде без битка.Работа-6Пари-5Любов-5Късмет-5Здраве-4 Тежък ден за родените в третата декада. За да постигнете целите си първо трябва да помогнете на близки и приятели да постигнат своите. Отдавате много енергия, средства и време на хора, които едва ли ще ви върнат жестовете. Дано поне не ви спънат после, когато с ваша помощ стигнат върха. Израствате в очите на другите като духовно покровителство, но малко хора ще ви попитат какво ви е нужно лично на вас, как да ви помогнат и поощрят. Ще си проличат тези, на които може да се разчита и тези, които са камък на врата ви.Работа-5Пари-5Любов-5Късмет-4Здраве-4 Силен и вдъхновен ден, в който всяка преграда може да се преодолее. Родените в третата декада ще намерят начин да постигнат максималното, ще си осигурят подкрепа и финансиране, ще привлекат спонсор или приятел, който ще ги напътства и покровителства. Поне една важна цел ще бъде постигната. Не се бавете, уплътнете времето си с важни срещи и разговори. Кандидатствайте за нова работа и за финансиране на новите си начинания. Този ден помага да презаредите батериите и да вдигнете нивото. Няма невъзможни неща.Работа-6Пари-5Любов-5Късмет-5Здраве-4 Личната ви година е тройка. Три точки определят една нова равнина на развитие. Ще получите шансове и възможности, които не се дават всеки ден. Сега е момента да смените посоката, да започнете нова работа, да се преместите на ново място, да използвате всяка благоприятна възможност за лична и творческа изява. Правото и законът ще са на ваша страна. Ще спечелите дела, ще имате имотна придобивка.Родените днес няма да се задоволяват с малко. Това са деца решени да постигнат целите си на всяка цена. В съзнанието им няма прегради, така че не се опитвайте да им вменявате своите страхове, разбирания и начин на живот. Чака ги слава и известност.Заченатите днес ще искат да постигнат невъзможното. Не веднъж ще си опарват крилата, но ще имат шанс в крайна сметка да постигнат целите си. Въпросът е на каква цена. Лъжата за тях ще е равносилна на самоубийство.\n\n\n                    ", "date": "2018.03.07", "title": "Хороскоп за 7 март, сряда"}
{"url": "http://www.monitor.bg/a/view/64785-%D0%9F%D1%80%D0%BE%D1%84-%D0%93%D0%B5%D0%BD%D1%87%D0%BE-%D0%9D%D0%B0%D1%87%D0%B5%D0%B2-%D0%9F%D0%B0%D1%86%D0%B8%D0%B5%D0%BD%D1%82%D0%B8%D1%82%D0%B5-%D0%BF%D0%BB%D0%B0%D1%89%D0%B0%D1%82-%D0%B4%D0%B2%D0%BE%D0%B9%D0%BD%D0%BE-%D0%B7%D0%B0-%D0%B7%D0%B4%D1%80%D0%B0%D0%B2%D0%B5-%D0%BE%D1%82-%D0%BE%D1%81%D1%82%D0%B0%D0%BD%D0%B0%D0%BB%D0%B8%D1%82%D0%B5-%D0%B5%D0%B2%D1%80%D0%BE%D0%BF%D0%B5%D0%B9%D1%86%D0%B8/", "text": "\n                    40% от парите за здраве идват от джоба на пациента, при 20-22% в Европа. В момента социалната тежест е по-голяма, отколкото би могло да бъде след това. Ако искаме да сме социална държава, може да се направи Здравен фонд, така както има енергийни помощи. И ще излезе два пъти по-евтино, отколкото е сега, коментира директорът на болница ”Света Екатерина” проф. Генчо Начев пред БНТ.\n\nНе трябва да се нагнетява напрежение, спекулация е, че заради дълговете в НЗОК се отказва лечение. Бюджетът на касата никога не е стигал, отбеляза още той.\n\n\"Здравен туризъм има навсякъде, има правила за него, поне в тази област и у нас има правила. Касата финансира лечения, само ако в България няма равносилно. Друг е въпросът обаче със спешните случаи. Получава се така, че дадени случаи се завоалират като спешни\", обясни Начев.\n\nСпоред него каквито и пари да се наливат, ако не се промени моделът на финансиране, това ще продължи. Не се променят нито контрол, нито санкции. Санкцията трябва да е прекратяване на договора, лишаване от право на професията, а не глоби по 500 лв., призова Начев.\n\nНа първо място пациентът трябва да участва във финансирането, тоест да има съфинансиране. По думите му това има три ефекта - контролен, възпитателен, както и се създава ниша за развитието на здравно-осигурителни фондове. „Това са първите стъпки за демонополизация на касата, то не може да стане с вълшебна пръчка“, заяви той и даде за пример, че това се казва и от СЗО и Европейската комисия.\n                    ", "date": "2018.03.07", "title": "Проф. Генчо Начев: Пациентите плащат двойно за здраве от останалите европейци"}
{"url": "http://www.monitor.bg/a/view/63450-%D0%9A%D0%BE%D0%BD%D1%82%D1%83%D0%B7%D0%B8%D1%8F-%D1%81%D0%BF%D1%80%D1%8F-%D0%92%D0%BB%D0%B0%D0%B4%D0%B8%D0%BD%D0%BE%D0%B2%D0%B0-%D0%BE%D1%82-%D0%A1%D0%B2%D0%B5%D1%82%D0%BE%D0%B2%D0%BD%D0%B0%D1%82%D0%B0-%D0%BA%D1%83%D0%BF%D0%B0-%D1%83-%D0%BD%D0%B0%D1%81/", "text": "Тасева и Калейн ще се борят с руските сестри Аверини\n                    Най-добрата ни гимнастичка в последните години Невяна Владинова ще пропусне турнира за Световната купа в София в края на март. Седмата от Рио 2016 все още лекува контузия на глезена и не е напълно възстановена. Това е и причината 24-годишната плевенчанка да не бъде заявена за участие в състезанието. Целта на всички е Неви да бъде съхранена за предстоящото през септември световно първенство, на което сме домакини.Така в първия от четирите турнира за Световната купа България ще бъде представена от Катрин Тасева и Боряна Калейн. Те ще трябва да се борят с конкуренцията на 57 гимнастички от 34 държави.Русия пристига с „тежката“ си артилерия – сестрите Дина и Арина Аверини. Беларус е заявила Алина Харнаско и Катерина Халхина, Украйна е в състав – Влада Николченко и Олена Диатченко. Израел ще бъде представен от Линой Ашрам и Никол Воронков, Япония - от Кахо Минагава и Сумире Кита, а за Италия са заявени Милена Балдасари и Александра Ажурджукулезе.При ансамблите борбата за медалите също ще е убийствена. Всички основни конкуренти на нашите Симона Дянкова, Елена Бинева, Теодора Александрова, Мадлен Радуканова и Лаура Траатс пристигат в София. Сред заявените 19 ансамбъла са тимовете на Русия, Италия, Беларус, Украйна, Япония, Испания, Корея. В заявките фигурира и съставът на Германия с тим мениджър Нешка Робева.Световната купа по художествена гимнастика в София ще се проведе от 30 март до 1 април в зала „Арена Армеец“.Преди това Катрин Тасева ще участва в турнира от веригата Гран при в Киев (Укр), който е от 15 до 19 март. В съпътстващия турнир при жените ще стартират Ерика Зафирова, Петя Борисова и Йоана Николова. Съставът на девойките ще бъде определен най-вероятно в петък от старши треньора Силвия Стойнева.Седмица по-късно на Гран при в Тие (Фр) ще играе Боряна Калейн. Катрин Тасева ще бъде втората ни участничка в Тие, но при положение, че успее да се класира до 12-о място на поне един от уредите в Киев. Това се изисква според новия правилник на турнирите от веригата.\n\n\n                    ", "date": "2018.03.07", "title": "Контузия спря Владинова от Световната купа у нас"}
{"url": "http://www.monitor.bg/a/view/10726-%D0%93%D1%80%D0%B8%D1%88%D0%BE-%D0%BA%D0%B0%D1%87%D0%B8-%D0%B0%D0%B4%D1%80%D0%B5%D0%BD%D0%B0%D0%BB%D0%B8%D0%BD%D0%B0-%D0%B2-%D1%81%D0%BF%D0%BE%D1%80%D1%82%D0%BD%D0%B0-%D0%BA%D0%BE%D0%BB%D0%B0/", "text": "\n                    Ден преди старта на „Мастърс” турнира в Индиън Уелс, най-добрият български тенисист Григор Димитров седна зад волана на спортен автомобил и настъпи газта по пистата. Звярът дори бе брандиран с името на хасковлията, който е известен почитател на бързите коли. Той неведнъж е признавал, че ако не беше избрал тениса, щеше да се състезава в някой екстремен спорт.Малко по-късно четвъртият в света Димитров научи първия си съперник в турнира. Българинът е поставен под номер 3 в схемата и ще започне участието си директно от втория кръг, където ще срещне победителя от мача между Фернандо Вердаско (Исп) и Гуидо Пея (Арж). При успех, световният №4 може да срещне в третия кръг добре познатия му Андрей Рубльов (Рус), а на полуфиналите е възможен сблъсък с Роже Федерер.Григор никога не е стигал по-напред от третия кръг в Индиън Уелс. През миналия сезон той отпадна на същата фаза след драматична загуба от Джак Сок.Водачът в ранглистата Федерер, който е шампион в надпреварата от 2017 г., също стартира от втория кръг, а първият му противник ще е един измежду Райън Харисън и Федерико Делбонис.Вторият в схемата Марин Чилич (Хър) най-вероятно ще започне участието си с мач срещу Виктор Троицки (Сър), а четвъртият Александър Зверев ще чака победителя от двойката Михаил Южни - Жоао Соуза.\n\n\n                    ", "date": "2018.03.07", "title": "Гришо качи адреналина в спортна кола"}
{"url": "http://www.monitor.bg/a/view/47293-%D0%97%D0%BD%D0%BE%D0%B9%D0%BD%D0%B8-%D0%BA%D1%80%D0%B0%D1%81%D0%B0%D0%B2%D0%B8%D1%86%D0%B8-%D1%89%D0%B5-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82-%D0%B1%D0%BE%D0%BA%D1%81%D0%BE%D0%B2%D0%B5%D1%82%D0%B5/", "text": "Пилотите от Формула 1 пак предпочитат манекенки\n                    Новият сезон във Формула 1 ще донесе големи разочарования на любителите на женската красота, след като шефовете на спорта решиха да скрият красивите момичета от стартовата решетка. Те обаче няма как да забранят на пилотите да обикалят света с атрактивните си половинки. Именно те се очаква да завладеят боксовете в предстоящите 21 състезания за сезона.Както може да се очаква, пилотите пък предпочитат да са в компанията на манекенки. Ето защо британският в. „Дейли Стар” направи съкратен списък на най-атрактивните половинки на състезателите.Британският световен шампион във Формула 1 Дженсън Бътън поднови кариерата си, след като за кратко беше се отказал от спорта. За радост на всички, той върна на пистата и своята зашеметяваща приятелка – манекенката зайче на Playboy Британи Уорд. Британецът се свърза с красавицата след раздялата си с японския модел Yessica Michibata.Двукратният световен шампион Фернандо Алонсо не може да се похвали с особени успехи в последните три години – заради много слабата кола на \"Макларън\" и постоянно развалящият се мотор „Хонда”. Утехата му е обаче във впечатляващата италианска манекенка Линда Морсели, която неотлъчно е до него в радости мъка. Въпреки че болидът непрекъснато се разпада, брюнетката винаги е била до него. След кратко прекъсване на връзката им тя потвърждава това в Instagram, където има 194 000 последователи. Светските хроникьори пък припомнят, че преди Алонсо, италианката беше гадже с 9-кратния световен шампион по мотоциклетизъм Валетино Роси.Модната блогърка Рос ван дер Аа е обвързана с Макс Верстапен от миналото лято, след като двамата бяха забелязани заедно в Монако. Холандските медии твърдят, че звездата на \"Ред Бул\" е прекарал цяла седмица с атрактивната блондинка в града на Средиземно море, преди двамата да разкрият отношенията си. Сега се очаква 20-годишният Верстапен да стане основен играч на сцената на Формула 1 за следващото десетилетие и половина. Сигурно е, че той вече си е извоювал славата на плейбой, тъй като името му се свързва с дълъг списък момичета. Що се отнася до перспективите в отношенията с Рос, тя казва: „Нямам коментар\".Новакът в „Макларън” Щофел Вандоорм направи силно впечатление, като няколко пъти беше по-бърз и от Фернандо Алонсо, но големият провал дойде от мотора „Хонда”. Раздвоението на младока обаче идва и от естеството на заниманията на приятелката му Анжелик Детаверние. Двамата белгийци са една от елементите, свързани с взаимна любов към скоростта.Защото Анжелик също е автомобилна състезателка. Освен като манекенка, тя се изявява като пилот в сериите GT, където двамата се запознават. Сега кара и в шампионата GP2. А това става на същите трасета като Формула 1 и резултатите подлежат на сравнение.Съотборникът на Люис Хамилтън в „Мерцедес” имаше разочароващ сезон, след като не успя да изпревари четирикратния световен шампион в хода на шампионата. Неотменно до него обаче е любимата му Емилия Пикарайнен, за която той която се ожени през септември 2016 г. в Хелзинки. Двамата са заедно от 2010 г., две години след като на15 години Емилия направи своя олимпийски дебют на турнира по плуване в Пекин и когато Ботас доминираше във Формула Renault 2. Валтери спечели две състезания през 2018 г., включително като победи Луис Хамилтън на финала на сезона на \"Яс Марина\" в Абу Даби. Емилия държи рекордите на Финландия на 50 м бътерфлай (26,90), 100 м бътерфлай (59,02), 200 м бътерфлай (2:10,89) и 200 м съчетано (2:14,23).Пилотът на „Форс Индия” Серхио Перес описа миналия сезон като най-добрия в живота му. А приятелката на мексиканеца Карола Мартинс беше голяма част от това преживяване. В разгара на сезона той публикува една очарователен снимка на двойката, на която те се радват на първото си дете – не дълго след сватбата им, която беше през август. Три месеца по-късно се появи въпросният кадър с текста \"Обичаме те\".Въпреки че никога не са демонстрирали, че са заедно, двамата са свързани от светските клюки през по-голямата част от годината. Смята се, че Хамилтън се е запознал с Уини, известна с петната на кожата си от рядко заболяване, миналата година, но постоянно повтарял пред познатите си,че двамата са просто приятели и се срещат от време на време. Това обаче се опровергава от често появяващите се снимки, на които са един до друг. Особено, по модни дефилета и други светски събития.\n\n\n                    ", "date": "2018.03.07", "title": " Знойни красавици ще превземат боксовете"}
{"url": "http://www.monitor.bg/a/view/61330-%D0%92%D0%B5%D0%BD%D0%B3%D0%B5%D1%80-%D0%B7%D0%B0%D0%BC%D0%B5%D1%87%D1%82%D0%B0-%D0%B7%D0%B0-%D0%9B%D0%B8%D0%B3%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Въпреки кризата в „Арсенал“ и все по-вероятната раздяла на Арсен Венгер с „топчиите“, мениджърът се размечта за спечелване на Лига Европа преди гостуването на „Милан“ в двубой от осминафиналите утре вечер.\"Разбира се, че Лига Европа е важен турнир за нас. Двубоят с „Милан“ е ключов и ще направим всичко, за да го спечелим\", коментира Венгер.Настроението в лагера на съперника е приповдигнато след поредицата успехи в Европа и местния шампионат и Дженаро Гатузо е пределно амбициран да вземе добър аванс срещу „Арсенал“. Наставникът вече мисли и за подсилване на редиците му от новия сезон, като още тази седмица грандът от Милано ще започне преговори с вратаря на „Наполи“ Хосе Рейна. „Росонерите“ смятат да привлекат и защитника на „Сампдория“ Иван Стринич.В другите срещи от вечерта в Лига Европа ЦСКА (Москва) посреща „Лион“, „Лацио“ се изправя срещу „Динамо“ (Киев), „РБ Лайпциг“ срещу „Зенит“, „Атлетико“ (Мадрид) е домакин на „Локомотив“ (Москва), „Марсилия“ на „Атлетик“ (Билбао), „Спортинг“ (Лисабон) на „Виктория“ (Пилзен), а в Германия „Борусия“ (Дортмунд) ще премери сили с „РБ Залцбург“.\n\n\n                    ", "date": "2018.03.07", "title": "Венгер замечта за Лига Европа"}
{"url": "http://www.monitor.bg/a/view/65490-%D0%A3%D0%BB%D1%82%D1%80%D0%B0%D1%81%D0%B8-%D0%BF%D1%80%D0%B5%D0%B2%D0%B7%D0%B5%D1%85%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F-%D0%B2-%D0%93%D1%8A%D1%80%D1%86%D0%B8%D1%8F/", "text": "\n                    Ултраси на ПАОК превзеха телевизия ЕРТ3 по време на директен ефир. Привържениците на тима от Солун изразиха недоволството си от наложеното наказание на клуба след инцидента с треньора на „Олимпиакос“ Оскар Гарсия. Испанският специалист беше ударен с лента от касов апарат преди дербито между двата тима на 25 февруари, а заради агресията на привържениците на „черно-белите“ мачът не се състоя. Гръцката футболна федерация наложи на ПАОК служебна загуба, отнемане на три точки и наказание от два мача пред празни трибуни.Феновете решиха, че това наказание е прекалено сурово и го нарекоха най-големия скандал в историята на спорта. Заради това група от 50 ултраси нахлуха в студиото и поискаха да бъде прочетена тяхната декларация. След изпълнението на искането им те напуснаха телевизията.„Прекъсването на директно предаване е изключително недемократичен акт, който никак не съответства на духа на спорта“, обявиха от администрацията на телевизия ЕРT3.\n\n\n                    ", "date": "2018.03.07", "title": "Ултраси превзеха телевизия в Гърция"}
{"url": "http://www.monitor.bg/a/view/1836-%D0%9F%D0%B0%D0%B4%D0%BD%D0%B0-%D0%B3%D0%BB%D0%B0%D0%B2%D0%B0%D1%82%D0%B0-%D0%BD%D0%B0-%D1%81%D1%8A%D0%B4%D0%B8%D0%B9%D1%81%D0%BA%D0%B8%D1%8F-%D1%88%D0%B5%D1%84/", "text": "Триумвират ще ръководи реферите\n                    След бурята, разразила се в Първа лига около съдийските гафове в редица двубои, шефът на съдиите Петър Петров се раздели с поста си. Петров подаде оставка днес, която бе приета от президента на Българския футболен съюз Борислав Михайлов. На неговото място временно бе назначен триумвират. Отговорни за съдийските наряди за следващия кръг в Първа и Втора лига ще бъдат членовете на Съдийската комисия Йордан Гулев, Кольо Данев и Костадин Стоичков. На раздяла пък БФС пусна съобщение, с което футболната централа благодари на Петър Петров за неговата работа, пожелавайки му бъдещи успехи.Трусовете в родния футбол ескалираха след мачовете „Лудогорец“ - „Септември“ и „Дунав“ - ЦСКА-София, които породиха ожесточени спорове за отсъдената в Разград дузпа, гола с ръка на Каранга в Русе и спестения червен картон за Божидар Чорбаджийски, който удари с юмрук нападателя Васил Шопов. След скандалите около тези двубои ръководството на „Септември“ изригна срещу шефа на реферите Петър Петров, а от „Левски“ поискаха незабавно оставката на цялата съдийска комисия.Малко преди оттеглянето на Петров да стане факт бившият професионален рефер Богомил Маринов заяви, че той трябва бъде изхвърлен от съдийството завинаги. „Петров е гробокопачът на българското съдийство. Заради него спряха много кадърни момчета. Той ги прогони от съдийството. В момента за всичко си измиват ръцете с Марк Бата. Петров не трябва да бъде допускан даже да гледа мач като фен. Всички рефери от близкото минало знаят, че този индивид не ставаше за съдия, какво остава за шеф“, коментира Маринов пред БЛИЦ. От футболната централа на този етап не коментират кой ще наследи Петър Петров на поста.\n\n\n                    ", "date": "2018.03.07", "title": " Падна главата на съдийския шеф"}
{"url": "http://www.monitor.bg/a/view/40093-%D0%A5%D1%83%D0%B1%D1%87%D0%B5%D0%B2-%D0%BE%D0%B1%D1%8F%D0%B2%D0%B8-%D0%BB%D0%B5%D0%B3%D0%B8%D0%BE%D0%BD%D0%B5%D1%80%D0%B8%D1%82%D0%B5/", "text": "\n                    Селекционерът на националния отбор Петър Хубчев обяви имената на футболистите, състезаващи се в чуждестранни клубове, на които ще разчита за предстоящите приятелски срещи. България посреща Босна и Херцеговина на 23 март на \"Лудогорец Арена\" в Разград, а три дни по-късно тимът на Хубчев излиза срещу Казахстан на \"Панчо Арена\" в Унгария. Националите ще се съберат на лагер на 19 март, а поради травма в ахилеса извън състава остава новото попълнение на американския „Далас“ Антон Недялков.Ето и списъка на легионерите: Пламен Илиев („Астра“, Румъния), Васил Божиков („Слован“ - Братислава, Словакия), Страхил Попов („Касъмпаша“, Турция), Петър Занев („Амкар“ - Перм, Русия), Михаил Александров („Арсенал“ - Тула, Русия), Симеон Славчев („Лехия“ - Гданск, Полша), Георги Костадинов („Макаби“ - Хайфа, Израел), Ивайло Чочев („Палермо“, Италия), Ивелин Попов („Рубин“ - Казан, Русия), Георги Миланов (ЦСКА-Москва, Русия), Спас Делев („Погон“ - Шчечин, Полша), Андрей Гълъбинов („Дженоа“, Италия).\n\n\n                    ", "date": "2018.03.07", "title": "Хубчев обяви легионерите"}
{"url": "http://www.monitor.bg/a/view/54550-%D0%A7%D0%BE%D1%80%D0%B1%D0%B0%D0%B4%D0%B6%D0%B8%D0%B9%D1%81%D0%BA%D0%B8-%D1%81-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D1%8F-%D0%BE%D1%82-%D0%91%D0%A4%D0%A1-%D0%B8-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F/", "text": "\n                    Капитанът на ЦСКА-София Божидар Чорбаджийски отнесе наказания от БФС и собствения си клуб за поведението си по време на гостуването на „Дунав“, когато удари на два пъти без топка Васил Шопов.Бранителят бе наказан от Дисциплинарната комисия със спиране на състезателни права за 2 срещи и глоба в размер на 200 лева, като Чорбаджийски ще бъде на линия за дербито с „Левски“ на 18 март. Той ще изтърпи санкцията си в двубоите с „Етър“ утре и с „Пирин“ на 11 март. Наказание за защитника предвиждат и от ръководството на „червените“. От \"Армията\" съобщиха, че ще санкционират Чорбаджийски по вътрешния правилник на клуба.Междувременно в Музея на спортната слава на стадион „Българска армия“ бе представена юбилейна пощенска марка, издадена в тираж от 11 000 екземпляра, като 5000 от тях са отпечатани на хартия с UV нишка и са номерирани. Това я прави изключително ценна за колекционерите и феновете на „червените“. Двама от акционерите в ЦСКА-София - Гриша Ганчев и Юлиян Инджов, са закупили символичните 1948 броя от марките.\n\n\n                    ", "date": "2018.03.07", "title": "Чорбаджийски с наказания от БФС и ЦСКА-София"}
{"url": "http://www.monitor.bg/a/view/69785-%D0%91%D0%BE%D1%82%D0%B5%D0%B2-%D0%B8-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D1%81-%D0%B4%D0%BE%D0%BC%D0%B0%D0%BA%D0%B8%D0%BD%D1%81%D0%BA%D0%B8-%D1%82%D0%B5%D1%80%D0%BE%D1%80/", "text": "\n                    Отборите на „Ботев“ (Пловдив) и „Септември“ наложиха истински домакински терор в двубоите си срещу „Витоша“ и „Локомотив“ (Пловдив). В ранния мач от кръга в Коматево „канарчетата“ разпиляха с 3:0 „тигрите“ с голове на Тодор Неделев, Жоао Пауло и Стивън Петков, като това бе най-малкото, с което се отърваха гостите. Треньорът на „Ботев“ Николай Киров остана доволен от спечелените три точки и похвали тима си след срещата. „Водим здрава битка за влизане в първата шестица. Абсолютно закономерна победа с оглед показаното на терена”, коментира след срещата Киров.В друг мач от кръга „Септември“ отдалечи „Локомотив“ (Пловдив) от мечтата за класиране в първата шестица след категорична победа с 3:1 на националния стадион „Васил Левски“. За домакините се разписаха Мартин Тошев, Крис Гади и Антони Иванов, а с почетно попадение се отчете Анте Аралица.След мача треньорът на „Септември“ Николай Митов посрещна победата с усмивка.„Доволен съм. Успяхме да се възстановим психически след загубата от „Левски“. Днес играхме с настроение и показахме, че имаме добър колектив. Отборът се развива във всеки мач. Днес можеше и повече, но резултатът е отличен“, заяви Митов.\n\n\n                    ", "date": "2018.03.07", "title": "„Ботев“ и „Септември“ с домакински терор"}
{"url": "http://www.monitor.bg/a/view/2749-%D0%98%D0%B2%D0%B0%D0%BD-%D0%9F%D0%B5%D1%82%D0%BA%D0%BE%D0%B2-%D0%B5-%D0%BD%D0%BE%D0%B2%D0%B8%D1%8F%D1%82-%D1%81%D0%B5%D0%BB%D0%B5%D0%BA%D1%86%D0%B8%D0%BE%D0%BD%D0%B5%D1%80-%D0%BD%D0%B0-%D0%B6%D0%B5%D0%BD%D0%B8%D1%82%D0%B5/", "text": "\n                    Старши треньорът на \"Марица\" (Пд) Иван Петков е новият селекционер на женския ни национален отбор по волейбол. Той беше избран с мнозинство от 16:6 гласа от УС на Българската федерация по волейбол (БФВ). Другите кандидати бяха досегашният наставник на националките Иван Сеферинов и Антонина Зетова, извела селекцията до 23 г. до бронзовите медали на световното първенство в Словения.\n\n\"И трите кандидатури имаха своите достойнства - коментира президентът на БФВ инж. Данчо Лазаров пред bgvolleyball.com. - Това са специалисти, които са доказали своите способности и са утвърдени имена. В крайна сметка УС избра най-подготвения треньор към настоящия момент - Иван Петков. Той натрупа голям опит в клубния си отбор у нас и на международната сцена, като безспорен успех беше влизането на тима му \"Марица\" в груповата фаза на Шампионската лига. От името на федерацията благодаря на досегашния наставник Иван Сеферинов за свършената работа. Пожелаваме на Иван Петков успех в новите предизвикателства.\"\n\n„Основната цел е класиране на олимпиадата през 2020 г. - сподели Петков след избора. - Тя минава през класиране за Лигата на нациите (бивша Гран При) и добро представяне на световното първенство 6-8 място. Това са много трудни задачи, но с едно правилно планиране могат да се изпълнят.“\n                    ", "date": "2018.03.07", "title": "Иван Петков е новият селекционер на жените"}
{"url": "http://www.monitor.bg/a/view/34924-500-%D0%B1%D0%BE%D1%80%D1%86%D0%B8-%D0%BE%D1%82-30-%D1%81%D1%82%D1%80%D0%B0%D0%BD%D0%B8-%D0%BD%D0%B0-%D1%82%D0%B5%D0%BF%D0%B8%D1%85%D0%B0-%D0%B2-%D0%90%D1%81%D0%B8%D0%BA%D1%81-%D0%90%D1%80%D0%B5%D0%BD%D0%B0/", "text": "\n                    Над 500 състезатели от 30 страни са подали заявки за турнира \"Дан Колов - Никола Петров\" по свободна и класическа борба. Схватките са 22 до 25 март в столичната зала \"Арена Асикс\" (бивша \"Фестивална\").\n\nПървия си отбор и в трите стила (с жените) е заявила федерацията на Русия, турците също пристигат с пълни състави. С най-добрите си състезатели идват и японците.\n\nВ \"Арена Асикс\" идват и борци от САЩ, Азербайджан, Казахстан, Украйна, Грузия, Унгария, Франция, Полша, Чехия, Словения, Румъния, Сърбия, Финландия, Перу. Някои от тях вече пристигнаха за лагер с българските национали. Жените тренират в Благоевград, а мъжете - в София в зала \"Диана\". Стоян Добрев води сърбите, а Анатолий Гуйдя - румънците.\n\nСхватките ще бъдат на 4 тепиха. Те ще са по новия регламент - по два дни във всяка категория. В първия са елиминациите, а във втория - финалите. Входът за зрителите е свободен.\n                    ", "date": "2018.03.07", "title": "500 борци от 30 страни на тепиха в \"Асикс Арена\""}
{"url": "http://www.monitor.bg/a/view/60862-%D0%9D%D0%B0%D0%BA%D0%B0%D0%B7%D0%B0%D1%85%D0%B0-%D0%9C%D0%B8%D1%85%D0%B0%D0%B8%D0%BB-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%80%D0%BE%D0%B2-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Плувецът Михаил Александров получи едногодишно наказание за употреба на забранени вещества. Той участва за България на олимпиадите в Атина 2004 и Пекин 2008 г., след което от 2009-а се състезава за САЩ.\n\n32-годишният софиянец е дал положителна проба за бензоилекгонин и метилекгонин, които са метаболити на кокаина. Тестът е взето по време на състезание в Санта Клара, Калифорния, на 4 юни 2017 г.\n\nНаказанието влиза в сила със задна дата от 24 август 2017-а, а всички негови резултати след 4 юни 2017-а са отменени. Александров е двукратен световен шампион в 25-метров басейн с щафетата на САЩ на 4 по 100 м съчетано плуване от Дубай 2010 и Истанбул 2012. Като състезател на България пък има две бронзови отличия от европейското в 25-метров басейн в Дебрецен 2007 г. - на 100 и на 200 м бруст. Той прекрати състезателната си кариера през миналия юли, в момента работи като треньор в района на Лос Анджелис, където живее.\n                    ", "date": "2018.03.07", "title": "Наказаха Михаил Александров за година"}
{"url": "http://www.monitor.bg/a/view/5065-%D0%9B%D0%B5%D0%B2%D1%81%D0%BA%D0%B8-%D0%BE%D1%86%D0%B5%D0%BB%D1%8F-%D0%BD%D0%B0-%D0%A2%D0%B8%D1%87%D0%B0/", "text": "„Сините“ поведоха война с фалшивите новини\n                    „Левски“ се отпуши в гостуването си на „Черно море“ и си тръгна с трите точки след драматичен успех на „Тича“ с 3:2 в срещата от 24-ия кръг на Първа лига. Антонио Вутов откри резултата в 20-ата минута с хубав удар от 18 метра, а още в следващата атака Радослав Василев изравни след рикошет. Хубав пробив на Паулиньо в края на полувремето, който бе ознаменуван с дебютен гол за бразилеца, и попадение на Яблонски в 65-ата минута доведоха нещата до 3:1, а Василев оформи крайния резултат в 76-ата минута.Голмайсторът Вутов можеше да се превърне и в антигерой за „сините“ след като си изкара ненужен червен картон в началото на втората част, но тимът на Делио Роси показа характер и удържа успеха. 26-кратните шампиони бяха с множество корекции в състава, след като травми и наказания принудиха италианеца да направи шест промени в сравнение с равенството срещу „Берое“, като дебют направиха Фигейредо и Ривалдиньо.Още в началото двата тима се хвърлиха здраво в битката, но „Левски“ демонстрира повече увереност и заслужено се поздрави с успеха. Домакините от своя страна хвърлиха много усилия, но множество пропуски ги лишиха от нещо повече в двубоя.В часовете преди мача във Варна ръководството на „Левски“ излезе с остра критика относно извънфутболните похвати, с които е атакуван клубът. „Сините“ се аргументираха със серия от заглавия за необичайно високата активност в публикуването на злонамерени и фалшиви новини.„Тази атака продължава от много дълго време. За разлика от отбора, наскоро преместил се в София, ние не притежаваме собствен вестник, нямаме „журналисти“ на ведомост и не вярваме, че генерирането на фалшиви новини е част от футболното съперничество. Но ние приемаме хулите като комплимент, защото са израз на страх. Налага се стандарт, че е нужно футболът да бъде съпроводен с целенасочени действия за обезверяване на привържениците с хвърляне на кал и злословие. Продължавайте да хулите. Рано или късно обаче ще ви се наложи очи в очи да докажете своята теза. А дали сте готови за последствията, ако тя не издържи теста?“, запитаха от „Герена“.\n\n\n                    ", "date": "2018.03.07", "title": "„Левски“ оцеля на „Тича“"}
{"url": "http://www.monitor.bg/a/view/22349-%D0%AE%D0%B2%D0%B5-%D0%BF%D1%80%D0%B5%D0%BA%D1%8A%D1%80%D1%88%D0%B8-%D0%A2%D0%BE%D1%82%D0%BD%D1%8A%D0%BC-%D0%B7%D0%B0-3-%D0%BC%D0%B8%D0%BD%D1%83%D1%82%D0%B8-%D0%BD%D0%B0-%D0%A3%D0%B5%D0%BC%D0%B1%D0%BB%D0%B8/", "text": "\n                    „Тотнъм“ допусна бърз обрат и загуби от „Ювентус“ с 1:2 на \"Уембли\" в драматичен реванш от 1/8-финалите на Шампионската лига. Първата среща бе завършила 2:2 и така с общ резултат 4:3 италианският шампион се класира за 1/4-финалите на турнира.Сон Хюн-Мин откри резултата в 39-ата минута. В 64-ата минута Гонсало Игуаин изравни, а в 67-ата Пауло Дибала направи пълен обрат.Напълно нормално след втория си гол гостите се прибраха в своята половина и се бранеха с всички сили, а „шпорите” натискаха и създадоха немалко положения. Всички те обаче бяха пропилени от Сон и компания. В последната 90-ата минута след удар с глава на Хари Кейн топката срещна страничната греда, а защитник на „Юве“ я изчисти след това от голлинията, за сложи точка на спора.В другия мач тази вечер „Базел“ постигна победа с 2:1 в гостуването си на „Манчестър Сити“. Този успех бе само за чест, тъй като швейцарците загубиха първата среща на свой терен с 0:4 и общият резултат от двата мача е 2:5, което означава, че \"гражданите\" продължават напред. Гостите на \"Етихад\" обаче си тръгват с високо вдигната глава от турнира, побеждавайки лидера в класирането в Премиър лийг на неговия терен. Габриел Жезус даде преднина на домакините още в 8-ата минута, но Мохамед Елюнуси в 17-ата и Михаел Ланг в 72-ата минута донесоха обрата в полза на гостите.\n\n\n                    ", "date": "2018.03.07", "title": "„Юве“ прекърши „Тотнъм“ за 3 минути на „Уембли“"}
{"url": "http://www.monitor.bg/a/view/74927-%D0%9F%D1%80%D0%BE%D1%81%D1%82%D0%B0%D1%82%D0%BD%D0%B0%D1%82%D0%B0-%D0%B6%D0%BB%D0%B5%D0%B7%D0%B0-%D0%B5-%D0%B0%D1%85%D0%B8%D0%BB%D0%B5%D1%81%D0%BE%D0%B2%D0%B0%D1%82%D0%B0-%D0%BF%D0%B5%D1%82%D0%B0-%D0%BD%D0%B0-%D0%BC%D1%8A%D0%B6%D0%B0/", "text": "\n                    \n\n- Ние, уролозите, се шегуваме, че простатната жлеза е второто сърце на мъжа. На практика тя е неговата ахилесова пета.\n\n\n\n- Характерен е хроничният или остър простатит, който се среща предимно при по-млади мъже в активна полова възраст. Той се предава от инфекции, предавани по полов път. Второто по честота състояние е доброкачествената простатна хиперплазия. Тя засяга обикновено мъжете след навършване на 50 години. Третата и най-плашеща диагноза е карценомът на простатната жлеза. Това е и най-често срещаният рак при мъжете. Затова както жената ходи на профилактични прегледи за рак на шийката на матката или на гърдата, така и мъжете трябва да си правят определени видове изследвания всяка година.\n\n\n\n- Младите мъже обикновено страдат от хроничен или остър простатит в резултат на инфекция, предадена по полов път. Затова ако те почувстват някакъв дискомфорт и освен това са имали рискови контакти, е редно своевременно да потърсят консултация с уролог и да направят изследването, което той ще им посочи. В противен случай заболяването може да хронифицира, да даде усложнения, а от там и лечението да стане по-трудно. Мъжете над 50 години трябва веднъж годишно да си правят изследване на простатната жлеза със специфичен антиген.\n\n\n\n- Това е туморен маркер, но той не е туморно специфичен, а е органно специфичен. Има го само при мъжа, произвежда се само от простатната жлеза. Той може да служи за ранна диагностика на карценома, а също така и да дава информация по отношение на нейното състояние.\n\n\n\n- Човек не може да си го прави самоцелно, тъй като въпросният маркер не е туморно специфичен, а е органно специфичен. Високите стойности не означават непременно карценом на простатата, а при ниски не може да се каже, че такъв няма. Маркерът се съчетава с няколко други изследвания, за да се ориентира урологът и постави диагнозата. При различните възрасти стойностите са различни. Лекарите отчитат този факт и затова според случая изпращат или не изпращат пациента и на друго изследване. По тази причина изследването не бива да се прави самоцелно, а да се придружава с туширане на простатната жлеза. Може да се направи ултразвуково изследване, както и урофлоромефрия, която показва скоростта на отделянето на урината. Широко се прилага и попълването на специален въпросник от пациента.\n\n\n\n- Човек е така устроен, че не може да не се притеснява от нещата, свързани с неговото здраве. Доброкачествената простатна хиперплазия е състояние, което постепенно прогресира във времето. Затова са необходими ежегодни профилактични прегледи. Лечимо е. Освен проблеми с уринирането се наблюдават и симптоми на долните пикочни пътища.\n\n\n\n- Това е комплекс от нощно уриниране, трудно уриниране, вяла и тънка струя, която пада наблизо. Тя изтича на капки и оставя чувството за неизпразнен пикочен мехур. Тези симптоми обаче могат да бъдат резултат и на свръхактивен пикочен мехур, което напоследък е доста често срещано явление. Тогава се налага лечение не само на простатната жлеза, а и прием на препарати за лечение на повишената възбудимост на мехура. Това състояние бавно прогресира във времето, силно засяга социалния живот на пациента, но и този на неговите близки. Тези пациенти се притесняват да излизат за дълго време от вкъщи и да пътуват продължително време, защото им се налага да имат наблизо тоалетна. Сега вече има добри медикаменти, които облекчават тази симптоматика.\n\n- Като цяло хората се притесняват да ходят на лекар, за да не им открие някакво заболяване. Профилактичните прегледи обаче позволяват ако има заболяване, то да бъде открито по-рано и лечението да започне в максимално кратки срокове. Така е и при заболяванията на простатната жлеза. Например съществуват лекарства, които забавят процеса при хиперплазия. Същото се отнася и при карценом – при ранното му откриване той може да бъде излекуван. В такива случаи сексуалният му живот няма да пострада.\n\n \n\n \n                    ", "date": "2018.03.07", "title": "Простатната жлеза е ахилесовата пета на мъжа"}
{"url": "http://www.monitor.bg/a/view/62524-%D0%A2%D0%B8%D0%BC%D1%8A%D1%82%D0%B8-%D0%A8%D0%B0%D0%BB%D0%B0%D0%BC%D0%B5%D1%82-%D0%BE%D0%B1%D0%B8%D0%BA%D0%B0%D0%BB%D1%8F-%D1%81%D0%B2%D0%B5%D1%82%D0%B0-%D0%B2-%D0%9F%D1%80%D0%B8%D0%B7%D0%BE%D0%B2%D0%B8-%D0%BC%D0%B5-%D1%81-%D1%82%D0%B2%D0%BE%D0%B5%D1%82%D0%BE-%D0%B8%D0%BC%D0%B5-2/", "text": "\n                    „Призови ме с твоето име“, който преди броени дни грабна „Оскар“ за адаптиран сценарий, ще се сдобие с продължение. Това потвърди режисьора на лентата Лука Гуаданино, като уточни, че сюжетната нишка и на новия филм ще се завърти около американския студент Оливър (Арми Хамър) и тийнейджъра Елио (Тимъти Шаламет). Дали върху сценария и този път ще работи Джеймс Айвъри, предстои да разберем. Именно той е „виновникът“ за заветната статуетка, която продукцията получи по време на церемонията по раздаването на наградите на Американската филмова академия. Печелейки приза, 89-годишният Айвъри се превърна в най-възрастния носител на „Оскар“.\n\nСлед като направи впечатляваща роля и в друг филм, номиниран за отличията - „Лейди Бърд“, Тимъти Шаламет се наложи като една от обещаващите млади звезди на Холивуд. В продължението на „Призови ме с твоето име“ той отново ще се завърне в образа на момчето, усвояващо тънкостите на самобръсначката паралелно със сексуалната си ориентация. Новият филм ще черпи вдъхновение отново от отрязъци същата едноименна книга (с автор Андре Асиман), които не са въведени с първата лента от поредицата. Този път, вместо в италианска провинция, действието ще се развива в Америка, където вероятно Елио ще потърси своя любим шест години след последната им среща.\n                    ", "date": "2018.03.07", "title": "Тимъти Шаламет обикаля света в „Призови ме с твоето име 2“"}
{"url": "http://www.monitor.bg/a/view/15653-%D0%A1%D0%B1%D0%BE%D0%B3%D1%83%D0%B2%D0%B0%D0%BD%D0%B5%D1%82%D0%BE-%D1%81-%D0%91%D0%B0%D1%82%D0%B5-%D0%9D%D0%B8%D0%BA%D0%BE%D0%BB%D0%B0%D0%B9-%D0%B2-%D0%BD%D0%B5%D0%B4%D0%B5%D0%BB%D1%8F-%D0%BE%D1%82-11-%D1%87-%D0%B2-%D0%9D%D0%B0%D1%80%D0%BE%D0%B4%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80/", "text": "\n                    „Сбогуването с нашия колега – актьора Николай Николаев (Бате Николай), ще се състои в неделя, 11 март, от 11.00 часа, в централно фоайе на Народен театър „Иван Вазов”, съобщиха от трупата.\n\nНиколай Николаев, известен с превъплъщенията си на първата ни сцена, с участието в много телевизионни програми и детското предаване „Сладкарница Захарно петле“ы което водеше с актрисата Мариана Аламанчева, си отиде в понеделник вечер на 77 години след тежък инсулт. В последните години от живота си той се бе посветил на основаната от него уникална Детска клиника по смехотерапия в института „Пирогов“, в която със силата на изкуството и оптимизма си помагаше за възстановяването на малките пациенти.\n\nПоклон пред светлата му памет!\n                    ", "date": "2018.03.07", "title": "Сбогуването с Бате Николай - в неделя от 11 ч. в Народния театър"}
{"url": "http://www.monitor.bg/a/view/38458-%D0%9C%D0%B8%D0%BB%D0%B0-%D0%9A%D1%83%D0%BD%D0%B8%D1%81-%D0%B8-%D0%90%D1%88%D1%82%D1%8A%D0%BD-%D0%9A%D1%8A%D1%87%D1%8A%D1%80-%D0%BE%D1%81%D1%82%D0%B0%D0%B2%D1%8F%D1%82-%D0%B4%D0%B5%D1%86%D0%B0%D1%82%D0%B0-%D1%81%D0%B8-%D0%B1%D0%B5%D0%B7-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%BE/", "text": "\n                    Звездната двойка Мила Кунис и Аштън Къчър ще остави двете си деца без наследство. Това признаха актьорите, а като причина за решението си посочват желанието им малките да се трудят усърдно за собствените си успехи, без да разчитат на завещаните им средства.\n\n„Децата ми живеят с привилегии. Те сами не знаят това и никога няма да го разберат“, обяснява звездата от „Двама мъже и половина“. „Ако някога те имат добра идея за бизнес, бих инвестирала в него. Не бих им дала обаче парите наготово“, категорична е и Кунис. Актьорите са говорили неведнъж за опитите си да научат децата си на самостоятелност, като уточняват, че това е и причината да не им подаряват играчки за Коледа.\n\nБившият съпруг на Деми Мур и Кунис си казаха заветното „да“ на тайна церемония през 2015 г. Познанството им обаче датира още от времето на ситкома „Шеметни години“, чийто първи епизод бе излъчен през далечната 1998 г. Съпрузите отглеждат две деца - 3-годишната Уайът и едногодишния Димитри.\n                    ", "date": "2018.03.07", "title": "Мила Кунис и Аштън Къчър оставят децата си без наследство"}
{"url": "http://www.monitor.bg/a/view/84994-%D0%A2%D1%80%D0%B8-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D0%B7%D1%80%D0%B8%D1%82%D0%B5%D0%BB%D0%B8-%D1%81%D0%B0-%D0%B3%D0%BB%D0%B5%D0%B4%D0%B0%D0%BB%D0%B8-%D0%91%D0%93-%D0%BA%D0%B8%D0%BD%D0%BE/", "text": "\n                    Българските филми са привлекли три пъти по-голяма публика през последната година в сравнение с 2016-а, показват окончателните данни за киноразпространението през миналата година. 513 332 души са се разходили до салоните през 2017 г., за да изгледат родно заглавие на големия екран. За сравнение, за предходните 12 месеца броят им е 177 647. Приходите общо за 2016 г. са 1 193 202 лв, докато през миналата година от билети са получени 4 027 232 лв.\n\nНай-гледаният български филм за въпросния период е „Възвишение“ на Виктор Божинов. От премиерата си на 10 ноември той е привлякъл над 130 хиляди любители на седмото изкуство и е събрал 1 068 273 лв. от билетите им. Втората по зрителски интерес родна продукция е режисьорският дебют на Асен Блатечки „Бензин“. Той е гледан от близо 99 000 киномани. Топ 5 на българските филми от 2017 г. се допълва още от „Воевода“, „12А“ и „Вездесъщият“.\n\nВъпреки ръста в интереса на зрителите към родното кино, първите позиции в класацията на най-гледаните заглавия продължават да заемат холивудски продукции. За миналата година това са „Бързи и яростни 8“, „Междузвездни войни: Последните джедаи“, „Красавицата и звярът“, „Карибски пирати: Отмъщението на Салазар“ и „Аз, проклетникът 3“.\n                    ", "date": "2018.03.07", "title": "Три пъти повече зрители са гледали БГ кино "}
{"url": "http://www.monitor.bg/a/view/40224-%D0%90%D0%BD%D0%B4%D1%80%D0%B5-%D0%A0%D0%B8%D0%B9%D0%BE-%D1%81-%D0%B2%D1%82%D0%BE%D1%80%D0%B8-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D0%A1%D0%BE%D1%84%D0%B8%D1%8F/", "text": "След като разпродаде първия за рекордните 3 дни, Краля на валса остава за още едно шоу\n                    Рекордни три дни бяха достатъчни на Краля на валса Андре Рийо да разпродаде най-голямата зала в България „Арена Армеец“ с гостуването си на 16 юни при средна цена на билета 135 лв. Много от почитателите му, които го чакаха дълги години, обаче останаха неприятно изненадани, защото не се добраха до пропуск за представлението. Организаторите от БГ Саунд Стейдж бързо ги успокоиха като обявиха втората дата. Рийо и неговият 60-членен оркестър „Йохан Щраус“ ще останат и ще свирят и на 17 юни, а билетите вече са в продажба.„Искам да благодаря на всички в България за изключително топлото посрещане! Повече от 30 години аз и моят оркестър „Йохан Щраус“ свирим навсякъде по света и сега сме много развълнувани да дойдем за първи път във вашата страна.  да танцуват под звуците на нашите красиви валсове. Благодаря ви за подкрепата и за любовта!“, заяви гениалният цигулар и диригент след като разбра новината за разграбения концерт в София. И обеща: „Моят „Йохан Щраус оркестър и аз ще отпразнуваме с вас вечер, която да запомните завинаги!“Но това не е прецедент в историята на турнетата му. В румънската столица Букурещ Рийо разпродаде седем поредни дати с по 10 000 билета.София е една от спирките на световното турне World Arena Tour 2018, което ще премине през Европа, Мексико, Израел, САЩ, Аржентина и Австралия. Хиляди фенове по цел свят, на петте континента, са влюбени в магнетичния микс от валсове, филмова музика, опера, мюзикъли и забавни мелодии на Андре Рийо. И той със сигурност знае как да поднесе великолепно представление, включващо едновременно и романтика, и изискан хумор.  което показва, че харизматичният артист е по-продаваем от суперзвезди като Мадона, Елтън Джон или Coldplay например.„Маестрото на масите“ (както го нарича \"Уол Стрийт Джърнъл\") е продал повече от 40 милиона CD и DVD-та, отбелязал е 30 първи места в световни класации, получил е над 500 платинени и три Британски награди за „Албум на годината”. Неговите албуми редовно се изкачват до топ 5 на Британските поп-класации, а видеата му достигат милиарди гледания в YouTube. Рийо има повече от 2, 9 млн. последователи във Facebook. Неговият оркестър „Йохан Щраус“ е най-големият частен оркестър в света, като в състава му има музиканти от 13 различни националности.\n\n\n                    ", "date": "2018.03.07", "title": "Андре Рийо с втори концерт в София"}
{"url": "http://www.monitor.bg/a/view/45957-%D0%92%D0%BE%D0%BB%D0%B5%D0%B2-%D0%BF%D0%BE%D1%81%D0%B2%D0%B5%D1%82%D0%B8-%D0%94%D0%B5%D0%B2%D1%81%D1%82%D0%B2%D0%B5%D0%BD%D0%B0%D1%82%D0%B0-%D0%BF%D1%80%D0%BE%D1%81%D1%82%D0%B8%D1%82%D1%83%D1%82%D0%BA%D0%B0-%D0%BD%D0%B0-%D0%B6%D0%B5%D0%BD%D0%B0-%D1%81%D0%B8/", "text": "\n                    Кинорежисьорът Николай Волев посвети на съпругата си Доротея своята автобиографична книга „Девствената проститутка“, която представи в препълнения с колеги и почитатели литературен клуб „Перото“ преди вечер. „Седем пъти съм се разминавал със смъртта благодарение на Доротея“, разкри творецът, който обаче под формата на интервю със самия себе си признава на страниците на своя мемоар, че невинаги е бил от най-верните и примерни съпрузи. Броени дни след излизането си изданието на „Колибри“, което е първото в престижната поредица „Амаркорд“, посветено на български кинематографист, вече се готви за втори тираж поради големия интерес към него. Безпощадно откровен и към себе си, и към колегите от артистичния свят, Волев очаква, че мнозина могат да му се разсърдят, след като прочетат книгата, но това за него не е било повод да измени на житейския си и творчески стил в посока към куртоазията.\n\nАктьорите Катерина Евро и Башар Рахал прочетоха и разиграха кратки откъси от „Девствената проститутка“. Авторът Николай Волев си припомни как преди години по време на кинофестивал в Карлово, където участвал филмът му „Да обичаш на инат“, председателят на журито Йоско Сърчаджиев му „връчил“ младата тогава Катя Евро като специална награда. Той обаче не се възползвал и малко по-късно се оженил за Доротея, издаде актрисата. И се зачуди защо Волев ги е поканил двамата с Башар да представят книгата му, като никога не ги е снимал във филмите си. С което шеговито направи заявка за бъдещо участие в следващия проект на 71-годишния кинаджия, над който той сподели, че вече мисли.\n\nСред дошлите да поздравят автора бяха скулпторът Павел Койчев, писателят Стефан Цанев и младият Иван Велков, изиграл като 14-годишен сина на героя на Велко Кънев в „Да обичаш на инат“.\n                    ", "date": "2018.03.07", "title": "Волев посвети „Девствената проститутка“ на жена си"}
{"url": "http://www.monitor.bg/a/view/66964-%D0%A3%D1%87%D0%B5%D0%BD%D0%B8%D1%87%D0%BA%D0%B0-%D0%BD%D0%B0-%D0%91%D0%BE%D1%80%D0%B8%D1%81-%D0%A5%D1%80%D0%B8%D1%81%D1%82%D0%BE%D0%B2-%D1%81-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%B5%D0%BD-%D0%BA%D0%BE%D0%BD%D1%86%D0%B5%D1%80%D1%82-%D0%B7%D0%B0-%D0%BC%D0%BB%D0%B0%D0%B4-%D1%86%D0%B8%D0%B3%D1%83%D0%BB%D0%B0%D1%80/", "text": "\n                    Родената в Пловдив оперна певица Людмила Добрева, която е ученичка от първия клас на великия Борис Христов, ще участва в благотворителен концерт в полза на талантливия млад цигулар Виктор Василев. Мецосопранът идва в Пловдив заедно с пианиста Джовани Ферари. В концерта на 14 март в Регионалния исторически музей в Пловдив ще участват и самият Виктор Василев, като и Ирен Капеловска на пианото.Младият цигулар е стипендиант на Ротари клуб и е едва на 11 години. Виктор започнал да свири на цигулка от 4-годишна възраст при педагога Дарина Данкова. Младият цигулар е възпитаник на НУМТИ „Добрин Петков“ – Пловдив, но успоредно с това вече втора година е извънреден младши студент в Нов български университет – София в класа на проф. Марио Хосен (Австрия). Участва в майсторските класове на световно известни изпълнители и преподаватели по цигулка като проф. Жерар Пуле, проф. Михаел Фришеншлагер, проф. Елизабет Кропфич, проф. Юлиус Хорват. През май тази година, след предварително прослушване на цигулари от цяла България, Виктор беше избран да участва и в майсторския клас на световноизвестната цигуларка Мидори Гото. Виктор е стипендиант на Ротари клуб, благодарение на чиято подкрепа бяха осъществени пътуванията и участията му в конкурсите в Чехия и Словакия.Мецосопранът Людмила Добрева също е пловдивчанка и е завършила Музикалното училище в града с оперно пеене, а след това и Музикалната академия в София в класа на проф. Илия Йосифов. След прослушване печели стипендия за Мастер клас и е една от първите ученички на Борис Христов в Рим. Участва в Майсторския клас на Гена Димитрова. От 2000 г. живее и работи в Италия, Венеция. През 2003 г. пее в  Театро Комунале в гр. Болоня в ролята на Полина от „Дама Пика“ на Чайковски под диригенството на Маестро В. Юровски. Следва участие със същата роля в Оперните театри на Ферара, Модена. През 2008 г.  завършва оперно пеене в Консерваторията „Бенедетто Марчелло“, Венеция, в класа на  Маестро Стефано Джибелато. Следва майсторски клас по оперна интерпретация с Маестро Маурицио Арена. От 2005 г. преподава в музикално училище \"М. Калас\" във Венеция. \n\n\n                    ", "date": "2018.03.07", "title": "Ученичка на Борис Христов с благотворителен концерт за млад цигулар"}
{"url": "http://www.monitor.bg/a/view/3495-godsmack-%D0%B4%D0%B5%D0%B1%D1%8E%D1%82%D0%B8%D1%80%D0%B0%D1%82-%D1%81-%D0%B1%D0%B0%D0%BB%D0%B0%D0%B4%D0%B0/", "text": "Българските фенове ще чуят на живо целия нов албум When Legends Rise през октомври\n                    За пръв път в историята на култовата метъл група Godsmack те промотират нов албум с балада. Парчето Bulletproof дебютира в българския ефир вчера и беше лично представено от фронтмена Съли Ърна. То дава заявка за новата посока, в която поема музиката на бандата и е пилотен сингъл от предстоящия албум „When Legends Rise“, който ще излезе на пазара на 27 април след 4 годишна пауза.„Bulletproof е вдъхновена от хората, които постоянно те разочароват и изграждат в нас онази страна, която ни защитава да не бъдем наранени“, сподели самият Съли в специално интервю за Елена Розберг от радио Z Rock. Той съобщи и голямата новина - София ще е важна точка от големия европейски тур на Godsmak и почти сигурно ще бъде обявена дата за концерт през октомври.Вокалистът категорично заяви, че музикалната посока на групата е нова и не само пилотният сингъл, но и целият албум е доказателство за това. „Трябва да поемем рискове, за да растем. Знам, че ще има хард-кор фенове на бандата, които ще се чудят каква е тази песен, но ще има и наши почитатели, които ще харесат промяната. Може да изгубим фенове, но може и да спечели. Ако от нас се отрече един, а ни харесат нови 10 математиката е ясна. Това е целта“, разказва Ърна.За успокоение и на старите и на новите почитатели на Godsmack, в албума ще има както мелодични парчета така и много тежка музика – запазена емблема на групата.„Соловата ми музика беше доста различна от това, което правя с Godsmack, но със съзряването както на мен, така и на бандата, създадохме един хибрид между двете. Всичко е водено от желанието ми да еволюирам, и музиката ми заедно с мен“, допълва музиканта.„When Legends Rise“ не е концептуален албум, но има лайтмотив, който преминава през всички песни и води към самото заглавие. То е метафора за хората, които минават през трудности, но намират сили да продължат и да следват това, в което вярват. Нов прочит на историята за феникса, който възкръсва от пепелта. „Трябва да стигнеш до дъното, за да се оттласнеш и да полетиш към мечтите си“, обясни Съли Ърна.Всичко това е продиктувано от личните случки в живота на легендарния вокал. „Преди няколко години минах през много тежки моменти, и се отървах от много негативни хора. Реших че не искам да поправям проблемите на всички, защото винаги съм бил такъв. Имам нужда от почивка от тези хора, които ме дърпат надолу“, искрено сподели той.Съли Ърна е в България не само за премиерата на Bulletproof, но и за участието му в лентата Black Files с продуцент Мартин Макариев. Оригиналната му идея е била да снима пъпномтреажен филм, но сега плановете са да бъде направен сериал по сценария и една от ролите вероятно ще е поверена на музиканта.Съвсем скоро излиза и автобиографията на Съли на български език, а преводът е дело на \"един много важен преводач\", както самия той каза - Елена Розберг.Новият албум When Legends Rise съдържа 11 парчета и е продуциран от самия Съли Ърна в колаборация с Ерик Рон.  \n\n\n                    ", "date": "2018.03.07", "title": "Godsmack дебютират с балада"}
{"url": "http://www.monitor.bg/a/view/62535-%D0%A8%D0%B0%D0%B4%D0%B5-%D1%81-%D0%BD%D0%BE%D0%B2%D0%B0-%D0%BF%D0%B5%D1%81%D0%B5%D0%BD-%D1%81%D0%BB%D0%B5%D0%B4-8%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D0%B0%D1%83%D0%B7%D0%B0/", "text": "\n                    След 8 години осезателно отсъствие, магнетичната Шаде се завръща с нова песен. Flower of the Universe е написана специално за филма на Ава Дюверней „A Wrinkle In Time“.\n\nОще миналия месец режисьорката разкри, че Шаде най-вероятно ще се съгласи да се включи в саундтрака на лентата с чисто нова песен: „Никога не съм вярвала, че ще ми каже „Да“, но реших да опитам. Тя беше мила. Богиня. Започнахме едно пътуване заедно, което никога няма да забравя“, разказа Дюверней.\n\nВеличествената Flower of the Universe е първата нова песен след последния албум на Шаде и нейната банда , който излезе през 2010 г.\n\nКадифена, чувствена и неповторима както винаги, Шаде отново е създала шедьовър в съпродуцентство с No I.D. Една китара и един космичен глас са вълшебните съставки на Flower of the Universe.\n                    ", "date": "2018.03.07", "title": "Шаде с нова песен след 8-годишна пауза"}
{"url": "http://www.monitor.bg/a/view/9378-%D0%A1%D0%B8%D0%BD%D1%8A%D1%82-%D0%BD%D0%B0-%D0%9F%D0%B0%D0%BC%D0%B5%D0%BB%D0%B0-%D0%90%D0%BD%D0%B4%D0%B5%D1%80%D1%81%D1%8A%D0%BD-%D0%BD%D0%B0%D0%BF%D0%B0%D0%B4%D0%BD%D0%B0-%D0%A2%D0%BE%D0%BC%D0%B8-%D0%9B%D0%B8%D0%B9/", "text": "\n                    Синът на Памела Андерсън – 21-годишният Брандън, нападна баща си – рок легендата Томи Лий. Причина за агресивната проява стана интервю на 50-годишната сексикона за тв шоуто на Пиърс Морган, в което тя си спомня за физическия тормоз, наложен й от музиканта през 1998 г. „Бившата ми съпруга е жалка! Човек би си помислил, че ще намери нови теми на разговор вместо да връща лентата назад към тези глупости. Предполагам, че нищо друго не се случва в живота й и има нужда от внимание“, написа огорченият Лий в социалните мрежи по повод изказванията на Андерсън.\n\nСпоред източници на TMZ, близки до звездата от „Спасители на плажа“, синът им защитавал честта на майка си, а по време на побоя музикантът бил под влиянието на алкохол. За нападението си отново проговори самият Лий в Инстаграм. „Сърцето ми се къса. Можеш да даваш всичко, което децата ти някога са искали, и те пак могат да се обърнат срещу теб“, огорчен е барабанистът.\n                    ", "date": "2018.03.07", "title": "Синът на Памела Андерсън нападна Томи Лий"}
{"url": "http://www.monitor.bg/a/view/59854-%D0%A1%D1%82%D0%BE%D1%8F%D0%BD%D0%BA%D0%B0-%D0%9C%D1%83%D1%82%D0%B0%D1%84%D0%BE%D0%B2%D0%B0-%D0%BF%D0%BE%D0%BB%D1%83%D1%87%D0%B8-%D0%BF%D0%BE%D1%87%D0%B5%D1%82%D0%BD%D0%B8%D1%8F-%D0%B7%D0%BD%D0%B0%D0%BA-%D0%BD%D0%B0-%D0%93%D0%BE%D1%80%D0%BD%D0%B0-%D0%9E%D1%80%D1%8F%D1%85%D0%BE%D0%B2%D0%B8%D1%86%D0%B0/", "text": "\n                    Голямата актриса Стоянка Мутафова получи почетния знак на Горна Оряховица от кмета на общината инж. Добромир Добрев. Отличието и се дава за огромния принос за развитието на българската култура и за изключителното й творческо присъствие. Актрисата и дъщеря й Мария Грубешлиева гостуваха в железничарския град по повод представянето на биографичната книга „Добър вечер, столетие мое!” Залата на общината се оказа тясна, за да побере желаещите да се докоснат до голямата Стоянка Мутафова. „Много обичам да идвам в този край на България. Тук сте хубави хора. Аз съм съученичка с дъщерята на вашия съгражданин Никола Петров – Николина, която ми беше и приятелка, но за жалост вече не е сред живите. Възхищавам се и от друг ваш съгражданин, Атанас Буров – много интелигентен и духовит човек“, сподели пред горнооряховчани Мутафова. Близо два часа продължи разговорът с публиката, която задаваше различни въпроси, свързани с живота и творчеството на великата актриса, приятелството и съвместната й работа с незабравимите Георги Калоянчев и Георги Парцалев. Много от незабравимите моменти от живота на Стоянка Мутафова са описани от нейната дъщеря. „Живея сбъдната си молитва. Живея с моята майка, великата актриса Стоянка Мутафова. Тя е на 95 години, но продължава да играе и да пътува на турнета. Ние не можем една без друга. Но и една с друга не можем. Ние сме два остри камъка, два силни характера, две жени със собствено мнение“, казва в уводните си думи към книгата Мария Грубешлиева. „На хората, които ще четат тази книга, искам да кажа да вярват в себе си. Но не с онази сигурност :“Аз мога всичко.“ Не! Да имат вяра в качествата си и в работата си, в почтеното си отношение към нея. Защото само с почтеност и с преклонение пред труда се успява“, е посвещението, което голямата Стоянка Мутафова отправи към читателите. „За мен смисълът на живота е да играя. На сцената. Искам още и още да играя. Цялата ми мисъл е в театъра. Живея заради театъра“, каза още пред горнооряховчани великата актриса. След творческата среща, Стоянка Мутафова повече от час раздава автографи на своите почитатели и се снима за спомен с тях.\n                    ", "date": "2018.03.07", "title": "Стоянка Мутафова получи  почетния знак на Горна Оряховица"}
{"url": "http://www.monitor.bg/a/view/6065-%D0%91%D0%93-%D1%84%D0%B8%D0%BB%D0%BC-%D0%BF%D0%BE%D0%BF%D0%B0%D0%B4%D0%BD%D0%B0-%D0%B2-%D0%A2%D0%BE%D0%BF-100-%D0%BD%D0%B0-%D1%85%D0%BE%D1%80%D1%8A%D1%80%D0%B8%D1%82%D0%B5-%D0%B7%D0%B0-2017%D0%B0/", "text": "Лентата грабна вниманието на критик от „Лос Анджелис Таймс“\n                    Българският филм „Нощен свят“ попадна в класацията „Топ 100 хоръри за 2017 година“. Подредбата е на IMDB - най-голямата онлайн база данни за кино и телевизионни продукции, а нашата лента заема 79 позиция. Това е голям успех за родното кино, имайки предвид, че непосредствено преди „Нощен свят“ се нареждат ужаси като „Майка!“, в който с участие се разписват звезди от калибъра на Мишел Пфайфър, Хавиер Бардем и Дженифър Лорънс.За постижението се похвали Лорина Камбурова, която е сред централните персонажи в зловещата история, с пост в профила си във Фейсбук. „Гордея се, че съм водещата актриса в този проект и казвам голямо „Благодаря“ на целия екип“, написа красавицата.„Нощен свят“ грабна вниманието и на критиците, които са категорични, че ниският бюджет на филма по никакъв начин не нарушава качеството му. Критикът Ноел Мъри от вестник „Лос Анджелис Таймс“ - вторият най-тиражиран в САЩ, също не пропусна да направи обзор на лентата, видя „Монитор“. Макар Мъри да е разочарован, че са „останали само 15 минути, в които Адът буквално да бъде отприщен“, той отчита страхотната актьорска игра и добрата работа на режисьора Патрисио Валадарес.Филмът е изцяло заснет в България, а премиерата си направи в рамките на лондонския фестивал FrightFest миналото лято. В главните роли влизат Робърт Инглънд, познат на широката публика като Фреди Крюгер от \"Кошмари на Елм стрийт\", и Джейсън Лондон („Анатомията на Грей”, „Скандал”). Българска следа в каста на „Нощен свят“, освен чаровната Лорина, остават Диана Любенова, Атанас Сребрев и Никола Луканов.Преди месец стана ясно, че стрийминг гигантът Netflix е закупил правата за филма. Това съобщи италианският продуцент Лорис Курчи, който от години живее и работи у нас. „Велика сутрин за българската филмова индустрия. Това е първата в историята българска продукция, закупена от американската мрежа. Нека всички се гордеем!“, написа той. Продукцията е изцяло финансирана от Open Frame - част от Global Group, с която Маги Халваджиян и съдружниците му атакуват световния пазар.Сюжетът на „Нощен свят“ се завърта около бившия полицай Брет Андерсън (Лондон), пропътувал разстоянието от Ел Ей до София, за да стане охранител на стар блок. След поредица от необясними и страховити събития, той задълбава в зловещата история на сградата и изучава сенчестите й собственици и бивши работници в нея. \n\n\n                    ", "date": "2018.03.07", "title": "БГ филм попадна в Топ 100 на хорърите за 2017-а"}
{"url": "http://www.monitor.bg/a/view/69263-%D0%9B%D1%8E%D1%81%D0%B8-%D0%94%D1%8F%D0%BA%D0%BE%D0%B2%D1%81%D0%BA%D0%B0-%D1%82%D1%8A%D1%80%D1%81%D0%B8-%D0%B4%D0%BE%D0%BC-%D0%BD%D0%B0-%D0%B8%D0%B7%D0%BE%D1%81%D1%82%D0%B0%D0%B2%D0%B5%D0%BD%D0%BE-%D1%85%D1%8A%D1%81%D0%BA%D0%B8/", "text": "Маратони и концертите  Disco Queen бележат лятото на певицата\n                    Да намери дом на изоставено куче – с тази благородна дейност се зае Люси Дяковска през последните дни. Певицата приюти животинката на терасата у дома си за няколко дни, но признава, че няма да има възможност да се грижи за нея за постоянно. „Спешно! Имам нужда от съдействие къде да кача снимки на намерено момче тип хъски днес! Странното е, че има чип на ухото, но е много чист и гледан, като домашен! Не се притесни да тръгне с мен и да дойде в нас! Много е готин! Гледам как си спи спокойно на терасата и си мисля, че може и да няма дом. Което би означавало, че търсенето на такъв ще започне до ден-два, ако никой не си го потърси и не е чипиран!“, написа звездата в социалните мрежи, като отправи апел към последователите си да й помогнат в каузата да намери стопани на четириногия другар.\n\n \n\n\n\n \n\nкато от години тя отглежда куче от породата кавалер кинг чарлс шпаньол. Нейното име е Мели, а освен на разходки тя прави компания на певицата дори в бекстейджа на риалити предавания.\n\nКъм момента енергийната стихия от Плевен се готви да отбележи рождения си ден на 2 април с новия си музикален проект Disco Queen. Идеята за шоуто се поражда след успешен акустичен диско концерт в Берлин. „Подготвили сме песни на Дона Самър, ще чуете и много от парчетата на ABBA. Всъщност, като се замислих наскоро, това е и първият ми клубен концерт в България“, отбеляза Дяковска пред bTV.\n\n \n\n\n\n \n\nе Sofia Live Club, а гърба й на сцената ще пазят Милен Кукошаров (пиано), Веселин Веселинов-Еко (контрабас), Бисер Иванов (китара), Васил Вутев (ударни) и момичетата от квартет Destiny. Билети се продават в eventim.bg на цена от 25 лв, а на място ще се котират с петак отгоре. Disco Queen ще прерасне в турне, което през лятото ще обхване градовете Бургас, Варна, Плевен и Пловдив.\n\nМеждувременно звездата с плевенски корен и европейски успех започна подготовка и за участието си в традиционните летни маратони за немските пощи, като тази година се очаква да тества издръжливостта си пет пъти през горещите дни.\n                    ", "date": "2018.03.07", "title": "Люси Дяковска търси дом на изоставено хъски"}
{"url": "http://www.monitor.bg/a/view/69298-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-8-%D0%BC%D0%B0%D1%80%D1%82-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    Овен 21 март – 20 априлДен за пътувания, за служебни и приятелски срещи, за семейни тържества в чест на жената, майката и любимата. Всичко предприето ще ви носи късмет и ще ви свързва с полезни за бъдещето хора. Може да направите чудесна сделка и покупка и да си осигурите финансиране в бъдеще. Признайте чувствата си, обединете сили, ресурси и интереси и заедно ще постигнете важна цел. Символ на деня е колесницата на победата. Където и да почукате ще ви отворят и приемат. Сега е момента да действате активно в нужната посока. Рекламирайте се.Работа-5Пари-6Любов-6Късмет-5Здраве-5  Телец 21 април – 20 майДенят носи изцеление, стопля отношенията, дава възможност да прекараме няколко часа в приятна и задушевна обстановка с любимите на сърцето и душата ни жени и майки. Излезте на големия пазар, рекламирайте се, представете продуктите си, включете се в голямата битка за по-добро положение в живота. Чудесен ден за смяна на месторабота. Вървите към генерални промени в начина ви на живот и общуване. Завръщат се героите от миналото, подновяват се стари връзки, а новите ще имат чудесна перспектива.Работа-6Пари-5Любов-5Късмет-5Здраве-5  Близнаци 21 май – 21 юниДен за колективни инициативи и чествания. Не може да се скриете, светлините на прожекторите ще ви огряват където и да се появите. Приятели и врагове ще ви следват. В този ден се дава клетва за вярност, отношенията се поставят на нова плоскост, подписват се нови договори и се подновяват старите. Преговаряйте, пазарете се, търсете начин да извлечете максимални ползи от всеки разговор и делово участие. До събота на обед Луната ви гледа в опозиция от знака на Стрелеца. Очертава се публична компроматна атака.Работа-5Пари-5Любов-5Късмет-5Здраве-4  Рак 22 юни – 21 юлиДнес няма невъзможни неща или незначителни такива. Вървите към нова работа, стара връзка или нова любов, към тези които обичате и цените и които ви липсват. Денят лекува стари рани и помага да се направят верни диагнози. Може да намерите и лекарство за тежка болест, но и да си създадете проблем, ако действате непримиримо и поемате излишни рискове. Ден на доброволната жертва в името на семейното и приятелското щастие. Направете жестовете, които се очакват от вас. Пътувайте днес и утре, не отлагайте за събота.Работа-5Пари-4Любов-4Късмет-5Здраве-5  Лъв 22 юли – 22 августДнес ще постигнете максималното в ситуацията. Ще си проличат хората, които умеят да побеждават и за които триумфът е нещо обикновено. Ще получавате заслужени и незаслужени подаръци, ще ви правят отстъпки от цени на стоки и услуги, ще се радвате на чудесен прием където и да отидете и ще осъществите изгодна сделка. На всяка среща и разговор ще ви бъде отредено почетното място. Ден за движение напред и нагоре към целта. Пътувайте, търсете директни срещи, направете големи покупки и промени в работата и у дома.Работа-6Пари-6Любов-6Късмет-5Здраве-5  Дева 23 август – 22 септемвриДен на тежки конкурентни битки, които може да ви развалят празничната нагласа. Очертават се проблеми и компроматни игри на работното място. Дори и приятелите ще ви подведат или откажат среща в последния момент. Може да се почувствате самотни и изолирани или сами да се дистанцирате от шума наоколо. Навлизате в рисков период. Обърнете повече внимание на личните си нужди и болки. Не е нужно на никому нищо да доказвате, ако насреща няма разбиране, любов и съчувствие. Преместете се там, където ще се чувствате добре.Работа-5Пари-5Любов-4Късмет-4Здраве-4  Везни 23 септември – 22 октомвриДен за пътувания, за покупко-продажби и сделки на границата с риска. Може да извлечете полза от всяка среща и разговор. Празничната атмосфера помага при контактите, едно цвете и една усмивка разтапят жените, а желаният подърък ги прави вечно ваши. В този ден може да се поемат повече рискове, да се действа открито и настъпателно и да не се премълчават някои истини. Влезте в битка за защита на личните си интереси и позиции. Този ден носи възможност за изцеление от физически и душевни болки. Кризите лесно се преодоляват.Работа-5Пари-4Любов-4Късмет-5Здраве-5  Скорпион 23 октомври – 22 ноемвриДен на наустоимо движение напред и нагоре към върха на големите възможности. Влезте в битки за защита на лични интереси и позиции. В момента може да постигнете максималното при преговори и безнес инициативи. Ще водите в играта на работното място и в конкурсите, в които участвате. Ще ви се дава най-доброто възможно, а другото ще си го вземете сами. Защитете интересите на тези, с които ще вървите напред в бъдещето. Ден за преустройство, за промяна на местоживеене и работа. Може да намерите нещо търсено отдавна.Работа-6Пари-6Любов-6Късмет-6Здраве-6  Стрелец 23 ноември – 21 декемвриДен за пътувания, но предимно с наземен транспорт. Ще получите покани, които не са за отказване. Може да уредите престижна сделка и да се включите в успешни бизнес начинания. Празникът сближава сърца и души, дребните жестове ще се запомнят. Ето денят, в който може да се решите на крачката, от която преди сте се притеснявали. Обяснете се в любов, сключете нов договор, преместете се на нова работа и не си пропилявайте шансовете. Ден и на доброволната жертва в името на тези, които обичаме и ценим.Работа-5Пари-6Любов-6Късмет-5Здраве-5  Козирог 22 декември – 20 януариДнес е добре да се работи в екип, да се посреща празникът колективно в работата и у дома. От значение е всеки жест към жените, на които държим, които обичаме и ценим. Може да с поемат умерени рискове, да се опипва почвата за сключване на нови договори в паралелна на бизнеса ви посока. Рекламирайте се, търсете възможност за затваряне на работния цикъл. Денят е благоприятен за преместване на ново място, за подписване на нови договори и старт на нова работна програма. Намерете време и за купон.Работа-5Пари-5Любов-5Късмет-5Здраве-4  Водолей 21 януари – 19 февруариДен за пътуване, за гостуване и размяна на жестове на внимание. Защитавайте взаимните си интереси и посрещнете празника заедно с тези, които са ви на сърце. Отворете се към света и към другите. Едно посещение ще ви донесе повече шансове отколкото предполагате, ще ви зарадва с изгодно предложение и придобивка в бъдеще. Ден за изцеление от дискомфорта и за намиране на лек за тежка болест. Ще помогнете на някой да се пребори с носталгията и летаргията, да се отвори към нови шансове и възможности в живота си.Работа-5Пари-6Любов-6Късмет-5Здраве-5  Риби 20 февруари – 20 мартЛуната - символът на тълпата и женското начало ви гледа в пречупващ аспект от знака на Стрелеца. За вас не е препоръчително да останете на публичните и колегиални тържества, особено ако с отсъствието си ще разстроите любимата или половинката у дома. Приберете се навреме, празнувайте в тесен семеен кръг. Днес ще водите тежки битки за престижни позиции. Не е изключено да ви спретнат компромат. Добре е да защитите приятелските интереси, но и да си дадете сметка дали тези приятели ще ви подкрепят после.Работа-4Пари-5Любов-5Късмет-4Здраве-4  Честит Рожден Ден!Личната ви година е четворка. В момента сте разпънати на кръста на отговорностите, но бъдете сигурни, че всички дела и документи, свързани със закона ще се уредят, ще получите предимства при кандидатстване за работа тук или в чужбина и до октомври ще се внедрите на престижна позиция. Не се колебайте да поемете нови ангажименти, а и без това животът ще ви стовари нови отговорности.Днес ще се раждат победители, деца които ще стимулират околните към лични и творчески изяви. Ще водят битки за защита на свои и приятелски интереси и тяхното раждане ще помогне на родителите им до една година да се преместят на по-добро място.Заченатите днес ще бъдат хора на честа и рицарството. Винаги ще може да разчитате на защита и подкрепа от тях. Тези деца ще воюват и с оръжията на четката, перото и музиката за един по-добър свят.\n\n\n                    ", "date": "2018.03.07", "title": "Хороскоп за 8 март, четвъртък"}
{"url": "http://www.monitor.bg/a/view/46443-%D0%97%D0%B2%D0%B5%D0%B7%D0%B4%D0%B0-%D0%BE%D1%82-%D0%B0%D0%BC%D0%BE%D1%80%D0%B0%D0%BB%D0%BD%D0%B8-%D1%84%D0%B8%D0%BB%D0%BC%D0%B8-%D1%81%D1%8A%D0%B4%D0%B8-%D0%A2%D1%80%D1%8A%D0%BC%D0%BF/", "text": "\n                    Порноактрисата Сторми Даниелс, която, както се оказа, е имала връзка с американския държавен глава Доналд Тръмп, докато настоящата му съпруга Мелания Тръмп е била бременна, заведе дело срещу милиардера президент. Искът, който Даниелс заведе, е заради твърдението на юристите на Тръмп, че тя е подписала споразумение, съгласно което не може да говори публично за връзката им. Според Даниелс обаче това не е така, тъй като Тръмп не е подписал лично въпросния документ. Освен това тя твърди, че Тръмп опитал \"агресивно\" да я накара да мълчи.Стефани Клифърд, както е истинското име на Даниелс, е искала да разкаже пикантни подробности за връзката си с Тръмп още в седмиците преди изборите за президент, но на 28 октомври личният адвокат на Тръмп Майкъл Коен й предложил да подпише споразумение да не го прави и то било подписано, а адвокатът платил 130 000 долара на Даниелс в рамките на споразумението, като тези пари не са му били върнати от Тръмп по никакъв начин. В документа Даниелс била наречена \"Пеги Питърсън\", а Тръмп – \"Дейвид Денисън\". В жалбата пред съд в Лос Анджелис Клифърд посочва, че е имала връзка с Тръмп в периода 2006 – 2007 година. Те правили секс веднъж, а след това поддържали \"платонични\" отношения, твърди порнозвездата, според която това не е любовна връзка. Коен неотдавна призна, че е платил на Сторми за мълчанието.Междувременно главният икономически съветник на Доналд Тръмп Гари Кон, който бе твърдо против решението на президента на САЩ да наложи мита на вносната стомана и алуминий, подаде оставка. Бившият член на ръководството на банката \"Голдман Сакс\" се присъединява към вече дългия списък на близките сътрудници на Тръмп, които напуснаха постовете си в Белия дом през последните месеци.В администрацията на САЩ Кон бе най-големият противник на планираните от Тръмп мита от 25 процента върху вносната стомана и 10% върху вносния алуминий. Той се опита да разубеди президента на САЩ от това му намерение, но Тръмп потвърди вчера, че в близките дни ще реализира идеята си. От своя страна Тръмп похвали Кон въпреки разногласията им.\"Гари свърши чудесна работа за прилагане на програмата ни, като помогна за въвеждането на историческа данъчна реформа и отново да се освободи американската икономика\", заяви Тръмп.В същото време Тръмп заяви, че е имало намеса от Русия и вероятно от други страни в президентските избори в САЩ от 2016 г. и добави, че САЩ ще контрират всеки опит за намеса в изборите им за Конгрес през ноември т.г., предаде Ройтерс.\"Руснаците по никакъв начин не повлияха на гласуването ни, но със сигурност е имало намеса и вероятно е имало намеса и от други страни и може би частни лица\", заяви Тръмп на съвместна пресконференция в Белия дом с шведския премиер Стефан Льовен.\"Правим много задълбочено проучване и имаме някои много силни предложения за изборите тази година. Ще контрираме всичко, което правят, ще го контрираме много силно\", добави той. Тръмп заяви, че на тазгодишните избори щатите трябва да предвидят резервни варианти за гласуване с хартиени бюлетини. \"Това е старомодно, но винаги върши работа\", каза той, цитиран от АП.Стефан Льовен заяви, че шведското разузнаване работи усилено за опазване на избирателната система на Швеция и осуетяването на чуждестранна пропаганда.\"Изборните резултати в една страна не трябва да се определят от никой друг освен гласоподавателите на тази страна\", каза шведският премиер.\n\n\n                    ", "date": "2018.03.07", "title": "Звезда от аморални филми съди Тръмп"}
{"url": "http://www.monitor.bg/a/view/20822-%D0%A1%D0%B5%D0%BA%D1%81%D1%83%D0%B0%D0%BB%D0%BD%D0%B8%D1%82%D0%B5-%D0%BF%D0%BE%D0%B4%D1%85%D0%B2%D1%8A%D1%80%D0%BB%D1%8F%D0%BD%D0%B8%D1%8F-%D0%BD%D0%B0-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%BE-%D0%BC%D1%8F%D1%81%D1%82%D0%BE-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F-%D0%B2%D0%B5%D1%87%D0%B5-%D1%81%D1%82%D1%80%D1%83%D0%B2%D0%B0%D1%82-90-%D0%B5%D0%B2%D1%80%D0%BE/", "text": "\n                    Франция въвежда глоба от 90 евро за извършители на сексуален тормоз на обществени места, независимо дали става дума за неприлични жестове, подсвирквания или непристойни забележки, съобщи правителственият говорител Бенжамен Гриво, цитиран от АФП.\n\n\"Напомням, че в Ил дьо Франс (района, в който се намира Париж) 90 процента от жените, които използват обществения транспорт, са ставали жертва на физически, словесен или друг вид тормоз, а на това трябва да се сложи край\", подчерта Гриво пред телевизия Бе Еф Ем Те Ве.\n\nСлед гръмкия скандал с холивудския продуцент Харви Уайнстийн се заговори открито за проблема със сексуалния тормоз. В този контекст във френския парламент наскоро беше представен доклад, в който се предлага въвеждане на глоба от 90 до 750 евро за \"изказвания, поведение или натиск от сексуално или сексистко естество\" на обществено място. \n\nСпоред доклада нарушението ще трябва да се установява на момента от специална полиция, която следи за реда в конкретен район.\n\nПравителственият говорител Гриво каза, че е наясно колко трудно е да се констатира нарушение в момента на извършването му, но изтъкна, че \"това е по-добре от нищо\". Във връзка с неуспеха на подобни глоби в други европейски страни като Белгия и Португалия Гриво каза, че френските власти могат да извлекат полза от опита на другите.\n                    ", "date": "2018.03.07", "title": "Сексуалните подхвърляния на обществено място във Франция вече струват 90 евро"}
{"url": "http://www.monitor.bg/a/view/81273-%D0%A1%D0%BB%D0%BE%D0%B6%D0%B8%D1%85%D0%B0-%D0%BF%D1%80%D0%BE%D1%82%D0%B5%D0%B7%D0%B8-%D0%BD%D0%B0-%D0%92%D0%B5%D0%BD%D0%B5%D1%80%D0%B0-%D0%9C%D0%B8%D0%BB%D0%BE%D1%81%D0%BA%D0%B0/", "text": "\n                    Организацията Handicap International монтира протези на статуята на Венера Милоска на станцията на парижкото метро „Лувър-Риволи” в рамките на кампанията #BodyCantWait. Целта на акцията е разпространението на съвременни протези, изработени с помощта на 3 D печат. Според данни на организацията от подобни протези имат нужда около 100 милиона души по целия свят. По време на акцията няколко скулптури в Париж с отчупени крайници се сдобиха с протези, като Венера (оригиналът се пази в Лувъра) само една от тях.\n\n\n                    ", "date": "2018.03.07", "title": "Сложиха протези на Венера Милоска (СНИМКА)"}
{"url": "http://www.monitor.bg/a/view/15756-%D0%9F%D1%83%D1%82%D0%B8%D0%BD-%D0%B8%D0%B7%D0%BB%D1%8A%D0%B3%D0%B0%D0%BB-%D0%BF%D1%8A%D1%80%D0%B2%D0%B0%D1%82%D0%B0-%D0%B4%D0%B0%D0%BC%D0%B0-%D0%BD%D0%B0-%D0%A1%D0%90%D0%A9/", "text": "\n                    Руският президент Владимир Путин призна, че малко е слъгал първата дама на САЩ Мелания Тръмп по време на първата им среща. Това се случило през лятото на 2017 г. в рамките на форума на върха на страните от Г-20 в Хамбург. Признанието на държавния глава прозвуча във филма „Световен ред 2018“, публикуван в социалната мрежа „ВКонтакте“, пише Лента.ру.\n\n          Путин разказа, че едната от темите на беседата му с Мелания била руската природа. Той разказал на първата дама на САЩ за тигрите в Далечния Изток, за мечките на Камчатка и за риболова в Сибир. „И както е прието в такива случаи, леко излъгах. Когато разказваш за ловене на риба, нима може да не послъжеш“, каза с усмивка Путин. Той обаче не разкри какво точно е казал на г-жа Тръмп. На въпрос дали руският президент се е опитал да завербува Мелания по време на разговора им, той отговори, че отдавна вече не се занимава с подобни неща. „Въпреки че навремето обичах да го правя, та това беше работата ми в продължение на много години“, посочи Путин, припомняйки миналото си в специалните служби. Филмът „Световен ред 2018“ се състои от няколко интервюта с Путин, уточнява Лента.ру.  \n\n          Междувременно стана ясно, че 10 дни преди изборите за президент на Русия се наблюдава спад в рейтинга на действащия държавен глава в градовете с население над 1 млн. души, информира в. „Ведомости“. Данните са на социологическия център ВЦИОМ, чието допитване показало, че в Москва и в Санкт Петербург доверието към Путин е намаляло от 69,7% /данни от 10 януари/ на 57,1% /към 18 февруари/. Според събеседник на изданието, близък до Кремъл, избирателната активност в големите градове се очаква да надхвърли 50%. Вотът за държавен глава на Русия е насрочен за 18 март т.г., като за гласовете на избирателите, освен Путин, ще се борят още 7 претендента. Единствената дама сред тях – Ксения Собчак отново скандализира обществеността, засягайки темата за присъединилия се през 2014 г. към Русия Крим. След като преди време тя заяви, че го смята за „украински“, сега Собчак обяви, че се е обърнала към киевските власти за официално разрешение да посети полуострова, информира радио „Ехото на Москва“. За целта тя е подала официално писмо в украинското посолство в Москва, допълват агенциите.\n                    ", "date": "2018.03.07", "title": "Путин излъгал първата дама на САЩ  "}
{"url": "http://www.monitor.bg/a/view/73727-%D0%9C%D0%BE%D1%81%D0%BA%D0%B2%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D0%9B%D0%BE%D0%BD%D0%B4%D0%BE%D0%BD-%D0%B4%D0%B0-%D0%BD%D0%B5-%D0%B1%D1%8A%D1%80%D0%B7%D0%B0-%D1%81-%D0%B8%D0%B7%D0%B2%D0%BE%D0%B4%D0%B8%D1%82%D0%B5-%D0%B7%D0%B0-%D0%BE%D1%82%D1%80%D0%BE%D0%B2%D0%B5%D0%BD%D0%B8%D1%8F-%D1%88%D0%BF%D0%B8%D0%BE%D0%BD%D0%B8%D0%BD/", "text": "\n                    Официалният представител на руското Външно министерство Мария Захарова призова британското дипломатическо ведомство да не бърза с изводите за съпричастност на Русия към отравянето в Лондон на бившия руски разузнавач Сергей Скрипол, предаде НТВ. Думите на Захарова дойдоха в отговор на заявлението на английския външен министър Борис Джонсън, който заплаши руските власти с последствия, ако се докаже, че зад престъплението стои Москва. „Въобще съществуват процесуални норми. Как човек, който се занимава с външна политика и няма отношение към органите на реда, прави такива заявления? Преди всичко трябва да се извършат някакви елементарни следствени действия“, подчерта Захарова пред „Ехото на Москва“.\n                    ", "date": "2018.03.07", "title": "Москва призова Лондон да не бърза с изводите за отровения шпионин "}
{"url": "http://www.monitor.bg/a/view/78370-%D0%9D%D0%B0%D0%B9%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%BA%D1%80%D0%B0%D0%B2%D0%B0-%D0%B8%D0%B7%D0%BB%D0%B8%D0%B7%D0%B0-%D0%B2-%D0%BC%D0%B0%D0%B9%D1%87%D0%B8%D0%BD%D1%81%D1%82%D0%B2%D0%BE/", "text": "\n                    \"Лейди Гага\", нееднократната носителка на титлата за най-красива крава в Германия, ще излезе в отпуск по майчинство през есента, след като на бял свят се появи осмото й теленце, предаде ДПА.\n\nДали чифтокопитната хубавица, кръстена на ексцентричната поп звезда от САЩ, отново ще демонстрира прелестите си след раждането е под въпрос, казва собственикът й Хенрик Виле.\n\n\"Всичко зависи от това в каква форма ще бъде след отпуска по майчинство\", казва 37-годишният фермер от Есен, Долна Саксония.\n\nОт 2013 г. \"Лейди Гага\" печели конкурс след конкурс за кравешка красота. Черно-бялата хубавица е на 11 години и досега е дала 100 000 литра мляко.\n                    ", "date": "2018.03.07", "title": "Най-красивата крава  излиза в майчинство "}
{"url": "http://www.monitor.bg/a/view/68735-%D0%9C%D0%B5%D0%B3%D0%B0%D0%BD-%D0%9C%D0%B0%D1%80%D0%BA%D1%8A%D0%BB-%D0%B8%D0%B7%D0%BB%D0%B5%D0%B7%D0%B5-%D1%85%D1%83%D0%B1%D0%B0%D0%B2%D0%B8%D1%86%D0%B0-1-%D0%B2-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%BE%D1%82%D0%BE-%D0%BA%D1%80%D0%B0%D0%BB%D1%81%D0%BA%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE/", "text": "\n                    Меган Маркъл ще стане член на британското кралско семейство след сватбата си с принц Хари през май. За мнозина обаче тя вече е кралска особа, при това най-красивата сред по-младите дами от фамилията, пише в. \"Дейли експрес\".\n\nТвърдението, че г-ца Маркъл е най-красивата сред жените от своето поколение в кралското семейство е на д-р Джулиан де Силва от клиниката за лицева козметика и пластична хирургия в Хамърсмит, Лондон. Думите му се основават на науката или по-скоро на т.нар. златно сечение за красота.\n\nСпоред математическия метод, използван още от древните гърци, 36-годишната Меган Маркъл има по-съвършено лице от херцогинята на Кембридж Катрин и Зара Филипс, също 36-годишни, както и от принцесите Биатрис и Юджини, съответно на 29 и 27 години.\n\nПрилагайки метода, д-р Да Силва е установил, че с резултат от 87,4 процента пропорциите между очите, веждите, носа, устните, брадичката, челюстта и формата на лицето на бъдещата съпруга на принц Хари се доближават максимално до древногръцкия идеал за физическо съвършенство.\n\nВторо място с 86,8 процента заема херцогинята на Кембридж Катрин. Зара Филипс е трета с 81,6 процента, следвана от принцеса Биатрис с 80,7 процента и принцеса Юджини със 79,3 процента.\n\n\"Отдавна се смята, че златното сечение, чиято приблизителна стойност е равна на 1,618, крие тайната за красотата. Сега, благодарение на компютърни техники, можем да го приложим към лицата на принцесите\", казва д-р Джулиан де Силва.\n\nМакар да има най-висок резултат сред представителките на кралското семейство от своето поколение, Меган Маркъл изостава от жената, чиито лицеви пропорции на 91,85 процента се доближават до идеала за красота - актрисата и бивша съпруга на Джони Деп Амбър Хърд.\n\nСпоред древния метод по-красиво лице от това на Меган Маркъл има и първенецът сред мъжете Джордж Клуни, чиито пропорции съответстват на 91,86 процента на мерилото за хубост.\n                    ", "date": "2018.03.07", "title": "Меган Маркъл излезе хубавица №1 в британското кралско семейство"}
{"url": "http://www.monitor.bg/a/view/21434-%D0%93%D0%B5%D0%BD%D0%B5%D1%80%D0%B0%D0%BB-%D0%BE%D1%82-%D0%A2%D0%B5%D1%85%D1%80%D0%B0%D0%BD-%D1%80%D0%B0%D0%B7%D0%BA%D1%80%D0%B8-%D0%98%D1%80%D0%B0%D0%BD-%D0%BF%D1%80%D0%B0%D0%B2%D0%B8-%D1%82%D1%80%D0%B8-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D1%80%D0%B0%D0%BA%D0%B5%D1%82%D0%B8-%D0%BE%D1%82-%D0%BF%D1%80%D0%B5%D0%B4%D0%B8/", "text": "\n                    Иран е утроил производството на ракети, заяви днес пред иранската информационна агенция Фарс високопоставен ирански военен, предаде Ройтерс.\n\n\"В миналото трябваше да даваме много обяснения на различни органи за своите действия, но сега вече не е така\", каза Амир Али Хаджизадех, бригаден генерал в елитния Корпус на гвардейците на ислямската революция. \"Нашето производство се е увеличило трикратно в сравнение с миналото\", добавя той.\n\nГенералът не уточнява за какъв период от време става дума. Той казва само, че правителството, парламентът и други институции в Иран са решили, че страната се нуждае от ракети \"земя-земя\". Агенция Фарс също не дава повече подробности.\n\nВ понеделник френският външен министър Жан-Ив Льо Дриан посети Иран с деликатната мисия да потвърди подкрепата на Европа за ядрената сделка с Иран, от която президентът на САЩ Доналд Тръмп заплашва да се оттегли. Ирански официални лица казаха на Льо Дриан, че иранските програми за балистични ракети не подлежат на преговори, припомни Ройтерс.\n                    ", "date": "2018.03.07", "title": "Генерал от Техран разкри: Иран прави три пъти повече ракети от преди"}
{"url": "http://www.monitor.bg/a/view/75433-%D0%9E%D1%82%D1%80%D0%BE%D0%B2%D0%B5%D0%BD%D0%B8%D1%8F%D1%82-%D1%80%D1%83%D1%81%D0%BA%D0%BE%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%88%D0%BF%D0%B8%D0%BE%D0%BD%D0%B8%D0%BD-%D0%B8-%D0%B4%D1%8A%D1%89%D0%B5%D1%80%D1%8F-%D0%BC%D1%83-%D0%B1%D0%B5%D1%80%D0%B0%D1%82-%D0%B4%D1%83%D1%88%D0%B0/", "text": "\n                    Бившият руски, а след това и британски шпионин Сергей Скрипал и дъщеря му Юлия остават в критично състояние три дни, след като бяха намерение в безсъзнание на пейка пред търговски център в Солсбъри. Британската полиция повтори твърдението, че двамата са били изложени на досег с отровно вещество, но все още не е установила какво е било то, макар министърът на вътрешните работи на Великобритания Амбър Ръд да заяви, че за веществото се знае повече, без да уточни, какво има предвид. Междувременно британското правителство свика извънредно заседание на кризисния комитет \"Кобра\".Местната преса изобилства от хипотези по случая с отравянето на Скрипал. В.\"Сън\" твърди, че най-вероятно става дума за отравяне с талий. \"Дейли телеграф\" съобщава за предположение, че е използвано невротоксичното вещество VX, с което бе убит завареният брат на севернокорейския лидер Ким Чен Ун.Контратерористичното управление на Скотланд Ярд, което бе натоварено с разследването възнамерява да изучи обстоятелствата около смъртта на няколко членове на семейството на шпионина - съпругата на Сергей Скрипал, Людмила, починала през октомври 2012 г. от рак, диагностициран в Русия и на сина му Александър, умрял през 2017 година в Санкт Петербург в резултат на чернодробна недостатъчност, пише в. „Таймс“. Освен това в. „Дейли Мейл“ припомня, че година преди това в Русия е починал и по-големият брат на Скрипал.Освен това продължават спекулациите относно поръчителя и извършителя на предполагаемото отравяне. Мнозина автоматично си спомниха за убийството с полоний на Александър Литвиненко през 2006 г. и по аналогия с неговата смърт и резултатите на проведеното разследване от страна на британските служби, видяха пръста на Москва зад сегашното отравяне, а министърът на външните работи на Великобритания Борис Джонсън направо заплаши Русия с „сериозни“ мерки, ако се докаже ролята на Кремъл в случая. „Не знаем какво точно се е случило в Солсбъри, но ако е толкова зле колкото изглежда, това е още едно от множеството престъпления, които можем да сложим на сметката на Русия. Ясно е, че Русия от много гледни точки е злокачествена и разрушителна сила“.Дали отравянето на Скрипал е предупреждение на Кремъл към западните шпионски агенции, пита се в. \"Гардиън\". Вестникът твърди, че има теория, според която руската държава атакува предатели, за да демонстрира риска от обвързване със западни разузнавателни агенции. А големият въпрос от покушението в град Солсбъри е моментът на демонстративното му извършване. Предположенията, че това може да е тактика за спечелване на гласове две седмици преди президентските избори в Русия са неубедителни, Владимир Путин със сигурност ще бъде преизбран.Бившият руски разузнавач и двоен агент Сергей Скрипал, осъден преди години за шпионаж в полза на Лондон, \"отдавна не е интересен за никого\" като \"отработен материал и за двете страни\". Затова версията, че е отровен от бившите си колеги е несъстоятелна, твърди източник на в. \"Московский комсомолец\" от Главното разузнавателно управление - военното разузнаване на Русия, по повод инцидента със Скрипал. Според източника има секретно решение на Москва отпреди години руски агенти вече да не преследват и да не ликвидират в чужбина \"предатели\" - било то бегълци, било разменени. При това Скрипал отдавна е разказал на британското разузнаване \"и каквото е знаел, и каквото не е знаел\".\n\n\n                    ", "date": "2018.03.07", "title": "Отровеният руско-британски шпионин и дъщеря му берат душа"}
{"url": "http://www.monitor.bg/a/view/8834-%D0%94%D0%BE%D0%BD%D0%B0%D0%BB%D0%B4-%D0%A2%D1%83%D1%81%D0%BA-%D0%A0%D0%B0%D0%B7%D1%85%D0%BB%D0%B0%D0%B1%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B2%D1%80%D1%8A%D0%B7%D0%BA%D0%B8%D1%82%D0%B5-%D0%BC%D0%B5%D0%B6%D0%B4%D1%83-%D0%95%D0%A1-%D0%B8-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B5-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%BE/", "text": "\n                    Европейският съюз не желае да издига стена, разделяща го от Великобритания след Брекзита, въпреки че раздялата неизбежно ще доведе до разхлабване на връзките им, заяви председателят на Европейския съвет Доналд Туск. \"Не искаме да строим стена. ЕС иска Великобритания да бъде близък приятел и партньор и ще започне преговорите за бъдещето в открит и позитивен дух\", заяви Туск на пресконференция в Люксембург, където представи виждането си за бъдещите отношения на съюза с Лондон. Ключов елемент от неговите \"проектонасоки за рамките на бъдещите отношения\" с Обединеното кралство вероятно ще е споразумението за свободна търговия, чиито контури все още са неясни.\n\n\"Предвид очертаните от Великобритания неприкосновени граници е възможно да бъде сключено само споразумение за свободна търговия и това ще е първото подобно споразумение в историята, което разхлабва, а не укрепва икономическите връзки\", отбеляза председателят.\n                    ", "date": "2018.03.07", "title": "Доналд Туск: Разхлабването на връзките между ЕС и Великобритания е неизбежно"}
{"url": "http://www.monitor.bg/a/view/11074-%D0%A0%D0%B0%D0%B7%D0%B1%D0%B8%D1%85%D0%B0-%D0%B3%D0%BE%D0%BB%D1%8F%D0%BC%D0%B0-%D0%BC%D1%80%D0%B5%D0%B6%D0%B0-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Румънски и германски полицейски служители са предприели акции в жилищни домове и хотели в двете страни, за да разбият нелегална мрежа за трафик на мигранти, която според тях е една от най-големите подобни мрежи в Европа. Румънски прокурори от агенцията за борба срещу организираната престъпност и тероризма посочиха, че полицията е извършила 12 обиска в Западна Румъния. Престъпната група е направлявала мигранти и е организирала настаняването и транспортирането им през Турция, България, Сърбия, Румъния, Унгария, Австрия и Германия, подпомагана от водачи от арабски произход. Мигрантите са плащали между 4000 и 5000 евро на трафикантите. Германските съдебни власти и Европол са подпомогнали разследването, засегнало според твърденията лица, които \"са били част от широка европейска мрежа за мигранти\". Прокурорите са посочили, че мигрантите са влизали нелегално в Румъния от Сърбия и по-късно са били отвеждани към Унгария, а след това към Германия.\n                    ", "date": "2018.03.07", "title": "Разбиха голяма мрежа за трафик на мигранти в Европа"}
{"url": "http://www.monitor.bg/a/view/75136-%D0%92%D1%8A%D1%80%D0%BD%D0%B0%D1%85%D0%B0-%D0%BE%D0%B1%D1%80%D0%B0%D1%82%D0%BD%D0%BE-%D0%A1%D0%B0%D0%BB%D0%B2%D0%B0%D0%B4%D0%BE%D1%80-%D0%94%D0%B0%D0%BB%D0%B8/", "text": "\n                    Останките на известния испански художник Салвадор Дали, които бяха ексхумирани за провеждане на тест за бащинство, бяха върнати в град Фигерас в областта Каталуния.\n\nОстанките на живописеца се намират във фонда и все още не са погребани. Понастоящем организацията изчаква приключването на определени процедури, за да пристъпи към връщането им в гроба. \"Ние не знаем още точната дата на погребението, тъй като тя не зависи от нас\", заявиха от фондацията. Останките на художника сюрреалист бяха ексхумирани на 20 юли миналата година в град Фигерас във връзка с иска за установяване на бащинство от страна на Пилар Абел. Тя твърдеше, че Дали е нейният биологичен баща. По време на ексхумацията бяха взети проби от косата, ноктите и зъбите на покойника, бяха извлечени две дълги кости. ДНК тестовете установиха, че испанката не е дъщеря на Дали.\n                    ", "date": "2018.03.07", "title": "Върнаха обратно Салвадор Дали"}
{"url": "http://www.monitor.bg/a/view/27929-%D0%A1%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BF%D1%80%D0%B5%D0%B4%D0%B8-%D0%B2%D1%81%D0%B8%D1%87%D0%BA%D0%BE/", "text": "\n                    В суматохата на политическо противопоставяне в парламента и извън него, е добре да бъдат отбелязани две добри новини, свързани с нашата сигурност. Това е решението на правителството личните документи да са с чип от началото на следващата година и съобщението на главния прокурор Сотир Цацаров, че има вече електронен регистър на осъдените, но все още не вкарани в затвора лица.\n\nСъдържащата информация в чипа, ще улесни гражданите в много от ползваните услуги, особено при разширяващите се възможности на електронното управление. Същевременно обаче ще даде възможност за по-лесно получаване на информация при проверки за извършени престъпления. Обявеният от главния прокурор регистър, също допринася на правоохранителните органи за по-бързото издирване и въдворяване на престъпниците. Не е успокояващ факта, че от обявените 925 лица, 700 са избягали в чужбина, т.е., че няма пряка заплаха за гражданите в страната. В тази връзка, вместо да се използват битови престъпления за политически спекулации и насаждане на омраза, е добре тези стъпки да бъдат продължени. Трябва ли да припомняме, че от десетилетия се говори за създаване на единна електронна система в сферата на туризма, но такава все още няма. Ще отбележим трагичния атентат с взривения от терористи автобус в Бургас. Ако такава система имаше, атентаторите можеше да бъдат заловени. Същото се отнася за електронната здравна карта, за която отдавна се говори, но нищо не се прави за нейното реализиране. Бързината на получаването на информация ще е решаваща в ставащия все по-опасен за сигурността на гражданите свят. Така, че си струва законотворците заедно с управляващите да не губят времето си в излишни популистки каузи, а да насочат усилията си в развитието на елекронното общество.\n                    ", "date": "2018.03.07", "title": "Сигурност преди всичко"}
{"url": "http://www.monitor.bg/a/view/56174-%D0%9A%D0%BE%D0%BB%D0%BA%D0%BE-%D1%89%D0%B5-%D0%BC%D0%B8-%D1%81%D1%82%D1%80%D1%83%D0%B2%D0%B0-%D0%B4%D0%BE%D0%BA%D1%82%D0%BE%D1%80%D0%B5/", "text": "\n                    Няма да съобщим нещо ново, ако кажем, че българският болен е най-подритван от здравната система в Евросъюза. Едва ли ще се намери човек в страната, комуто да не е известно и това, че не всички здравни услуги се поемат от Националната здравноосигурителна каса и за да бъде лекува от „А“ до „Я“, трябва да си плати. Това става или под формата на избор на екип или лекар, или плащане за преглед и изследвания, тъй като джипито не му е дал направления. Дори и при купуване на лекарства за лечение в болнични условия, колкото и нелепо да звучи.\n\nПо данни на Евростат за 2016 г. до 42% от парите за здраве идват от джоба на пациента, при 20-22 на сто в Европа. Причината е недостатъчният финансов ресурс в НЗОК, която към момента е безспорен монополист. На практика в нея трябва да бъде осигуряван всеки български гражданин или чужденец, който пребивава продължително време в страната, ако иска за лечението му да плаща Касата. Оказва се обаче, че при около 7 млн. български граждани, осигуряващите се са по-малко от 5 млн. души. От тях над 500 хил. се осигуряват от държавната хазна, но не на пълна вноска, а други 1,5 млн. въобще не желаят да се осигуряват. Като се тегли чертата, пресметнете сами колко човека от населението пълнят НЗОК и колко човека се ползват от плащанията й, когато се разболеят.\n\nКато се имат предвид тези факти, става ясно защо ние сме на второ място по абсолютна стойност на разходи на човек за здраве – 504 евро на година. След нас са само румънците с 388 евро на глава от населението. В Лихтенщайн на човек за здраве се падат 7906 евро, в Швейцария – 7361 евро, в Норвегия – 6839 евро, във . Във Франция – 3582 евро и в Германия - 3973 евро.\n\nОще по-страшно е, че въпреки даваните не малки суми под формата на доплащане, ние, българите оставаме най-болната нация в Европа – водещи по сърдечно-съдови заболявания и на опашката по профилактика и промоция на здраве. Впрочем, за профилактика, като цяло, навсякъде в ЕС по това перо се заделят най-малко средства – не повече от 3 процента. Малко средства се заделят и за долекуване. За разлика от България, където те са под 1%, в Средна Европа те са средно 25 на сто.\n\nОт където и да бъдат погледнати тези цифри, ясно е, че нашата страна е на опашката по редица показатели, свързани със здравеопазването.\n\nВ същото време българинът е и европеец и има право на адекватни здравни грижи особено, след като е здравно осигурен. Как обаче те да бъдат осигурени? Това е въпросът, на който управляващите в сектора здравеопазване трябва да дадат отговор. Защото унизително е и за лекарите, и за пациентите да питат щом пристъпят в кабинета: „Докторе, колко ще ми струва?“\n                    ", "date": "2018.03.07", "title": "Колко ще ми струва, докторе?"}
{"url": "http://www.monitor.bg/a/view/14386-%D0%9F%D0%B8%D1%8F%D0%BD-%D0%B8-%D0%B1%D0%B5%D0%B7-%D0%BA%D0%BD%D0%B8%D0%B6%D0%BA%D0%B0-%D0%B1%D0%BB%D1%8A%D1%81%D0%BD%D0%B0-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B0-%D0%BA%D0%BE%D0%BB%D0%B0/", "text": "\n                    Пиян и с отнета книжка шофьор се е блъснал в паркирана кола, информираха от пазарджишката полицейска дирекция. Инцидентът е станал във вторник около 23.30ч., когато в Районното управление на МВР в град Пещера бил получен сигнал от притеснен жител на брациговското село Бяга. Той съобщил, че в паркирания до дома му лек автомобил се е блъснала друга лека кола. На мястото пристигнали екипи на полицейското управление, които установили, че „Хюндай“ без регистрационни табели се е блъснал в паркираното возило. Оказало се, че зад волана е 44-годишният С.Ш. от същото село, който е неправоспособен, тъй като бил с отнето свидетелство за управление на МПС. Последвал тест с дрегер, който отчел 1.95 промила концентрация на алкохол. Спрямо него е образувано бързо производство, съобщиха от пресцентъра на полицията. И друг пиян шофьор е попаднал в полезрението на органите на реда-този път в областния град, където автопатрул на полицейския участък в пазарджишкия квартал „Изток“ спрял за рутинна проверка „Фолксваген“. Водачът Г.Г.- 34г. от септемврийското село Семчиново бил проверен за употреба на алкохол. Уредът отчел „скромните“ 3.04 промила. Водачът е задържан в ареста на полицейското управление в Пазарджик. Спрямо него е образувано бързо производство.\n                    ", "date": "2018.03.07", "title": "Пиян без книжка блъсна паркирана кола"}
{"url": "http://www.monitor.bg/a/view/52150-%D0%A0%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82-%D1%81-18-%D0%BF%D1%80%D0%B8%D1%81%D1%8A%D0%B4%D0%B8-%D0%B7%D0%B0%D0%B4%D0%B8%D0%B3%D0%BD%D0%B0-%D0%BB%D0%B0%D0%BF%D1%82%D0%BE%D0%BF%D0%B8-%D0%BE%D1%82-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    44-годишен старозагорец с 18 ефективни присъди за гърба си  попадна отново в ареста по обвинение в грабеж в условията на опасен рецидив. Румен Михалев и ортакът му Филип Б. са били задържани за проникване чрез взлом в помещения, ползвани от училището за изучаване на чужди езици „Европа“ на улица „Сава Силов“. Влизането е станало през нощта на 19 срещу 20 февруари като за целта апашите строшили прозорец на първия етаж и две врати. Със себе си те отнесли два преносими компютъра, портфейл и зарядно на обща стойност 662 лв.\n\nЛицата на крадците били засечени на записите от охранителните камери в близост до сградата, където преди четвърт век се помещаваше музеят „Литературна Стара Загора“, а преди това е била болницата, собственост на майката на поета Веселин Ханчев – д-р Невена Азманова.За последно Михалев е бил в затвора до 17 март м.г.Ортакът му е с мярка за неотклонение „парична гаранция“.Районен съд - Стара Загора е преценил, че от събраните по делото доказателства може да се направи обосновано предположение, че мъжът  е извършил престъплението, за което е привлечен като обвиняем и съществува реална опасност да се укрие или да извърши друго престъпление.\n\n \n                    ", "date": "2018.03.07", "title": "Рецидивист с 18 присъди задигна лаптопи от училище"}
{"url": "http://www.monitor.bg/a/view/6569-16%D0%B3%D0%BE%D0%B4%D0%B8%D1%88%D0%BD%D0%B0-%D1%83%D0%B4%D1%83%D1%88%D0%B8-%D0%B1%D0%B5%D0%B1%D0%B5%D1%82%D0%BE-%D1%81%D0%B8-%D0%B8-%D0%BF%D1%8A%D1%85%D0%BD%D0%B0-%D1%82%D1%80%D1%83%D0%BF%D0%B0-%D0%BC%D1%83-%D0%B2-%D1%85%D0%BB%D0%B0%D0%B4%D0%B8%D0%BB%D0%BD%D0%B8%D0%BA/", "text": "\n                    16-годишно момиче е родило в къщата си в казанлъшкото село Средногорово и е задушило бебето си, съобщи Нова ТВ.\n\nСлед раждането момичето е сложило трупа на бебето в хладилник в гаража на къщата.Момичето е задържано. Според бащата на детето майката е удушила бебето.\n                    ", "date": "2018.03.07", "title": "16-годишна удуши бебето си и пъхна трупа му в хладилник"}
{"url": "http://www.monitor.bg/a/view/83656-%D0%A0%D0%B0%D0%B7%D0%BA%D1%80%D0%B8%D1%85%D0%B0-%D0%B2%D1%82%D0%BE%D1%80%D0%B0-%D0%BD%D0%B0%D1%80%D0%BA%D0%BE%D0%BE%D1%80%D0%B0%D0%BD%D0%B6%D0%B5%D1%80%D0%B8%D1%8F-%D0%B2-%D0%AF%D0%BC%D0%B1%D0%BE%D0%BB-%D0%B8%D0%BC%D0%B0%D0%BB%D0%BE-%D0%B8-%D1%81%D1%83%D1%88%D0%B8%D0%BB%D0%BD%D1%8F/", "text": "\n                    Втора модерно оборудвана с изградени отоплителна, влагоподдържаща и вентилационна системи оранжерия за канабис разкриха криминалистите от Ямбол. След в подаден оперативен сигнал за специфичен мирис на марихуана те влезли в апартамент на улица „Полк. Н. Бакланов“, взет под наем от 27-годиштия  местен жител А.А.\n\nПри огледа на 5 март била установена и сушилня с вентилационна система за изсушаване на готова продукция. Намерени и иззети са суха тревиста маса и различни торове и препарати за отглеждане на растенията. Наемателят, който се оказал непознат за криминалистите е бил задържан за  срок до 24 часа по закона за МВР . По случая е образувано досъдебно производство. След доклад на събраните материали в Районна прокуратура – Ямбол мъжът е привлечен като обвиняем за извършено престъпление по чл. 354в, ал. 1 от НК. Действията по разследването продължават.\n\nНа 3 март , отново след подаване на оперативен сигнал в самия център на Ямбол, на улица „Търговска“ , в апартамент на 42-годишен мъж беше намерена аналогична оранжерия.\n\nСпоред експертите за набавянето на системите са необходими между 10 и 12 000 лв, и в двата случая марихуаната била от специално селектиран в Холандия . Работи се по версията за общ н финансиращ субект.\n                    ", "date": "2018.03.07", "title": "Разкриха втора наркооранжерия в Ямбол, имало и сушилня"}
{"url": "http://www.monitor.bg/a/view/45056-%D0%9E%D0%BA%D0%BE%D0%BD%D1%87%D0%B0%D1%82%D0%B5%D0%BB%D0%BD%D0%BE-2%D0%B3-%D0%B8-8-%D0%BC-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%83%D1%87%D0%B5%D0%BD%D0%B8%D0%BA%D0%B0-%D0%90%D1%81%D0%B5%D0%BD-%D0%BF%D1%80%D0%B5%D0%B3%D0%B0%D0%B7%D0%B8%D0%BB-%D0%B6%D0%B5%D0%BD%D0%B0-%D0%BD%D0%B0-%D0%B7%D0%B5%D0%B1%D1%80%D0%B0/", "text": "\n                    19-годишният Асен Гюрганчев, който на 13 април м.г. прегази на зебра 61-годишната Бонка Куманова в Пловдив, отива в затвора за 2 г. и 8 м. при общ режим. Решението е на Върховния касационен съд, който потвърди присъдата на Апелативния съд в Пловдив.\n\nМладежът е карал по бул. „Шести септември” с 67 км/час и нямало как да спре, за да предотврати удара, е установила експертиза. Според вещите лица разумна би била скорост от 33 км/час и то в близост до пешеходната пътека, за да може водачът да спре екстремно при появата на пешеходец. След пътното произшествие ученикът, който е шофирал джипа на баща си „Тойота Рав4”, избягал и започнал да звъни по приятели да търси помощ за поправката на автомобила. Съдиите са приели, че катастрофата с фатален край е станала по непредпазливост и са отчели младата възраст на извършителя. Делото бе разгледано по реда на съкратеното съдебно следствие, при което подсъдимият признава изцяло фактите в обвинението срещу него. По този начин обаче младежът намалява и присъдата си, защото по закон по това му обвинение го грозяха от 3 до 15 години зад решетките. Присъдата на Асен Гюрганчев е окончателна.\n                    ", "date": "2018.03.07", "title": "Окончателно: 2 г. и 8 м. затвор за ученика Асен, прегазил жена на зебра"}
{"url": "http://www.monitor.bg/a/view/6591-16%D0%B3%D0%BE%D0%B4%D0%B8%D1%88%D0%BD%D0%B0-%D1%83%D1%87%D0%B5%D0%BD%D0%B8%D1%87%D0%BA%D0%B0-%D1%80%D0%BE%D0%B4%D0%B8-%D0%B8-%D0%B7%D0%B0%D0%B4%D1%83%D1%88%D0%B8-%D0%B1%D0%B5%D0%B1%D0%B5%D1%82%D0%BE-%D1%81%D0%B8/", "text": "Петя и баща й Атанас живеели в изоставени краварници край село Средногорово        \n                    Трупче на родено в осмия лунарен месец момченце откриха криминалисти от Казанлък в неработещ хладилник, тялото е било обвито в найлон заедно с плацентата. По предварителни данни бебето е било родено живо на 1 март в извънболнична обстановка, смъртта е в резултат на механично задушаване. По зловещата находка се е стигнало след като в казанлъшката болница на 5 март е била приета по спешност непълнолетна ,16-годишна девойка, която живеела с баща си в изоставени краварници край село Средногорово. При първоначалния преглед станало ясно, че Петя Л. е в много тежко състояние след сполучливо раждане, имало опасения за инфекция. По сигнал от болницата полицията е направила претърсване на района, оказало се , че момичето е родило в  лоши условия,при раждането акуширал приятелят й Стефан, който като пазач на  обекта ползвал едно от помещениятаПо думите на Илиан Илиев, кмет на Средногорово, където живеят около 150 души Петя и таткото Атанас Любомиров ес появили миналото лято. Мъжът бил от благоевградските села и се прехранвал като общ работник по строителните обекти. Двамата останали да презимуват в краварниците, почти никой не ги познавал отблизо. Момичето било десетокласничка  в казанлъшката гимназия по лека промишленост и туризъм, но напоследък рядко била виждана да посещава учебните занятия.  Допълнителна проверка установи, че таткото Атанас е от Казанлък, той има съпруга и по-голяма дъщеря, които обаче живеят отделно от него . С постоянна адресна регистрация в София е Стефан Мавродиев.Директорът на учебното заведение Антони Илиев отказа каквито и да са били подробности за възпитаничката, като се оправда че не разполага с официални данни от полицията и прокуратура.По думите на местните таткото Атанас имал изключително избухлив характер, пиел много и често пъти пердашел дъщеря си, която останала при него след развода.Баща на удушеното бебе е 24-годишният  Стефан Мавродиев, който бил нает за пазач от собственика на сградите. Кога и при какви обстоятелства двамата млади са се  запознали и кога е припламнала любовната искра – тепърва ще се установява, знаело се само че от два-три месеца момичето се прехвърлило да живее при него.  От районната прокуратура в Казанлък са образували досъдебно производство като Петя Л. е привлечена като обвиняема  за това, че на 1 март 2018 г. е извършено убийство от майка върху рожба във време на раждане или веднага след него . Съгласно чл.120 ал.1 във връзка с чл.63 ал.1 т.4 от Наказателния кодекс, тъй като извършителят на деянието е непълнолетно лице, се предвижда наказание „лишаване от свобода“ до две години.Заради тежкото и здравословно и психическо състояние на Петя Л. ще бъде наложена  мярка за неотклонение „подписка“, като ще бъде настанена да живее при майка си в Казанлък.От прокуратурата в Казанлък уточняват , че сигналът от МБАЛ „Д-р Христо Стамболски“ за приета жена след раждане, която не дава информация къде е бебето е бил подаден в РУ „Полиция“  към 14,52 часа на 5 март. Събраните до момента доказателства сочат, че родилката е умъртвила детето чрез удушаване с ръце, след което таткото Стефан го сложил в найлонова торба и го е занесъл в масивна постройка в землището на селото, където го оставил в неработещ хладилник. Детето е преживяло десетина минути след раждането си , налице са били признаци , че е  можело да оцелее без да се необходими специални грижи, категорични са съдебните медици. Извършени са разпити на свидетели ,назначена е и комплексна психолого-психиатрична експертиза, при която ще се установи психичното състояние на П.Л. преди и по време на извършване на деянието. Предстоят разпити на свидетели. Срокът за разследване е двумесечен.\n\n\n                    ", "date": "2018.03.07", "title": "16-годишна ученичка задуши бебето си и го пъхна в хладилник (ОБЗОР)"}
{"url": "http://www.monitor.bg/a/view/33912-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D1%83%D1%80%D0%B3%D0%B0%D1%81%D0%BA%D0%B8%D1%82%D0%B5-%D0%91%D0%BE%D0%BD%D0%B8-%D0%B8-%D0%9A%D0%BB%D0%B0%D0%B9%D0%B4-%D0%BE%D0%B3%D1%80%D0%B0%D0%B1%D0%B8%D0%BB%D0%B8-%D0%B1%D1%80%D1%83%D1%82%D0%B0%D0%BB%D0%BD%D0%BE-%D0%B6%D0%B5%D0%BD%D0%B0/", "text": "Влюбените напръскали жертвата с нервнопаралитичен  газ и измъкнали чантата й\n                    \n\n\n\n\n\n\n                    ", "date": "2018.03.07", "title": "Арестуваха бургаските Бони и Клайд, ограбили брутално жена"}
{"url": "http://www.monitor.bg/a/view/35917-%D0%9F%D0%BE%D0%BC%D0%B0%D0%BB%D0%BA%D0%BE-%D1%82%D0%B5%D0%BB%D0%B5%D1%84%D0%BE%D0%BD%D0%BD%D0%B8-%D0%B8%D0%B7%D0%BC%D0%B0%D0%BC%D0%B8-%D0%B2-%D0%A0%D1%83%D1%81%D0%B5%D0%BD%D1%81%D0%BA%D0%BE/", "text": "\n                    По-малко телефонни измами са отчетени в Русенска област през 2017 г.в сравнение с предходната година, съобщи днес директорът на Областната дирекция на МВР в Русе старши комисар Теодор Атанасов. Те са 59 срещу 87 за 2016 г. Нанесените щети са намалели наполовина. През 2016 г. потърпевшите са дали на измамниците 480 000 лева, а през миналата година – 220 000 лева.\n\nПо думите на Атанасов този положителен резултат се дължи на новосъздаденото специализирано звено към русенската полиция, което разследва този вид престъпление съвместно с подобни звена в Плевен и Велико Търново, областните дирекции на полицията и Главна дирекция „Национална полиция“.\n\nПрез миналата година е бил предотвратен случай на телефонна измама за около 300 000 лева. При работа по друг случай са задържани 7 измамници и 16 техни мулета, като е предотвратена щета за 24 000 лева. Била е предотвратена измама и за 180 000 лева.\n\nПрез м.г. са регистрирани 2434 престъпления срещу 2239 за предходната година. Станали са четири убийства от битов характер, които са разкрити. Забелязва се ръст на престъпленията, извършени от малолетни и непълнолетни, и по този показател областта е на едно от първите места в страната. През 2017 г. са извършени 235 такива деяния, а през 2016 – 161.\n                    ", "date": "2018.03.07", "title": "По-малко телефонни  измами в Русенско"}
{"url": "http://www.monitor.bg/a/view/70659-%D0%A2%D1%8A%D1%80%D1%81%D1%8F%D1%82-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B0-%D1%81-%D0%BA%D0%BE%D0%B9%D1%82%D0%BE-%D0%B5-%D1%83%D0%B1%D0%B8%D1%82-%D0%9F%D0%BB%D1%8A%D1%85%D0%B0/", "text": "Д-р Димитров стрелял по джапанки, чистил ръцете си от барутните частици, но забравил дрехите. Якето му открито в леген, а анцуга бил приготвен за изхвърляне в найлонова торбичка\n                    Незаконният пистолет „Валтер”, с който на 2 март през нощта д-р Иван Димитров застреля с един куршум в гърдите крадеца Жоро Джевизов – Плъха, все още не е открит. Разследващите категорично отказват да дават информация какви следи имат. В тайна се пази и самоличността на човека, на който лекарят се обадил на сутринта след намирането на трупа, за да го помоли да вземе пистолета и да го скрие на друго място. „Няма да коментирам”, бе лаконичният отговор на говорителя на окръжната прокуратура в Пловдив Галя Андреева – Минчева.Знае се само, че във фаталната нощ д-р Димитров е звънял на двама свои приятели за помощ. На този етап първият е привлечен като свидетел по делото. На него докторът му се е обадил след бягството на ранения Плъх. Приятелят се отзовал и въпреки нощния час, отишъл в дома на медика. Двамата заедно изринали снега, по който имало кървави следи от простреляния крадец. Събирали гилзи от двора и поради тази причина не се знае точно колко изстрела е произвел лекарят срещу крадеца в имота си. Предполага се, че е изпразнил целия пълнител на „Валтера”, но в двора му са били открити само две гилзи. След като поизчистили, д-р Димитров и приятелят му тръгнали да търсят из улиците в махалата накъде е поел раненият.Двамата обикаляли близо два часа, но тъй като вървели предимно по централните улици, не успели да открият Джевизов. Камери в района заснели как д-р Димитров излиза от дома си и се движи с пистолет в ръката. Пак от видеозаписите става ясно кога той и приятелят му излизат да търсят избягалия крадец и кога се прибират в къщата. Показанията на този първи свидетел са ключови за разследването, защото той дава информация за опита да бъде прикрито престъплението. Вторият човек, на който д-р Димитров звъни на сутринта, когато вече трупът на Плъха е бил открит, се пази в дълбока тайна. Него докторът помолил да отиде при скрития незаконен „Валтер”, да го вземе и да го укрие на друго място. Тъй като разследването в тази посока – да бъде открит пищовът, е в активна фаза, ако бъдат изнесени факти, то те могат да попречат на работата на криминалистите. Затова от прокуратурата пазят пълно мълчание по темата.Ясни са обаче останалите факти, за които дни наред имаше инсинуации, както от близки на арестувания доктор, така имаше и неправилна интерпретация от юристи. Тези факти се подкрепят както от разпитите на общо 15 свидетели, така и от видеозаписи на охранителни камери от частни домове, търговски обекти и от сградата на областната администрация в Пловдив.Бягството на ранения Плъх например е заснето както от камера в района, така е било видяно и от съсед на д-р Димитров. Комшията е вече свидетел по делото. Той е разказал на разследващите, че е чул стрелбата, излязъл е на терасата си и е видял бягащия крадец. Плъхът е бил сам. Не е имал съучастници в тази нощна кражба, е бил категоричен комшията. От всичките девет присъди, които имал зад гърба си Джевизов, само една от тях била за кражба със съучастник. Друга от присъдите била за притежание на откраднат от него самия пистолет, който той продал. Затова бил съден на два пъти – за кражбата на оръжието с други вещи и за държането и продажбата на пистолета. Всички останали седем присъди били за домови кражби, които Плъхът извършвал сам.Д-р Иван Димитров от Пловдив е бил по джапанки в нощта, когато е застрелял крадеца. Лекарят е бил облечен с анцуг, а когато е видял пришълеца да тършува из гаража, е облякъл връхно яке и е нахлузил джапанките. Така облечен е изхвърчал от втория етаж на къщата си и е слязъл в двора. Двамата се сборичкали и докторът паднал на земята, като така наранил лакътя си. Подутият му лакът е втората му рана след тази на глезена му. За нараняването на крака си д-р Димитров е променял три пъти версията си, каза говорителят на окръжната прокуратура в Пловдив Галина Андреева – Минчева. Първо докторът заявил, че Плъхът го замерил с табела, която намерил в гаража. След това казал, че по него била запратена метална тръба, а последно обяснил, че крадецът хвърлил по него нож и от това била раничката на глезена. Въпросният нож бил открит в жилището на медика след ареста му. Хладното оръжие било старателно измито. По същия начин, старателно, д-р Димитров е почистил ръцете си от барутните частици, но пък забравил за дрехите, по които криминалистите са открили следи от стрелбата.Разследващите намерили анцуга, с който бил облечен докторът в нощта на 2 март, в найлонова торбичка в коридора. Връхното яке бил сложил в леген в пералното помещение. Иззети били и джапанките, с които бил докторът. Съдебно-медицинската му експертиза предстои да стане готова.През 1996г. в районната прокуратура в Пловдив имало заведено досъдебно производство срещу общо петима души, един от които бил медикът. Разследването било по работно обвинение за хулиганство. То било обаче прекратено от прокуратурата през 2008г. по давност.В обясненията си пред разследващите в присъствието на адвоката си Георги Кутрянски  д-р Димитров признава, че 30 минути е наблюдавал действията на крадеца от терасата си преди да слезе долу. След това взел пистолета си, напълнил го с патрони и слязъл. Когато видял собственика, Плъха започнал да го замеря с предмети. Лекарят първо стрелял във въздуха, като извикал: „Стой, полиция!”. След това изпразнил целия пълнител на незаконния си пистолет „Валтер”. Два от изстрелите попаднали във вратата на гаража. Един от тях улучил крадеца в гърдите. Стрелбата била от упор, като куршумът попаднал в тялото на Джевизов от горе на долу. Това се обяснява от разследващите с факта, че крадецът е с ръст от едва 1,65 м, а лекарят е близо 2 метра висок. За притежанието на незаконния си пистолет д-р Димитров отказал да дава обяснения. Станало ясно, че го купил преди години, но откъде и от кого, не се знаело.По време на нощната стрелба съпругата на доктора Жулиета с двете им дъщери била в дома на дядо си в село Крумово. Тя и децата живеели там от седмица, тъй като на етажа им в Пловдив течал ремонт.\n\n\n                    ", "date": "2018.03.07", "title": "Търсят пистолета, с който е убит Плъха"}
{"url": "http://www.monitor.bg/a/view/86588-%D0%9F%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D1%83%D0%B1%D0%B8-%D0%BF%D0%B5%D1%88%D0%B5%D1%85%D0%BE%D0%B4%D0%B5%D1%86-%D0%B2-%D0%90%D0%B9%D1%82%D0%BE%D1%81-%D0%B8-%D0%B8%D0%B7%D0%B1%D1%8F%D0%B3%D0%B0/", "text": "Пиян шофьор прегази 38-годишен мъж на пътя и избяга. Кървавият инцидент е станал в около 01.10 ч. на  улица \"Хаджи Димитър\" в Айтос. Прегазеният Николай Николов се движел пеша вдясно на пътното платно, а автомобила го блъснал отзад. Той е бил откаран в Спешния център, където малко-по-късно починал от тежките травми. Водачът изобщо не спрял, а избягал с мръсна газ. Ченгетата обаче  бързо влезли в дирите на колата-убиец. След светкавично разследване униформените открили автомобила  \"Фолксваген Шаран\", с бургаска регистрация с кръв по броните и следи от удара. Возилото било оставено на паркинг в близост до сградата на Центъра за спешна медицинска помощ в Айтос. \"Установено е, че с автомобила се придвижвали  44 годишен мъж с инициали М.К. от Айтос  и 37 годишния С.З. До момента все още не е установено кой от двамата е шофирал автомобила\", съобщиха от бургаската полиция. По-възрастния мъж е тестван с дрегер за употреба на алкохол, който отчел 1,79 промила. Аверът му обаче отказал да бъде изпробван с дрегер за употреба на алкохол, но му е взета кръвна проба за химичен анализ. Ченгетата са свалили отпечатъци от волана, за да установят кой е управлявал автомобила. Двамата са задържани за срок до 24 часа с полицейско разпореждане, а по случая е образувано досъдебно производство. Според непотвърдена информация, убитият на пътя Николай Николов и двамата арестувани мъже били приятели и често гуляели заедно по кръчмите. Местни хора твърдят, че в злополучната нощ тримата отново купонясвали в една компания. Една от версиите, по които работят разследващите е, че Николай отказал да се прибира в кола и тръгнал сам пеша към дома си. Аверите му обаче смело се качили във Фолксвагена и тръгнали в същата посока. Когато го настигнали, шофьорът не го видял в тъмното и минал буквално отгоре му. Според друга версия, приятелите в колата решили да се пошегуват и настъпали на шега газта срещу Николай, за да го сплашат. Вероятно обаче алкохолът се оказал в повече и шегаджиите не успели да спрат навреме.", "date": "2018.03.07", "title": "Пиян шофьор уби пешеходец в Айтос и избяга"}
{"url": "http://www.monitor.bg/a/view/18438-%D0%9C%D1%8A%D0%B6-%D1%81%D0%BA%D0%BE%D1%87%D0%B8-%D0%BE%D1%82-%D1%85%D0%BE%D1%82%D0%B5%D0%BB%D1%81%D0%BA%D0%B0-%D1%81%D1%82%D0%B0%D1%8F-%D0%B3%D0%BE%D0%BD%D0%B5%D0%BB%D0%B8-%D0%B3%D0%BE-%D0%B4%D1%83%D1%85%D0%BE%D0%B2%D0%B5/", "text": "\n                    Клиент на великотърновски хотел шокирал персонала след като скочил от прозореца на стаята си на втория етаж, защото го гонели тъмни сили. 22-годишният мъж си наел стая в хотела, платил си предварително и вечерта се прибрал в нея, като взел ключа си от рецепцията. Минути по-късно обаче, той се появил пред служителката на рецепцията, целия в сняг и помолил да му даде резервния ключ за стаята, тъй като неговият останал вътре. Оказало се, че мъжът скочил от прозореца от височина 6-7 метра. За щастие обаче, при падането той се приземил върху пряспа сняг, която омекотила удара и спасила живота му. На ошашавените хотелски служители клиентът най-спокойно обяснил, че билпринуден да се метне през прозореца, тъй като бил подгонен от зли духове, които искаи да му напакостят.\n\nПаметливи припомнят, че преди няколко години друг клиент на търновски хотел пък изправи косите на персонала, след като мъртво пиян реши да слезе от осмия етаж на хотела по външната противопожарна стълба и почти бе на път да го стори. За щастие бдителен служител на хотела успя да види търсача на сини усещания и след кратка схватка с него го издърпа обратно в коридора на хотела. Възрастни хора от старата столица пък си спомнят за случай още по времето на соца, който за щастие също се разминал без тежък инцидент. Мъж проследява половинката си, която влиза в един от реномираните тогава търновски хотели, разбира, че отива в стая на втория етаж и решава да я шпионира през балкона. За да се добере до балкона обаче той решава да се прави на алпинист и тръгва да се катери по терасите. „За щастие докато е на първия етаж още, шпионинът пада е се отърва само с натъртен задник. В противен случай, ако бе стигнал до третия етаж и се бе изтърсил оттам, положението му никак нямаше да е завидно”, коментира бивш служител във въпросния хотел.\n                    ", "date": "2018.03.07", "title": "Мъж скочи от хотелска  стая, гонели го духове"}
{"url": "http://www.monitor.bg/a/view/26881-%D0%9F%D0%B5%D1%82%D0%B4%D0%B5%D1%81%D0%B5%D1%82%D0%B0%D1%87%D0%BA%D0%B0-%D0%B7%D0%B0-%D0%BA%D0%BE%D1%88%D0%BD%D0%B8%D1%86%D0%B0-%D1%81-%D0%BB%D0%B0%D0%BB%D0%B5%D1%82%D0%B0-%D0%B7%D0%B0-%D0%94%D0%B5%D0%BD%D1%8F-%D0%BD%D0%B0-%D0%B6%D0%B5%D0%BD%D0%B0%D1%82%D0%B0/", "text": "\n                    50 лева струва арт кошница с лалета ден преди 8-ми март, установи проверка на „Монитор“ в цветарските магазини в столицата. Оказва се, че ако искаме да зарадваме любимата жена, майката или някоя колежка с красиво аранжирани цветя, то ще трябва да се бръкнем доста надълбоко.\n\nРазноцветни лалета оформени като букет струват 34 лева, но ако са сложени в кошница с допълнителна украса, то цената скача на 49 лева. Петдесетачка ще трябва да дадем и за цветя оформени във формата на сърце. Поръчки за подобни цветни подаръци обаче можем да направим най-късно днес. Трябва да имаме предвид, че картичката и куриера, ако искаме да изненадаме нежния пол в дома или офиса, ще ни струват още пари.\n\nЦените на розите тръгват от 3,50 лева и стигат до 6 лева. Ако прибавим панделката и броката сумата отново скача на 7-8 лева. В момента се предлагат най-различни цветове – червени, бели, жълти, розови и т.н.\n\nКошничка от 25 рози обаче ще ни излезе 111 лева. За да направим щастлива обичаната жена можем да спретнем и още по-голяма изненада, като й подарим изящен букет от 101 червени рози. Подобно удоволствие обаче ще ни излезе 476 лева.\n                    ", "date": "2018.03.07", "title": "Петдесетачка за кошница  с лалета за Деня на жената"}
{"url": "http://www.monitor.bg/a/view/60425-%D0%9A%D0%B0%D1%82%D0%B0%D1%80-%D1%89%D0%B5-%D0%BD%D0%B8-%D0%BF%D0%BE%D0%BC%D0%B0%D0%B3%D0%B0-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B0-%D0%B7%D0%B0-%D0%B2%D1%82%D0%B5%D1%87%D0%BD%D0%B5%D0%BD-%D0%B3%D0%B0%D0%B7/", "text": "\n                    България и Катар ще си сътрудничат при изграждането на нова инфраструктура за доставки на втечнен или компресиран природен газ от арабската държава за страната ни и региона на Югоизточна Европа. Двете държави ще подкрепят участието на своите национални енергийни компании в съвместни проекти в областта на проучването, добива, преноса и дистрибуцията на въглеводороди. Те ще разгледат конкретни варианти за съвместни дейности, включително чрез създаване на смесена компания или други механизми. Това е предвидено в проект на меморандум за разбирателство между българското Министерство на енергетиката и Министерството на енергетиката и индустрията на Държавата Катар, одобрен от правителството на днешното му заседание.Меморандумът цели създаването на необходимата база за разширяване на енергийното сътрудничество между страните. Предвижда се смесена българо- катарска работна група да работи за задълбочаване на двустранното партньорство в областта на енергетиката.Правителството на България води последователна политика за гарантиране сигурността на енергийните доставки със страните - производителки и износителки на енергийни ресурси, включително и с Катар. С повече от 24 трлн. куб. м. Държавата от Персийския залив заема трето място в света по доказани газови запаси - около 14% от световния дял. Страната е най-големият производител и износител на втечнен природен газ в света с пазарен дял около 30%.Активизирането на двустранното сътрудничество между България и Катар в областта на енергетиката е напълно в синхрон със стремежа на страната ни за разнообразяване на източниците и маршрутите за газови доставки. С днешното решение на Министерския съвет министърът на енергетиката е упълномощен да проведе преговорите и да подпише меморандума.\n\nВъв вторник вицепремиерът и министър на външните работи Екатерина Захариева имаше работен обяд с посланиците на арабските държави в България. На него тя съобщи, че стокообменът на България с държавите от арабския регион общо възлиза едва на около 2 млрд. долара, което е изключително малко на фона на съществуващия огромен потенциал. „Българските компании и специалисти са добре познати сред арабските ни партньори, а спомените за тях в тези страни са изцяло положителни. Възможностите за успешно засилване на сътрудничеството с арабските страни в търговията, инженеринговата и инвестиционната дейност, енергетиката и туризма са огромни“, обясни тя.\n                    ", "date": "2018.03.07", "title": "Катар ще ни помага за изграждането на инфраструктура за втечнен газ"}
{"url": "http://www.monitor.bg/a/view/46259-%D0%97%D0%BE%D0%BD%D0%B0-%D0%B7%D0%B0-%D0%B5%D0%BA%D1%81%D1%82%D1%80%D0%B5%D0%BC%D0%BD%D0%B8-%D1%81%D0%BF%D0%BE%D1%80%D1%82%D0%BE%D0%B2%D0%B5-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BD%D0%B0-%D0%B8%D0%B7%D0%BB%D0%BE%D0%B6%D0%B1%D0%B0%D1%82%D0%B0-%D0%9F%D1%80%D0%B8%D1%80%D0%BE%D0%B4%D0%B0-%D0%9B%D0%BE%D0%B2-%D0%A0%D0%B8%D0%B1%D0%BE%D0%BB%D0%BE%D0%B2/", "text": "\n                    Зона за екстремни спортове  ще има за първи път в Международната изложба „Природа, Лов, Риболов“.  Нейното тазгодишно издание ще се проведе от 21 до 25 март в Международен панаир Пловдив.  Специализирана екипировка и идеи за алтернативен туризъм, последните модели дронове, фото и видео техника ще покаже новата инициатива. Тя се осъществява в партньорство със  списание 360°.\n\nУчастниците ще покажат изделия за лов, риболов и туризъм: лодки, оръжия, муниции,  принадлежности, облекло, обувки,  аксесоари,  оптически и навигационни уреди, високопроходими АТВ и УТВ, други продукти и услуги за  свободното време. Голяма част от тях са плод на високи технологии, с чиято помощ се повишава комфортът на ловците и риболовците. Ще има също ловни трофеи и действащи реплики на старинни оръжия.   \n\nПо традиция в „Природа, Лов, Риболов 2018“ ще се включат  държавните горски стопанства, които ще представят дестинации за ловен, риболовен и екстремен туризъм. С тези направления е свързана и дейността на Съюза на  ловците и риболовците в България, който е традиционен участник, наред с  други сдружения, работещи за съхраняването на природата. Изложбата се организира под егидата на Министерството на земеделието,  храните и горите.\n\nЗа широката публика изложбата ще бъде и забавна с атракциите от съпътстващата програма. Тя включва презентации, различни демонстрации и забавления, обучение по стрелба с въздушно оръжие,  конкурси и викторини.\n\nОчаква се над 20 000 посетители от страната и чужбина да разгледат „Природа, Лов, Риболов 2018“ и останалите прояви от Дните на семейството, свободното време, хобито и модата, които се провеждат по същото време в Панаира: Специализирана изложба „Цветна пролет“ (от 21 март), Италиански фестивал на красотата и прическата  (от 23 март),  международни киноложки изложби  (от 24 март).\n                    ", "date": "2018.03.07", "title": "Зона за екстремни спортове за първи път на изложбата „Природа, Лов, Риболов“"}
{"url": "http://www.monitor.bg/a/view/56874-%D0%9F%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BF%D0%B5%D1%87%D0%B0%D0%BB%D0%B1%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8%D1%82%D0%B5-%D0%BF%D1%80%D0%B5%D0%B4%D0%BF%D1%80%D0%B8%D1%8F%D1%82%D0%B8%D1%8F-%D0%B7%D0%B0-2017-%D0%B3-%D0%B2%D0%BB%D0%B8%D0%B7%D0%B0-%D0%B2-%D1%85%D0%B0%D0%B7%D0%BD%D0%B0%D1%82%D0%B0/", "text": "\n                    Правителството разпореди 50% отчисления от печалбата на държавните предприятия и търговските дружества с държавно участие в капитала за финансовата 2017 г. да бъдат внесени в полза на държавата. Решението е взето на днешното заседание на правителството и е във връзка със заложените параметри в Закона за държавния бюджет на Република България за 2018 г.\n\nВ обхвата на разпореждането не влизат лечебните заведения за болнична помощ, като се отчита тяхната специфика и изключителната им зависимост от ограничен брой източници на финансиране. Извън обхвата на разпореждането са и дружествата от отрасъл „Водоснабдяване и канализация“ поради изпълнение на предварителни условия във водния сектор за усвояване на средствата от европейските фондове за програмния период 2014 – 2020 г.\n\nСрокът за внасяне на отчисленията и дивидентите за държавата от предприятията е 31 май 2018 г., а 15 юли 2018 г. – за дружествата, които съставят годишен финансов отчет съгласно чл. 31, ал. 1 от Закона за счетоводството. С Разпореждането се осигуряват условия за изпълнение на приходната част на държавния бюджет за 2018 г. в частта на неданъчните приходи от дивиденти.\n                    ", "date": "2018.03.07", "title": "Половината печалба на държавните предприятия за 2017 г. влиза в хазната"}
{"url": "http://www.monitor.bg/a/view/46739-%D0%9E%D1%82-2019-%D0%B3-%D0%B8%D0%BC%D0%BE%D1%82%D0%B8%D1%82%D0%B5-%D1%81-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE-%D1%83%D0%B4%D0%BE%D1%81%D1%82%D0%BE%D0%B2%D0%B5%D1%80%D0%B5%D0%BD%D0%B8%D0%B5-%D0%B7%D0%B0-%D1%82%D0%B5%D0%B6%D0%B5%D1%81%D1%82%D0%B8/", "text": "Ще следят какви справки искат потребителите от Агенцията по вписванията\n                    Удостоверението за липса на тежести върху имот вече ще се издава електронно. Това съобщи вчера изпълнителният директор на Агенцията по вписванията Зорница Даскалова. Заедно с този електронен документ се въвеждат и други осем нови такива услуги. Те са част от проект „Надграждане на имотния регистър за интеграция с кадастралния регистър и предоставяне на допълнителни е-услуги“.\n\nИнициативата е на стойност 1,5 млн. лв., а всички нови улеснения за гражданите и бизнеса трябва да станат факт до края на 2019 г.\n\n„Този проект е изключително важен. С успешната му реализация ще се подобри обслужването за гражданите и бизнеса“, каза зам.-министърът на правосъдието Десислава Ахладова, като подчерта, че намаляването на административната тежест е сред\n\n \n\n\n\n \n\nпо които активно и последователно работят Министерството на правосъдието и Агенция по вписванията.\n\nВ момента удостоверението за тежести се получава след подаване на заявка в имотния регистър, където живеем. Сроковете за издаване на подобна справка обаче са 3 или 7 работни дни, като таксите съответно са 10 и 30 лева. Тъй като в момента обаче проектът е още в самото начало, все още не може да се каже дали тези такси ще отпаднат. Предположенията на експертите са, че сумите могат да бъдат редуцирани.\n\nДругото нововъведение е, че ще бъде създаден калкулатор за изчисление на дължимите държавни такси. По думите на Даскалова в момента много хора звънят в агенцията или директно отиват на гише да питат колко ще им струва дадена услуга. С калкулатора обаче директно от вкъщи или от офиса ще можем да изчислим колко пари трябва да извадим от джоба си, за да ни бъде предоставен съответния документ или справка.\n\nОсвен това вече няма да се изисква\n\n \n\n\n\n \n\nи да го пращаме по имейл, както досега, когато зареждаме електронната ни сметка в регистъра.\n\nОчаква се от догодина имотният регистър да дава и информация за данъчни цели на всички държавни институции, включително и на общините. Ще следят кой потребител за кого и чий имот иска справка и защо я прави, данните може да искат структури като ДАНС и МВР, ако за човека се води досъдебно производство например.\n\nЩе се цели и избягването на грешките. „Спомняте си примера с „Топлофикация“ за нанасяне на неверни данни, но от предходен акт“, разясни Даскалова. Въвеждат ви информация за имота, но бъркат вътре идеални части, адрес, площ или лични данни. „Всяка една грешка в сделката води до огромни проблеми за всяка една от страните“, бе категорична шефката на агенцията.\n\nВажно е да се спомене и че кадастърът и имотният регистър ще обменят документи, а съдиите ще могат електронно да подписват партидите, а не на хартия.\n                    ", "date": "2018.03.07", "title": "От 2019 г. имотите с електронно удостоверение за тежести"}
{"url": "http://www.monitor.bg/a/view/595-%D0%9A%D0%97%D0%9A-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%B1%D0%B0%D0%BD%D0%BA%D0%BE%D0%B2%D0%B8%D1%8F-%D1%81%D0%B5%D0%BA%D1%82%D0%BE%D1%80/", "text": "\n                    Във връзка с процесите на консолидация в банковия сектор и измененията в нормативната уредба, Комисията за защита на конкуренцията (КЗК) съобщи, че внимателно наблюдава конкурентната среда на този пазар.\n\nОт съобщението става ясно, че още през 2008 г. комисията е взела решение за извършването на Секторен анализ на конкурентната среда при банкирането на дребно, обхващащ периода 2006-а - първо полугодие на 2008 година.\n\nЕкспертите обаче са категорични, че събраната към момента информация, поражда необходимост от ново по-задълбочено изследване на конкуренцията при предлагането на банкови услуги, „което да анализира настоящите пазарни процеси и идентифицира евентуални допълнителни мерки, които да допринесат за правилното и ефективно функциониране на конкурентната пазарна среда“.\n\nЗа да си свърши работата комисията ще изисква и актуална информация от всички компетентни държавни органи и браншови организации.\n\n„Социално-икономическата значимост на този сектор изисква детайлно и отговорно проучване, поради което КЗК призовава обществеността за активно съдействие при предоставянето на всякаква информация и данни във връзка с настоящото производство“, категорични са от регулаторния орган.\n                    ", "date": "2018.03.07", "title": "КЗК проверява банковия сектор"}
{"url": "http://www.monitor.bg/a/view/81219-%D0%A1-%D0%B5%D0%B4%D0%BD%D0%B0-%D1%82%D1%80%D0%B5%D1%82%D0%B0-%D0%BF%D0%BE%D0%BC%D0%B0%D0%BB%D0%BA%D0%BE-%D0%BE%D0%BF%D0%BB%D0%B0%D0%BA%D0%B2%D0%B0%D0%BD%D0%B8%D1%8F-%D0%BE%D1%82-%D1%82%D0%B5%D0%BB%D0%B5%D0%BA%D0%BE%D0%BC%D0%B8%D1%82%D0%B5/", "text": "\n                    Оплакванията от мобилните оператори са намалели с 30% или с около една трета. Това заяви председателят на Комисията за защита на потребителите (КЗП) Димитър Маргаритов в ефира на БНР. По думите му допреди 2-3 години близо половината от всички жалби са били свързани с телекомите, а сега ситуацията се подобрява. „Това идва да ни каже, че действително пазарът се изчиства”, коментира той.\n\n„Вече покрай телефонията и интернет, ние ползваме и други услуги за електронно съдържание като абонаменти за различни филми, предавания, книги, игри и пр., което значително разширява спектъра на възможните нарушения. Този пазар е рисков и продължава да бъде такъв”, отбеляза председателят на КЗП.\n\nМаргаритов обясни още, че потребителят не е длъжен да поднови изтичащия си срочен договор с мобилния оператор за нов период, дори при настоятелни покани от страна на телекома. Договорът се трансформира в безсрочен. Ако при подписването му са предоставени преференциални условия, те ще отпадат, но дори и това е вариант при положение, че един безсрочен договор винаги може да се прекрати с едномесечно предизвестие, без да се дължи каквото и да било, коментира той.\n                    ", "date": "2018.03.07", "title": "С една трета по-малко оплаквания от телекомите"}
{"url": "http://www.monitor.bg/a/view/9105-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D1%82%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F%D1%82%D0%B0-%D0%B2-%D0%9F%D0%B5%D1%80%D0%BD%D0%B8%D0%BA/", "text": "\n                    Екип на министерство на енергетиката проверява техническото състояние и експлоатацията на енергийните обекти в „Топлофикация-Перник“ АД, във връзка със зачестилите аварии и прекъсване на подаването на топлинна енергия. Към момента топлоподаването към абонатите е възстановено и дружеството работи в нормални експлоатационни параметри, съобщиха от ведомството.\n\nИнспекцията на министерството включва изпълнение на задължението за набиране и съхраняване на резервите от горива, както и прилагането на реда и необходимите техническите условия за топлоснабдяване.\n\nВ началото на проверката заместник-министър Красимир Първанов обяви, че сметките на абонатите на „Топлофикация-Перник“ ще бъдат коригирани, като периодът, в който топлоподаването е било прекъснато, няма да бъде фактуриран.\n\nСлед констатиране на нередностите, контролните органи ще направят предписания за предприемане на последващи действия от страна на Топлофикация-Перник АД за тяхното изпълнение, с цел гарантиране сигурността на топлоподаването.\n\nОт министерството уточниха още, че резултатите от проверката ще бъдат оповестени в петък.\n                    ", "date": "2018.03.07", "title": "Проверяват топлофикацията в Перник"}
{"url": "http://www.monitor.bg/a/view/23124-%D0%95%D0%9A-%D0%BD%D0%B8-%D0%B8%D0%B7%D0%B2%D0%B0%D0%B4%D0%B8-%D0%BE%D1%82-%D0%B4%D1%8A%D1%80%D0%B6%D0%B0%D0%B2%D0%B8%D1%82%D0%B5-%D1%81-%D0%BF%D1%80%D0%B5%D0%BA%D0%BE%D0%BC%D0%B5%D1%80%D0%BD%D0%B8-%D0%B4%D0%B8%D1%81%D0%B1%D0%B0%D0%BB%D0%B0%D0%BD%D1%81%D0%B8/", "text": "\n                    Европейската комисия (ЕК) извади България от групата на държавите в ЕС с прекомерни макроикономическите дисбаланси, съобщиха от пресцентъра на Министерството на финансите.\n\nВ своя доклад за напредъка на държавите членки Европейската комисия пише, че страната ни продължава да изпитва дисбалани, които обаче вече не се оценяват като прекомерни. Това се дължало основно на постигнатия стабилен икономически растеж, подобрените условия на пазара на труда, добрите фискални резултати и подобрената устойчивост на финансовия сектор.\n\nКомисията отбелязва, че са необходими по-нататъшни действия за справяне с някои уязвимости във финансовия сектор. Трябвало да се намали и размера на дълга на частния сектор, както и да се продължи реформата за усъвършенстване на рамката по несъстоятелността. Комисията препоръчва и да преодолеем някои структурни предизвикателства на пазара на труда, в системата за социална защита и в тези на образованието и здравеопазването.\n\nВ отговор на идентифицираните от Комисията рискове, България ще предприеме необходимите действия и мерки на политиката, които ще бъдат представени в актуализацията на Националната програма за реформи за 2018 г. и в Конвергентната програма (2018-2021 г.), посочват от финансовото ведомство.\n                    ", "date": "2018.03.07", "title": "ЕК ни извади от държавите с „прекомерни дисбаланси“"}
{"url": "http://www.monitor.bg/a/view/68775-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%B5-%D0%B2-%D1%82%D0%BE%D0%BF-3-%D0%BD%D0%B0-%D0%B2%D0%BE%D0%B4%D0%B5%D1%89%D0%B8%D1%82%D0%B5-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%BF%D0%B0%D0%B7%D0%B0%D1%80%D0%B8-%D0%B7%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Германия е в топ 3 на водещите пазари за входящ туризъм за България. През 2017 г. германските туристи у нас са повече от 870 хил. и нарастват с 5,3 на сто спрямо година по-рано. Това каза министърът на туризма Николина Ангелкова на работна среща с Дейвид Рюц, изпълнителен директор на ITB Берлин.\n\nТя отбеляза, че през 2017 г. чуждестранните посетители в България са надхвърлили с над 1 млн. души населението на страната, достигайки до 8,882 млн. Това е увеличение от 7,6% спрямо рекордната доскоро 2016 г. Ангелкова допълни, че резултатите за първия месец на 2018 г. също са обещаващи. През януари общият брой туристически посещения на чужденци в България е близо 438 хил. и се отбелязва ръст от 18,8% спрямо същия месец година по-рано. В първия месец на 2018 г. посетителите от Германия са близо 12 хил. като се увеличават със 7,7% в сравнение с януари миналата година.\n\nМинистърът уточни, че традиционен за страната е морският туризъм, който е и основно търсен от германските туристи. В страната ни има повече от 40 хил. артефакта, което е основа за успешно развитие на културно-исторически туризъм. Ангелкова акцентира и на природните богатства у нас - близо 600 минерални извора и около 40 планински масива. Те са условие за предлагане на качествен продукт в сферата на балнео-, СПА и уелнес зимния, ски, еко и селски туризъм.\n                    ", "date": "2018.03.07", "title": "Германия е в топ 3 на водещите туристически пазари за България"}
{"url": "http://www.monitor.bg/a/view/25758-%D0%A1%D0%B0%D0%BC%D0%BE-1317-%D0%BD%D0%B0%D1%88%D0%B5%D0%BD%D1%86%D0%B8-%D0%B4%D0%B5%D0%BA%D0%BB%D0%B0%D1%80%D0%B8%D1%80%D0%B0%D0%BB%D0%B8-%D0%B4%D0%B0%D0%BD%D1%8A%D1%86%D0%B8-%D0%BE%D1%82-%D0%B4%D0%BE%D1%85%D0%BE%D0%B4%D0%B8-%D0%BE%D1%82-%D1%87%D1%83%D0%B6%D0%B1%D0%B8%D0%BD%D0%B0/", "text": "Окончателните данъци за кинтите от странство се заявяват до 30 април\n                    Само 1317 български граждани декларирали през миналата година окончателни данъци от доходи, придобити в чужбина, съобщиха за „Монитор“ от Националната агенция по приходите (НАП). Декларираните данъци за внасяне на данъци в България са 5 млн. лв. Говорителят на приходната агенция Росен Бъчваров съобщи за „Монитор“, че най-често въпросните пари се заявяват за доходи,\n\n \n\n\n\n \n\nГермания, Франция, Великобритания.\n\nОт приходната агенция съобщиха още, че окончателните данъци върху доходите от чужбина на местните физически лица вече се декларират веднъж годишно с подаването на годишна данъчна декларация за облагане на доходите. Срокът за деклариране и внасяне на дължимия окончателен данък за доходи, придобити през 2017 г., е до 30 април 2018 г.\n\nДо края на 2016 г. дължимият окончателен данък за доходите от чужбина се внасяше текущо, до края на месеца, следващ тримесечието на придобиването на доходите, и се декларираше с подаване на декларацията за дължими данъци по чл. 55 от Закона за данъците върху доходите на физическите лица (ЗДДФЛ). Отделно от това, получените през годината доходи се декларираха в Приложение № 8 на годишната данъчна декларация за облагане на доходите (по чл. 50 от ЗДДФЛ) за годината на придобиването им.\n\nОт началото на 2017 г. както доходите, така и дължимият за тях окончателен данък подлежат на деклариране от местните физически лица\n\n \n\n\n\n \n\nДанните се попълват отново в Приложение № 8, обясняват от данъчното ведомство.\n\nНовият ред за деклариране и внасяне на окончателния данък, дължим от местни физически лица, се отнася за следните доходи, придобити от източници в чужбина:\n\n- дивиденти;\n\n- ликвидационни дялове;\n\n- лихви по банкови сметки;\n\n- доходи от доброволно осигуряване и застраховане (по реда на чл. 38, ал. 8 от ЗДДФЛ);\n\n- доходи, придобити от замяна на акции и дялове във връзка с преобразуване на дружества (по глава деветнадесета, раздел ІІ от Закона за корпоративното подоходно облагане), които се облагат с окончателен данък.\n\nИнформация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП www.nap.bg.\n                    ", "date": "2018.03.07", "title": "Само 1317 нашенци декларирали данъци от доходи от чужбина"}
{"url": "http://www.monitor.bg/a/view/33026-%D0%91%D0%BE%D0%B9%D0%BA%D0%BE-%D0%91%D0%BE%D1%80%D0%B8%D1%81%D0%BE%D0%B2-%D0%A2%D0%B5%D1%80%D0%BC%D0%B8%D0%BD%D1%8A%D1%82-%D0%BD%D0%B5%D0%B8%D0%B7%D0%B1%D0%B5%D0%B6%D0%BD%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D0%B4%D0%B0-%D1%81%D0%B5-%D0%B5-%D1%84%D0%BE%D1%80%D0%BC%D1%83%D0%BB%D0%B8%D1%80%D0%B0%D0%BD%D0%B0-%D1%8F%D1%81%D0%BD%D0%BE/", "text": "Терминът „неизбежна отбрана“ да бъде ясно формулиран в Наказателния кодекс (НК). Затова настоял премиерът Бойко Борисов по време на заседението на Министерския съвет, става ясно от стенограмата от него. Той се обърнал персонално към министрите на правосъдието и на вътрешните работи Цецка Цачева и Валентин Радев и към коалиционните партньори да презицират много внимателно обвхвата на неизбежната отбрана, като поводът е поставената на дневен ред необходимост от промяна в НК, заради случая с пловдивския лекар д-р Иван Димитров, който застреля проникналия в имота му рецидивист Георги Джевизов, известен като Жоро Плъха. „Не минавайте в крайности, защото утре може някой да застреля деца, които берат череши в двора му, не че е правилно, друг може да покани някого на кафе, да го застреля и да каже „нападна ме“. Практиката в световен мащаб познава какви ли не инциденти и случаи, така че настоявам действително в този термин „неизбежна отбрана“ да бъде ясно формулирано, ако е неясно сега, при какви условия – при взлом, нощно време, затворен обсег“, заръчал Борисов. Той съветвал министрите в спокойна и разумна обстановка с неправителствени организации, юристи, адвокатурата, прокуратурори и съдии, да обсъдят възможностите за уточняване на термина без да се поддават на крайности. „Да, в някои щати всеки носи оръжие, но ако върнете в последната една година колко случаи на масови убийства на деца, на случайни хора се получават и какви протести там в обратната посока, виждате, че действително нещата никак не са прости за урегулиране“, подчертал премиерът. Борисов е категоричен, че съществува проблем и няма българин, който да не подкрепи решение за отбрана, ако някой ти влезе в дома въоръжен. „Дори и да не е въоръжен, от стреса може да получиш и инфаркт да умреш, може всичко да се случи, че човекът не може да защити семейството си. Това дълбоко накърнява“, заявил той. Борисов обърнал и внимание на това, че хората искат справедливост и решения, за да са сигурни, че като си легнат, ако някой им влезе в дома, могат да се защитят. По думите му новините сутрин са пълни с битови убийства. \"Баща-син, тъст-зет и подобни и ще каже „ми той замахна и аз в неизбежна самоотбрана го убих“, затова трябва много да се внимава\", обяснил министър-председателят. Той отбелязал, че НК касае много съдби. Премиерът говори и за друг закон, който в момента се подготвя – за противозаконното отнемане на автомобили и пита „защо не е кражба, а е отнемане?“. От своя страна Цачева не скрила, че споделя мнението на Борисов, но призовала да се вземат под внимание и всички решения на Конституционен съд и какво е вървяло през годината по тези състави. “Работна група ще предложи промени в чл. 12 на НК, след като се консултираме с депутати, юристи и НПО-та”, заяви Цачева. От своя страна Радев допълни, че измененията ще бъдат направени така, че е да е ясно кога се касае за неизбежна защита и кога за самозащита. В същото време пък лидерът на ВМРО и военен министър Красимир Каракачанов обяви по-късно през деня, че в качеството си на вицепремиер по обществения ред и сигурността вече е изготвил със своя екип промени в НК, Според публикуваните от него във Фейсбук изменения, изречението в чл. 12 \"Няма превишаване пределите на неизбежната отбрана, ако нападението е извършено чрез проникване с насилие или с взлом в жилище.\" всъщност трябва да гласи: \"Няма превишаване пределите на неизбежната отбрана, когато нападението е извършено чрез противозаконно влизане в жилище, както и когато нападението е насочено срещу живота, здравето, свободата или половата неприкосновеност на отбраняващия се или на другиго и е извършено от две или повече лица, от въоръжено лице или нощем.“. Относно чл. 218б, който гласи: \"За деяния по чл. 194, ал. 3, чл. 195, ал. 4, чл. 204, буква \"а\", чл. 206, ал. 1 и 5 и чл. 207 и за вещно укривателство във връзка с тях, когато стойността на предмета е до размера на две минимални работни заплати за страната, установени към датата на извършване на деянието, наказанието е глоба от сто до триста лева, налагана по административен ред, ако предметът на престъплението е възстановен или заместен.\", пък трябвало в ал. 1 думите „две минимални работни заплати“ да се заменят с „една минимална работна заплата“, а думите „сто до триста“ да се заменят с „петстотин до хиляда“. Патриотите предлагат също така промяна на ал. 2 от чл. 218б, гласяща, че разпоредбата на предходната алинея не се прилага, когато деецът в продължение на една година е извършил две или повече деяния, общата стойност на предмета на които е над сто и петдесет лева. Според тях думите от т.1 „общата стойност на предмета на които е над сто и петдесет лева“ трябва да се заличат.", "date": "2018.03.07", "title": "Бойко Борисов: Терминът „неизбежна отбрана“ да се формулира ясно"}
{"url": "http://www.monitor.bg/a/view/83138-%D0%91%D0%BE%D1%80%D0%B8%D1%81%D0%BE%D0%B2-%D1%80%D0%B0%D0%B7%D0%BF%D0%BE%D1%80%D0%B5%D0%B4%D0%B8-%D0%B8%D0%B7%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D1%8F%D0%B7%D0%BE%D0%B2%D0%B8%D1%80-%D0%A2%D0%B8%D1%87%D0%B0/", "text": "\n                    Премиерът Бойко Борисов е разпоредил спешни мерки за изпускането на язовир „Тича“, съобщиха от Министерски съвет. По негово разпореждане министрите на земеделието, храните и горите и на околната среда и води пътуват към язовира, за да следят организацията по контролираното изпускане на водоема. За да се избегнат наводнения на земеделски земи и обществено имущество, двете министерства, в координация с „Напоителни системи“ и „Басейнова дирекция“-Варна, Гражданска защита, Областната управа и кметовете, са създали необходимата организация за информиране на жителите на населените места в района.\n\nОчаква се контролираното изпускане през преливника на язовир „Тича“ да започне късния следобед със скорост 10-12 м3/сек. Експерти от „Напоителни системи“ вече са обходили поречието на река Камчия, като са извършили и почистване. Към момента в района няма опасност от наводнения, тъй като речните корита могат да поемат контролираното изпускане. Жителите на близките населени места вече са информирани за действията на регионалните институции и за всички предприети превантивни мерки.\n                    ", "date": "2018.03.07", "title": "Премиерът разпореди изпускането на язовир „Тича“"}
{"url": "http://www.monitor.bg/a/view/88796-%D0%A3%D0%B2%D0%BE%D0%BB%D0%BD%D1%8F%D0%B2%D0%B0%D1%82-%D0%BF%D1%80%D0%BE%D1%84%D0%B5%D1%81%D0%BE%D1%80%D0%B8-%D0%B7%D0%B0%D1%80%D0%B0%D0%B4%D0%B8-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%BE/", "text": "Докторите ще се разделят с научната степен при доказана измама \n                    Професори и доценти ще бъдат уволнявани, ако се установи, че са заели академичната си длъжност чрез плагиатство. Това прие днес парламентарната образователна комисия като част от Закона за развитие на академичния състав. Неговата цел е да ограничи разрастването на учените „на кило“, след като законът „Игнатов“ преди осем години позволи всеки университет да си произвежда професори.\n\nНа онези доктори и доктори на науките, които са станали такива чрез плагиатство, ще бъде отнемана научната степен. Това ще става, без да има давност, тоест независимо кога е бил преписан научният труд. Същото важи и за учени, които умишлено са използвани измислени или манипулирани данни в изследванията си. Университети, които не се съобразяват системно с тези разпоредби на закона, ще бъдат предлагани за отнемане на програмната акредитация, записаха още депутатите. Ако институт на Българска академия на науките направи същото, ще бъде отнета акредитацията на докторантските му програми. За плагиатство вече учените ще могат да се жалват не само в съда, но и в специална комисия по етика към министъра на образованието и науката. До момента оплакванията бяха, че процедурите са твърде дълги и тромави. Благодарение на това проф. Величко Адамов се задържа с години като ректор на Стопанска академия – Свищов.\n\nУчените вече ще трябва да отговарят на специални наукометрични показатели – публикации или цитати в престижни научни списания с висок импакт-фактор, за да могат да станат доценти или професори. Онези, които са заели тези длъжности по времето на закона „Игнатов“, но не отговарят на тези критерии, няма да бъдат уволнявани, но няма да имат право да бъдат ръководители, да участват в журита и да водят докторанти.\n\nПредложенията за тези промени бяха внесени още по времето на служебния министър проф. Николай Денков, но тогава ректорите оказаха остра съпротива срещу тях. В крайна сметка обаче комисията прие повечето от неговите идеи. Двама бивши министри консултираха депутатите вчера по време на приемането на поправките – служебният Николай Денков и Анелия Клисарова от БСП.\n                    ", "date": "2018.03.07", "title": "Уволняват професори заради плагиатство"}
{"url": "http://www.monitor.bg/a/view/21690-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D1%89%D0%B5-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%A7%D0%95%D0%97/", "text": "\n                    Прокуратурата ще извърши проверка на всички сделки, довели до приватизацията на ЧЕЗ. Това съобщи след като присъства на заседание на правната комисия в НС главният прокурор Сотир Цацаров, който потвърди, че в държавното обвинение е получен сигнал от БСП, чиито представители по-рано през деня  с купуването на българските активи на компанията от дружеството „Инерком“ пред МС. Документът постъпил във вторник и в него освен за проверка на продажбата на дружеството, се настоява и да се установи какъв е произходът на средствата на българския купувач на ЧЕЗ.Цацаров обясни, че по втория въпрос вече тече проверка от страна на ДАНС и НАП, която бе разпоредена от премиера Бойко Борисов и ако двете агенции открият данни за престъпления, разследването ще бъде предадено на прокуратурата.Цацаров коментира и изразените от управляващите , обявени днес и от премиера Бойко Борисов след убийството на Георги Джевизов-Жоро Плъха от лекаря д-р Иван Димитров, в чийто имот в Пловдив проникнал рецидивиста. „Ако проследим хронологията на исканията за такава промяна, за първи път такива искания бяха формулирани от „Обединени патриоти“, мисля че от ВМРО. Аз бих заявил следната позиция – първо, добре е да се помисли трябва ли да се променя точно чл. 12 за неизбежната отбрана или НК показва немалко дефицити или би предизвикал огромни затруднения в една следваща норма – чл. 12 а, задържането на престъпник, това което се нарича граждански арест. Второ, много ми се иска да вярвам, че исканията за промени в НК ще бъдат извършени след внимателно обмисляне на положенията в наказателното право, нарушенията в областта на неизбежната отбрана, защото си спомняме, че преди години част от приети много бързо промени бяха обявени за противоконституционни. Все ми се иска да вярвам, че тези призиви за промени в НК са породени от истинска загриженост за приложението на закона, а не са плод на поредната конюнктура, на поредното гонене на случая и са предизвикани от елементи на политически популизъм. Дали трябва да се промени чл. 12 оставам на вниманието на хората в тази сграда НС. Трябва да вярваме, че това ще се прави с мисъл и това няма да се прави по конюнктурни подбуди или с цел политически дивиденти. Работата на прокуратурата и на съда е да прилага законите. Ако бъдем поканени в работна група за поправки, ще преценим дали да участваме. Разбира се, ако бъдем поканени, ще изпратим представител. Ако има нужда от промяна, то трябва да бъде направена много внимателно, много обмислено и с мисъл за всичко онова, което следва от тази промяна през следващите години напред и следващите случаи напред. За убийството от лекаря в Пловдив Мисля, че колегите за 3 дни свършиха огромен обем работа не под обществен натиск, защото справедливият гняв на гражданите не може да бъде наречен обществен натиск. Този гняв бе използван от някои политици съвсем тенденциозно. Събрана е информация за фактическата обстановка“, коментира обвинител номер 1.„Нямам впечатление да ми е увеличена охраната. Ако свързвате охраната от НСО с акта „Магнитски, имате... това е от рубриката „приключения и научна фантастика. Единственото, което ще ви отговоря е, че със или без акта „Магнитски“, аз ще си върша работата, така както я разбирам и по досегашния начин. Не ме касае акта „Магнитски, касае ме моята работа“, коментира пък мераците на подсъдимия за фалита на КТБ Цветан Василев да се изкара жертва.Относно работата му с шефа на ВКС Лозан Панов през първите 100 дни на новия състав на ВСС пък Цацаров не скри, че двамата имат различия: „Мисля, че го заявих ясно – ние с г-н Панов имаме различна ценностна система. Ние с г-н Панов имаме различни представи за справедливост и може би за работата на органите на съдебната власт. Само че ние с г-н Панов сме длъжни да работим, както работят главен прокурор и председател на ВКС. Различната ни ценностна система не означава, че ние трябва да сме в противоборство. Аз с г-н Панов приятел никога няма да стана, това съм го казвал и на него. Но това не означава, че не трябва да работя с него. Не мисля, че има пречки в работата на ВСС – напротив този състав на ВСС бих казал работи изключително добре, за всеобща изненада на много хора, които очакваха, че ще възпроизведе старите скандали. Нещо повече – аз лично виждам огромни позитиви в работата на прокурорската колегия. Мен това ме интересува. А Пленумът също работи доста добре. Нещо повече – опроверга се тезата, че едва ли не прокурорската колегия и нейни представители – да не кажа в частност аз, диктуват определят и т.н. решенията. Както се видя съветът и колегиите работят спокойно, при този нов състав.Главният прокурор представи пред правната комисия в парламента резултатите от разпоредената от него проверка в цялата страна за броя на осъдените на затвор, които не са задържани и засега са успели да избегнат наказанието си. Данните показват, че в момента бегълците от правосъдието са 905. Те са били 925, но докато е траела проверката на прокурорите 24 души са били задържани, а междувременно други четирима са се укрили. Цацаров заяви пред депутатите, че е изключително ниска ефективността на оперативно-издирвателните мероприятия на територията на страната. „Промените в Закона за специалните разузнавателни средства и в Закона за електронните съобщения не са панацея, но невъзможността да бъдат използвани за издирвани бегълци е неадекватна във време на информационен обмен. Абсурд е в днешно време да не можем да проследим електронната комуникация на лице с 10 годишна присъда, а да го издирваме на последния му известен адрес“, каза Цацаров. Данните на прокуратурата сочат, че 700 от бегълците от правосъдието всъщност се укриват в чужбина, като има много укриващи се в държави от ЕС, както и в бивши съветски републики. Цацаров предлага да се използват СРС и проследяване на електроните комуникации за издирване на бегълците от правосъдието. Работата по задържане на осъдените и привеждането им в затвора да се поеме от МВР. Имената и снимките на всички издирвани да бъдат оповестени на специален сайт, в който всеки да може да направи справка. Той беше поканен от депутатите за парламентарно изслушване по две теми – бягствата от правосъдието и ефекта от последните промени в НПК, които влязоха в сила на 5 ноември 2017 година.\n\n\n                    ", "date": "2018.03.07", "title": "Прокуратурата ще проверява приватизацията на ЧЕЗ"}
{"url": "http://www.monitor.bg/a/view/69666-%D0%94%D0%BE-20-%D0%BC%D0%B0%D1%80%D1%82-%D1%81%D0%B5-%D1%80%D0%B5%D1%88%D0%B0%D0%B2%D0%B0-%D0%B7%D0%B0-%D0%B2%D0%B5%D0%BB%D0%B8%D0%BA%D0%B4%D0%B5%D0%BD%D1%81%D0%BA%D0%B8%D1%82%D0%B5-%D0%B4%D0%BE%D0%B1%D0%B0%D0%B2%D0%BA%D0%B8-%D0%B7%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5/", "text": "\n                    До 20 март ще се реши дали ще има великденски добавки за пенсионерите. Toва обяви социалният министър Бисер Петков.\nТой посочи, че към момента не са водени разговори с министъра на финансите, нито пък са правени разчети. “Решението зависи от финансовия министър, защото става дума за допълнителен и непланиран в бюджета на ДОО разход”, отбеляза Бисер Петков.\nТой обясни, че е важно да се види дали тези средства могат да бъдат осигурени без да се наруши финансовата стабилност на системата. Ако има средства, трябва да се уточни и за кои групи ще бъдат отпуснати, каква ще е сумата, отбеляза Петков.\nВ отговор на въпрос дали ще води разговори да е по-справедливо разпределението на парите и да има за всички пенсионери, Бисер Петков припомни, че е направил такъв опит за коледните добавки, но се е оказало, че отчетността на НОИ не позволява справедливост, ако се излезе извън прилагания вече подход, стъпващ на изплащания размер на пенсията, съобразен с линията на бедност.\n                    ", "date": "2018.03.07", "title": "Решават до 20 март за великденските добавки за пенсионерите "}
{"url": "http://www.monitor.bg/a/view/76233-%D0%9F%D1%80%D0%BE%D0%BC%D0%B5%D0%BD%D1%8F%D1%82-%D0%9D%D0%9A-%D0%B7%D0%B0%D1%80%D0%B0%D0%B4%D0%B8-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%96%D0%BE%D1%80%D0%BE-%D0%9F%D0%BB%D1%8A%D1%85%D0%B0-%D0%9E%D0%91%D0%97%D0%9E%D0%A0/", "text": "Цацаров за промяна в закона, но в частта за гражданския арест\n                    Премиерът Бойко Борисов е възложил на вътрешното и правосъдното министерство да търсят възможности за промени в Наказателния кодекс. Вътрешният министър Валентин Радев и правосъдния Цецка Цачева имат задачата да инициират промени в закона за защита на личната собственост заради случая с пловдивския лекар д-р Иван Димитров, който застреля проникналия в имота му рецидивист Георги Джевизов, известен като Жоро Плъха. . Терминът „неизбежна отбрана“ да бъде ясно формулиран в Наказателния кодекс (НК). Затова настоял премиерът Бойко Борисов по време на заседанието на Министерския съвет, става ясно от стенограмата от него.„Не минавайте в крайности, защото утре може някой да застреля деца, които берат череши в двора му, не че е правилно, друг може да покани някого на кафе, да го застреля и да каже „нападна ме“. Практиката в световен мащаб познава какви ли не инциденти и случаи, така че настоявам действително в този термин „неизбежна отбрана“ да бъде ясно формулирано, ако е неясно сега, при какви условия – при взлом, нощно време, затворен обсег“, заръчал Борисов. Той съветвал министрите в спокойна и разумна обстановка с неправителствени организации, юристи, адвокатурата, прокуратури и съдии, да обсъдят възможностите за уточняване на термина без да се поддават на крайности.„Да, в някои щати всеки носи оръжие, но ако върнете в последната една година колко случаи на масови убийства на деца, на случайни хора се получават и какви протести там в обратната посока, виждате, че действително нещата никак не са прости за урегулиране“, подчертал премиерът. Борисов е категоричен, че съществува проблем и няма българин, който да не подкрепи решение за отбрана, ако някой ти влезе в дома въоръжен.„Дори и да не е въоръжен, от стреса може да получиш и инфаркт да умреш, може всичко да се случи, че човекът не може да защити семейството си. Това дълбоко накърнява“, заявил той. Борисов обърнал и внимание на това, че хората искат справедливост и решения, за да са сигурни, че като си легнат, ако някой им влезе в дома, могат да се защитят. По думите му новините сутрин са пълни с битови убийства.\"Баща-син, тъст-зет и подобни и ще каже „ми той замахна и аз в неизбежна самоотбрана го убих“, затова трябва много да се внимава\", обяснил министър-председателят. Той отбелязал, че НК касае много съдби. Премиерът говори и за друг закон, който в момента се подготвя – за противозаконното отнемане на автомобили и пита „защо не е кражба, а е отнемане?“.От своя страна Цачева не скрила, че споделя мнението на Борисов, но призовала да се вземат под внимание и всички решения на Конституционен съд и какво е вървяло през годината по тези състави.В същото време лидерът на ВМРО и военен министър Красимир Каракачанов обяви, че в качеството си на вицепремиер по обществения ред и сигурността вече е изготвил промени в НК, Според публикуваните от него във Фейсбук изменения, изречението в чл. 12 \"Няма превишаване пределите на неизбежната отбрана, ако нападението е извършено чрез проникване с насилие или с взлом в жилище.\" всъщност трябва да гласи: \"Няма превишаване пределите на неизбежната отбрана, когато нападението е извършено чрез противозаконно влизане в жилище, както и когато нападението е насочено срещу живота, здравето, свободата или половата неприкосновеност на отбраняващия се или на другиго и е извършено от две или повече лица, от въоръжено лице или нощем.“. Относно чл. 218б, който гласи: \"За деяния по чл. 194, ал. 3, чл. 195, ал. 4, чл. 204, буква \"а\", чл. 206, ал. 1 и 5 и чл. 207 и за вещно укривателство във връзка с тях, когато стойността на предмета е до размера на две минимални работни заплати за страната, установени към датата на извършване на деянието, наказанието е глоба от сто до триста лева, налагана по административен ред, ако предметът на престъплението е възстановен или заместен.\", пък трябвало в ал. 1 думите „две минимални работни заплати“ да се заменят с „една минимална работна заплата“, а думите „сто до триста“ да се заменят с „петстотин до хиляда“. Патриотите предлагат също така промяна на ал. 2 от чл. 218б, гласяща, че разпоредбата на предходната алинея не се прилага, когато деецът в продължение на една година е извършил две или повече деяния, общата стойност на предмета на които е над сто и петдесет лева. Според тях думите от т.1 „общата стойност на предмета на които е над сто и петдесет лева“ трябва да се заличат.„Ако проследим хронологията на исканията за такава промяна за първи път такива искания бяха формулирани от Обединени патриоти, мисля че от ВМРО. Аз бих заявил следната позиция – първо, добре е да се помисли трябва ли да се променя точно чл. 12 за неизбежната отбрана или НК показва немалко дефицити или би предизвикал огромни затруднения в една следваща норма – чл. 12 а, задържането на престъпник, това което се нарича граждански арест“, заяви от своя страна главният прокурор Сотир Цацаров.„Много ми се иска да вярвам, че исканията за промени в НК ще бъдат извършени след внимателно обмисляне на положенията в наказателното право, нарушенията в областта на неизбежната отбрана, защото си спомняме, че преди години част от приети много бързо промени бяха обявени за противоконституционни. Все ми се иска да вярвам, че тези призиви за промени в НК са породени от истинска загриженост за приложението на закона, а не са плод на поредната конюнктура, на поредното гонене на случая и са предизвикани от елементи на политически популизъм“, допълни още обвинител № 1.„Дали трябва да се промени чл. 12 оставам на вниманието на хората в тази сграда /НС/. Трябва да вярваме, че това ще се прави с мисъл и това няма да се прави по конюнктурни подбуди или с цел политически дивиденти. Работата на прокуратурата и на съда е да прилага законите. Ако бъдем поканени в работна група за поправки, ще преценим дали да участваме. Разбира се, ако бъдем поканени, ще изпратим представител. Ако има нужда от промяна, то трябва да бъде направена много внимателно, много обмислено и с мисъл за всичко онова, което следва от тази промяна през следващите години напред и следващите случаи напред. За убийството от лекаря в Пловдив Мисля, че колегите за 3 дни свършиха огромен обем работа не под обществен натиск, защото справедливият гняв на гражданите не може да бъде наречен обществен натиск. Този гняв бе използван от някои политици съвсем тенденциозно. Събрана е информация за фактическата обстановка“, категоричен бе още главният прокурор. \n\n\n                    ", "date": "2018.03.07", "title": "Променят НК заради убийството на Жоро Плъха (ОБЗОР)"}
