{"url": "https://www.monitor.bg:443/bg/a/view/kseroksyt-i-klimatikyt-ni-razboljavat-v-ofisa-170295", "text": "Озонът, който повечето хора смятат за синоним на чист въздух, всъщност е отровен газ. Големите копирни машини в офисите пръскат озон и ако помещението няма добра вентилация, хората го вдишват. „Това е един от рисковете за здравето, заедно с климатиците, които са инкубатор на бактерии и вируси“, коментира Огнян Атанасов, национален секретар на КНСБ и автор на книга за безопасните условия на труд. Според него най-опасни са централните климатици, тъй като те се чистят по-рядко и в тях се наслоява Обикновено това се случва, когато климатикът е спрян известно време, прахът се натрупва и при пускането му, микроорганизмите излитат в атмосферата на офиса. Мастилото от тонерите не е толкова опасно, но за служителите, които непрекъснато са в контакт с него съществува известен риск от алергични състояния на кожата, уточни експертът. Другите проблемни места в офиса са настилките, тъй като в немалко помещения подът е постлан с мокет. Там също се загнездват всякакви микроорганизми.“ Алергените в офиса са повече от тези в дома“, категоричен е Атанасов. Почистването с евтини препарати също носи риск за здравето, твърдят експертите. Формалдехидът, с чиято миризма в болниците сме свикнали, е канцерогенен. Този химичен елемент е един от 100-те записани в европейските директиви за безопасни условия на труд, определени като канцерогени и мутагени. Бензоли, феноли, както и формалдехидът са част от елементите, които макар и в малки количества се съдържат в някои от вещите и предметите на работното място. На първо място обаче е азбестът. Той е посочен като канцероген №1. Не е представен в евродирективите за вредни вещества на работното място, тъй като за него има отделна директива. По-голяма част от професионалните ракови заболявания са последствие от употребата на азбест в миналото. Евродирективата „Europe – 2023 – Asbestos Free” ни задължава той да бъде У нас азбест се съдържа на много места, като например в окачените тавани, които се поставяха в много от служебните помещения. Съдържа се в малки количества в някои видове изолации, най-вече на покривите. „У нас има само две лицензирани фирми за премахване на азбест, а той не е толкова опасен, когато се пресова, отколкото когато се реже“, уточни Атанасов. „Най-старата директива, още от 1999 г. на Международната организация на труда, която е отразена и в европейските документи е тази за лъченията“, обясни още Атанасов. Изискванията, заложени по онова време са екранът на компютъра да е на нивото на очите, клавиатурата да е отдалечена на 45 см от погледа, да се ползват протекторни очила и др. Някои вече са отпаднали, защото технологиите са напреднали и част от рисковете са елиминирани. В големи мултинационални компании дори се договаря, служители да получат специалните очила за компютър, които може да са от 50 до 300 лева, в зависимост от възможностите на фирмата. „Електромагнитните излъчвания могат да се измерват, но това се прави много рядко у нас“, обясни Огнян Атанасов. Когато те са извън нормите могат да предизвикат хронично главоболие, системна тревожност и дори остра нужда от свръх доза кафе. Според специалистът по безопасни условия на труд, обаче и най-обикновените контакти могат да произведат инцидент с тежки изгаряния, затова те трябва да се замерват редовно. Най-честите оплаквания на офисните работници обаче са алергиите и заболяванията на дихателните пътища. Вирусните заболявания, които циркулират от октомври до април в затворените пространства на служебните помещения са редовната причина за отсъствия от работа. Част от раковите заболявания доказано се свързват с професионалните задължения. На второ място са болестите на кръвоносната система, сочи статистиката. Влошаването на кръвообращението се предизвиква от часовете прекарани в седнало положение. Това предизвиква натрупване на кръв в краката и стъпалата, което на свой ред води към разширени вени, подути стъпала и дори тромбоза. Хората, които прекарват повече от 23 часа седмично седнали се излагат на риск от сърдечно-съдови заболявания. Повишават се кръвното налягане и нивото на холестерола. Развива се и склонност към диабет. Застоят на кръвта в таза увеличава рискът от рак на дебелото черво.", "date": "2019.07.11", "title": "Ксероксът и климатикът ни разболяват в офиса"}
{"url": "https://www.monitor.bg:443/bg/a/view/pak-karucata-pred-konja-170296", "text": "Повече от година след като пламна чумата в Странджа, сега едно след друго се появяват нови огнища в Северна България. Ако вирусът влезе в големите свинекомплекси, ще настъпи катастрофа със загуби от 2 милиарда лева, предупредиха от БАБХ. Правителството отпусна близо 4 милиона лева за справяне с проблема, мобилизирани са областни управители, кметове, ветеринари, ловци, жандармерия. Стопаните масово колят прасета и пълнят фризерите, преди да им ги унищожат. Въпреки, че и сега има недоволни от случващото се, прави впечатление, че този път организацията и действията са по-добри от онези в Странджа, където се стигна до скандални сблъсъци и политически спекулации. Възниква обаче логичният въпрос защо винаги се действа като на пожар. Това, че загубите ще са огромни е известно от миналата година. Но пак настъпи суматоха, защото никой не знае къде и кой колко животни отглежда. Или казано в прав текст – те се отглеждат нелегално. И чиновниците, които сега тършуват из селските дворове, не са направили така, че домашните животни да бъдат регистрирани. Още при предишните случаи беше ясно, че това безхаберие трябва да се прекрати. Някой може да възрази – един милион коли са без винетки и въпреки това се движат предимно по селските пътища, та прасетата ли да броят. Така е, но всяко уж “непосилно” за чиновника усилие, в крайна сметка е от полза, защото улеснява справянето с всеки проблем. Същото се отнася и за стопаните. Под угрозата от санкции, те трябва да знаят, че по най-бързия начин е редно да регистрират всяко новопоявило животно в техния двор. Истината е, че не бива всеки път да се действа на принципа проба-грешка. Като има правила и те се спазват, всичко ще е наред. Сега такива очевидно няма. А когато няма, последствията ще са за всички.", "date": "2019.07.11", "title": "Пак каруцата пред коня"}
{"url": "https://www.monitor.bg:443/bg/a/view/levski-s-udarno-nachalo-v-liga-evropa-170299", "text": "„Левски“ стартира ударно сезон 2019/2020 година в Лига Европа. \"Сините\" победиха с 2:0 като гост „Ружомберок“ в първи мач от първия предварителен кръг на втория по сила турнир на Стария континент. Така Петър Хубчев направи отличен дебют начело на 26-кратните шампиони на България, които записаха първи успех далеч от \"Георги Аспарухов\" в евротурнирите от девет години, а също така отбелязаха първо попадение далеч от своя стадион след пауза от седем години. Давиде Мариани (37) и Паулиньо (51) вкараха попаденията за столичния гранд, който има сериозна преднина преди реванша другата седмица на \"Герена\", където няма да разчита на страхотната си публика, която ще отсъства поради наказание. В Ружомберок обаче агитката на „Левски“ беше 12-ият играч, като помогна на тима да прекъсне серията си от 12 мача без успех далеч от София в турнирите.", "date": "2019.07.11", "title": "„Левски“ с ударно начало в Лига Европа"}
{"url": "https://www.monitor.bg:443/bg/a/view/telegraf-media-sezira-ek-i-vss-za-skandalnoto-izpirane-na-chernija-lebed-170297", "text": "Съпругата на съдия №1 Лозан Панов има криминална регистрация в масивите на МВР. Това е неоспорим факт, доказан с официален документ от Министерството на вътрешните работи. Оказва се, че преписката не е запазена и не може да се установи какво точно е извършила Панова преди 15 г., но отбелязването й през 2004 г. в заявителски материал като извършител на хулигански действия – съпротива на орган на властта - престъпление по чл. 325, алинея 2 от Наказателния кодекс, е останало.   В два материала през 2017 г. вестниците „Монитор“ и „Телеграф“ изнасят пред обществеността това обстоятелство. Същото е важно, защото очевидно е послужило на бившия правосъден министър Христо Иванов да определи Панова като Черен лебед при обсъждане от задкулисието на кандидатурата на съпруга й Лозан Панов за президент. Вместо гузно да замълчи, да се извини и да признае нещо, което сама е извършила, Елисавета Панова най-нагло реши да се представя за жертва и да използва цялата магистратска мощ на подчинение на съпруга й, за да изпроси индулгенция, да се саморазправи с неудобните медии, а и да получи десетки хиляди левове от издател, който, позовавайки се на абсолютно верен факт, просто е информирал читателите си. Сигурна в успеха още на първа инстанция, Панова и адвокатът й Георги Атанасов – член на ръководството на партията на Иво Прокопиев „Дай, България“, изобщо не оспорват Изненадващо за тях съдийката от Софийския районен съд Мария Запрянова, очевидно рискувайки кариерното си израстване, но пък спазвайки закона, с пределно мотивирано и обосновано решение отхвърля изцяло претенцията на Панова. Изглежда, шокът за задкулисието е бил пълен, подобен на този, който изживяха със съдебните решения, потвърдили глобата от 1000 лева за неподадената от Лозан Панов имуществена декларация пред Сметната палата, защото изпъстрената с обиди и безсилие въззивна жалба, в която се съдържат откровени заплахи към следващата съдебна инстанция - че ако потвърди решението на районния съд, ще се превърне в „съучастник на престъпление“, може да послужи като урок за неуважение към съда. Този пасквил обаче много точно е показвал какво всъщност ще последва в Софийския градски съд – просто нещата няма да бъдат оставени вече на случайността, а шпицкомандата от присъдружни на Панов съдии ще бъде активирана в защита на жена му. Делото в СГС е образувано през 2018 г. и е разгледано на 12 април 2019 г. В съдебния състав напълно „случайно“ се оказва и част от ръководството на грантовия Съюз на съдиите в България. Скандалното е, че първоначалните съдии по това дело са били изцяло подменени с трима нови магистрати, между които е и съдия Мазгалов. Впоследствие същият е определен и като докладчик, тоест човека, който трябва фактически да напише съдебното решение. От текста на съдебното решение става ясно, че няма как да се заобиколи фактът на кримирегистрацията на Бети Панова, но със завидно правно жонглиране с понятията Мазгалов неглижира това и обвинява „Телеграф“ и „Монитор“, че са наклеветили Панова. Основната му „теза“ е, че преписката е била прекратена от прокуратурата с отказ да бъде образувано наказателно производство. Вестниците обаче никога не са твърдели, че жената на Лозан Панов е осъдена, напротив, изрично са отбелязали в публикациите, че същата не е понесла отговорност за действията си. Още по-скандално е обстоятелството, че в същия ден, в който делото е разгледано и е обявено за решаване, специализираният юридически сайт „Правен свят“ публикува писмо-отговор на управителния съвет на Съюза на съдиите, в което се изразява позиция по конкретно изявление на Елисавета Панова по телевизия bTV, в което същата определя като „извращение с правото“ влязло в сила съдебно решение на Административен съд – София, с което съпругът й Лозан Панов, председател на ВКС, е осъден да заплати 1000 лева глоба заради неподадена имуществена декларация пред Сметната палата. В това писмо управителният съвет на Съюза на съдиите (тоест и самият Красимир Мазгалов като член на този ръководен орган, формиращ волята му) счита, че „упражняването на правото на мнение на частни лица, насочено срещу всяка една от властите, трябва да бъде поощрявано и защитавано активно и по възможност незабавно. Критичната гражданска позиция и отстояването й е желана почва за всяко демократично общество“. Така на практика съдия Красимир Мазгалов като член на УС на ССБ е изразил позиция в защита на една от страните по конкретно дело, по което същият е докладчик.", "date": "2019.07.11", "title": " „Телеграф медиа“ сезира ЕК и ВСС за скандалното „изпиране“ на Черния лебед"}
{"url": "https://www.monitor.bg:443/bg/a/view/vseki-vtori-v-stolicata-iska-v-gimnazija-s-ispanski-obzor-tablica-170288", "text": "Профилираните паралелки с испански език са най-желани от столичните кандидат-гимназисти. От всички 9869 подали заявления над 6000 ученици са посочили на първо място паралелки с испански в 3 от школата. Най-много – 2101, са пожелали да учат в 164-та гимназия с преподаване на испански език „Мигел де Сервантес“ с профил испански и английски език. 9-а ФЕГ „Алфонс дьо Ламартин“ и Втора английска езикова гимназия „Томас Джеферсън“ допълват топ 5 на профилираните гимназиите, посочени от най-много кандидат-гимназисти. В тях съответно 1923-ма ученици искат да учат френски и английски език и 1921 – английски и немски. Както миналата година, на първо място сред професионалните гимназии пък където специалност „Банково дело“ с английски език е пожелана от 1389 ученици. В същото училище е и втората най-желана профилирана паралелка - „Електронна търговия“ с английски език, посочена от 1281 кандидати. Топ 3 допълва „Системно програмиране“ с английски език в ТУЕС, искана от 1243-ма. Кандидатите в столицата избираха между 383 паралелки. От тях 229 са профилирани и 154 професионални. Тази година беше поставен нов рекорден брой желания, посочени в едно и също заявление. Един от кандидатите пробвал късмета си в 153 паралелки, докато миналата година се бяха „ограничили“ до 119. тъй като не са приети в нито едно училище заради лоша подредба на желанията си. Всичките 8817 класирани ученици пък могат да се запишат в гимназията, в която са приети, от утре до 16 юли с оригинала на удостоверението за завършено основно образование. Тези, които не са приети на първо желание пък, могат да отидат в гимназията, в която са класирани, и да заявят, че искат да участват в следващия етап. 15 паралелки, от които 11 професионални, са закрити на първия етап от първия етап от класирането. Учениците не са пожелали да станат заварчици, месари, машинисти. Сред закритите паралелки са 4 защитени - „Производство на месо, месни продукти и риба“ в ПГХВТ, „Металообработващи машини“ в ПГМЕ, „Осигурителни и комуникационни системи в жп инфраструктурата“ и „Електрообзавеждане на железопътна техника“ в ПГЖПТ „Никола Керчев“. Няма да се реализират и 5 паралелки с очакван недостиг на пазара на труда - „Подемно-транспортна техника с електрозадвижване“ в ПГ по ПСТТ, „Производство на тапицирани изделия“ в 176-о ОУ, „Машини и съоръжения за заваряване“ в ПГМЕ, „Локомотиви и вагони“ в ПГЖПТ и „Електрообзавеждане на транспортна техника“ в ПГ „Макгахан“. В топ 10 на училищата по минимален бал пък няма разлика. Летвата за тях обаче е вдигната, тъй като балът, с който е влязъл последния в класа ученик, се е вдигнал. Първа е Софийската математическа гимназия с 479.500. Миналата година там минимумът за вход в школото беше 456 000. Зад СМГ се нарежда 91-а Немска езикова гимназия „Проф. К. Гълъбов“, в която ученикът най-ниският бал е 458.500 точки. Миналата година беше с 440. Топ 3 допълва 73 СУ „Владислав Граматик“, където летвата се е вдигнала с 19 точки – от 423 на 442. 000. В другия край на класацията са 10 гимназии, в които минималният бал е 30 точки. В тях последният приет ученик е с две тройки от свидетелството за завършено средно образование и 0 точки от изпитите в седми клас.", "date": "2019.07.11", "title": "Всеки втори в столицата иска в гимназия с испански (ОБЗОР+ТАБЛИЦА)"}
{"url": "https://www.monitor.bg:443/bg/a/view/78-godishen-shofior-pregazi-momiche-na-peshehodna-pyteka-video-170287", "text": "78-годишен шофьор прегази младо момиче на пешеходна пътека в Хасково и избяга, без дори да слезе и да помогне на пострадалата от него. Инцидентът стана в четвъртък около 10,30 часа на пешеходната пътека на пл. „Спартак“, където е едно от най-натоварените кръстовища в Хасково. Момичето е пресичало в посока от аптеката към зеленчуковия пазар, когато е връхлетяно от „Опел Корса“. Колата прави десен завой с ниска скорост, но неясно защо не спира да пропусне пешеходците. След удара водачът дори не слиза от колата, а бяга. От община Хасково разпространиха кадри от инцидента, заснет от една от камерите за видеонаблюдение на опасното кръстовище. За щастие 14-годишната Рая Стоянова не е пострадала опасно. Има охлузвания и наранявания, които са обработени в болницата и ученичката е освободена да се лекува в къщи. Момичето е в тежък шок от преживяното. Полицията е открила шофьора-беглец. Предстои да му бъде отнета временно книжката. Семейството на Рая ще съди 78-годишния шофьор, причинил инцидента.", "date": "2019.07.11", "title": "78-годишен шофьор прегази момиче на пешеходна пътека (ВИДЕО)"}
{"url": "https://www.monitor.bg:443/bg/a/view/andrej-arnaudov-bydete-tolerantni-kym-mechtite-170298", "text": "„Искам да призова всички, които се борят за човешки права и толерантност, да уважават правата на част от нас, които може да имаме и малко наивна мечта, че може да живеем в една по-силна, по-богата и по-смислена България с много повече вяра и надежда и в частност тази кампания, фокусирана върху това обществото да има много по-голямо внимание върху семейството, върху родителите и върху децата, а държавата да създаде система за стимулиране на раждаемостта“. С тези думи продуцентът и председател на ДНК – Движение за национална кауза Андрей Арнаудов коментира в предаването „Преди обед“ критиките към рекламната кампания на организацията за повишаване на раждаемостта у нас. Той подчерта, че приема всички критики, но помоли: „Както се очаква от нас да бъдем толерантни и се извинявам, ако сме обидили някого, така и към нашите мечти, надежди и искрена вяра в това, което правим, да получим толерантност.\" В официалната страница на ДНК пък написаха:“Благодарим Ви за отзвука към кампанията на ДНК – „Направи го сега“! През последните няколко дни кампанията на ДНК – „Направи го сега”, за стимулиране на раждаемостта в България и в подкрепа на всички у нас, които искат да имат деца, предизвика огромно вълнение. Благодарение на провокативната външна реклама много хора научиха за нас, три години след като започнахме работата си. Радваме се, че кампанията получи широк обществен отзвук, отнасяме се сериозно към всички критични коментари и споровете, които се разразиха по темата и се надяваме, че този обществен дебат ще послужи за създаването на държавна политика за стимулиране на раждаемостта. Това е една от важните цели на нашите усилия, а визиите, които разбуниха духовете, са много малка част от нашата инициатива. Далече сме от мисълта, че нашата концепция е безгрешна, но се надяваме да сме достигнали до аудиторията, която целим. Ние искрено вярваме в целите на нашата кампания. А какво всъщност представлява тя и към кого е насочена? От тази година акцентът на „Направи го сега“ е върху младите хора – тези, които са открили своя партньор и искат да създадат семейство и тези, които не са взели решение да го направят сега. За тях организираме информационни лекции в големите градове у нас, заедно с водещи експерти по демография, лекари, акушер-гинеколози, психолози и т.н., които споделят всички рискове от отлагане на бременността. От месеци се излъчват и новите емоционални видеоклипове, насочени към мъжката и към женската аудитория, като за първи път вниманието е отправено и към мъжете в подобна кампания. Напълно наясно сме, че всеки създава семейство и деца заради себе си и тогава, когато се чувства готов. Това решение е твърде лично и емоционално, но веднъж взето, отлагането на щастливият момент може да крие рискове, за които ще продължим да ви информираме в хода на цялата кампания. Като НПО, сме запознати с притесненията и нуждите на бъдещите родители, които не можем да удовлетворим, построявайки детски градини или осигурявайки високи детски надбавки за всяко дете, но можем да си партнираме с бизнеса и за първи път тази година осигуряваме финансовото спокойствие на 20 семейства, които ще получат „Бебешки ДНК пакети” с всичко най-необходимо на 20 деца за една година напред, записани в нашата кампания – пелени, храни, козметика, аксесоари, дрехи, колички, играчки, педиатрични пакети. И не на последно място, а може би и най-важното – кампанията се спонсорира с лични средства и с помощта на известни и успешни българи, които застават зад инициативата, а не от европроекти или държавни такива. През последните 3 години събирахме мненията на бъдещи и настоящи родители, за това какво трябва да се промени в средата и в законодателството, за да се раждат повече деца в България, след което ги предадохме на компетентните институции. И продължаваме да го правим на сайта ни napravigo.bg Подкрепихме няколко семейства с репродуктивни проблеми, като дарихме над 17 000 лв. на фондация, която работи в тази посока. Повдигахме неколкократно дебат по темата за демографската криза у нас. Приобщихме над 20 000 души към нашата кауза и кръстихме над 2000 деца в първите ни две Национални кръщенета в цялата страна. През 2020 г. ще има и трето. Очаквайте следващите ни инициативи, които също ще бъдат поднесени нестандартно и с чувство за хумор, както и с елементи на провокация. Надяваме се на силен отзвук и към тях, но и на толерантност към различните гледни точки. Вярваме, че чувството за хумор е изключително полезно за всеки от нас, особено имайки предвид факта, че живеем в България. Но най-вече се стремим към видим резултат – работеща държавна стратегия за стимулиране на раждаемостта у нас.", "date": "2019.07.11", "title": "Андрей Арнаудов: Бъдете толерантни към мечтите"}
{"url": "https://www.monitor.bg:443/bg/a/view/danychnite-prodadoha-hotelski-kompleks-v-bracigovo-170292", "text": "Хотелски комплекс в полите на Родопите продадоха публичните изпълнители от НАП в Хасково. Комплексът се намира в Брацигово, има разработени хотел, механа и лятна градина за гости. Разполага с 4 отделни жилищни сгради с общо 13 стаи и състоянието му позволява веднага да бъде използван по предназначение. 343 500 лв. са постъпили в бюджета от продажбата на имота, уточняват от офиса на НАП в Хасково. През последните 3 месеца публичните изпълнители са продали също две превозни средства за 8 000 лв. и шивашки машини за 13 000 лв. Тази седмица НАП в Хасково предлага на търг още 21 машини за хляб, които могат да бъдат купени в комплект за 15 750 лв. Машините са автоматични, нови и могат да бъдат огледани до края на седмицата в Хасково.", "date": "2019.07.11", "title": "Данъчните продадоха хотел в Брацигово"}
{"url": "https://www.monitor.bg:443/bg/a/view/haskovlijka-zagina-sled-padane-ot-vlakche-v-kudjadasy-170293", "text": "67-годишната хасковлийка Станка Стоянова е загинала при инцидент в турския курорт Кушадасъ, съобщиха нейни близки пред haskovo.info. Жената заминала на почивка миналата седмица и не се завърнала жива. Злополуката е станала във вторник, когато туристите били натоварени в препълнено и не обезопасено влакче. То трябвало да ги върне от плажа в хотела, който бил на 2-3 км. Влакчето е било пълно с правостоящи, сред които е била и Стоянова. Според близките на жената возилото е влязло с голяма скорост в един от завоите и жената е изхвърчала в движение. От жестокото падане Станка получила два кръвоизлива в мозъка. Първа помощ са и оказали, живеещи в съседни къщи. По-късно пристигнала линейка, която откарала жената в болница, където тя била оперирана. Въпреки усилията на лекарите Стоянова починала три дни по-късно. Близките поискали съдействие от управата на хотела, където били отседнали, но такава на практика им била отказана. Те потърсили помощ от консулството в Истанбул, откъдето ги свързали с жена, която знае български език. Тя им помогнала при комуникацията с лекарите в болницата и по-късно за отнасянето на тялото в България. Семейството на Станка Стоянова е твърдо решено да се бори за справедливост и да съди управата на хотелския комплекс. Според тях те са виновни за фаталната злополука. Хасковлиите търсят съдействие и от българската държава, за да се заведе дело срещу турския хотел, който не е осигурил безопасността на туристите.", "date": "2019.07.11", "title": "Хасковлийка загина след падане от влакче в Куджадасъ"}
{"url": "https://www.monitor.bg:443/bg/a/view/turisti-na-opashka-za-kralski-masaj-na-plaja-v-slynchev-brjag-170290", "text": "Руснаци и англичани се редят на опашка за  Кралски масаж в шатра на плажа в Слънчев бряг. Процедурата се прави с четири ръце от двама специалисти едновременно и включва комбинация от класически, релаксиращ и хавайски масаж, в допълнително съчетание с точкови методи. Едночасовото удоволствие на цяло тяло струва 80 лева. По-евтино излиза процедурата класически масаж за 30 минути, а цената е 35 лева. Сред клиентите не липсват и българи. Те най-често се глезят с класически масажи на пясъка. Дамите пък предпочитат антицелулитните терапии, които се правят от жени. Терапевтките правят чудеса с ръцете си, твърдят туристките.  Гостенките от Русия пък са пристрастени към разкрасителните процедури, затова и окупират плажния салон за красота, който се намира на южната ивица.    Всяка дама, която държи да изглежда в перфектен вид дори и под чадъра, може да използва в екзотичната разкрасителница фризьорски услуги или артистичен маникюр. Гел лакът с цвят по избор на клиента струва 35 лева, педикюрът е 40 лв. Огромна наплив на плажа има  и пред аквариумите с рибки Garra Rufa, които правят масаж и пилинг на ходилата. Екзотичната процедура струва само 10 лева за 20 минутен сеанс.  Краката се поставят в специален аквариум, където стада от миниатюрни рибки правят безболезен пилинг и масаж на ходилата. Предлагащите услугата твърдят, че рибките могат да лекуват и всякакви кожни проблеми. ", "date": "2019.07.11", "title": "Туристи на опашка за \"Кралски масаж\" на плажа в Слънчев бряг"}
{"url": "https://www.monitor.bg:443/bg/a/view/chenge-pod-naem-chaka-zeleno-na-humoristichnija-svetofar-170286", "text": "Какво се случва, когато сблъскаш при необичайни обстоятелства Мистър Мускул с мекушав средностатистически мъж – този въпрос ни е занимавал десетки пъти на голям екран. Ще ни занимава и днес. „Ченге под наем“ ни въвежда в света на задръстеняка Стю. Той мълчи, докато шефът му – образ на всеки „първокласен“ плиткоумец – нарежда обиди по негов адрес. В свободното си време Стю кара „модерното такси“ от уеб-веригата Uber с цел да събере пари за мечтан от неговата дружка Бека (в която той е влюбен) фитнес за дами. Всичко за нашия Стю се променя, когато е нает от ходещия мускул – полицая Вик (Дейв Батиста), да го закара до поредното местопрестъпление. Ченгето пък е с прясна операция на очите, а фактът че не вижда е не само причина за необходимостта му от личен шофьор, но е и единственият фактор, който му дава все пак някакво човешко измерение. В екшъна „Ченге под прикритие“ се справя добре, като особен гъдел за феновете на жанра ще предизвика масова престрелка във ветеринарен център, колкото и абсурдна да е тя. В комедийната част филмът не предлага нищо ново. Повечето шеги звучат заучени, а малкото сполучливи такива са свързани с електромобила, превърнал се в трети главен герой на заглавието. Въпреки присъствието на харизматичния комик Кумаил Нанджиани (Стю), лентата сякаш по-скоро изчаква зелена светлина на хумористичния светофар, но до финалните надписи зелено така и не светва. Зрителят постоянно остава с чувството, че сценаристите го подготвят за голяма експлозия от забавни реплики, но уви – гръм има единствено в сферата на каскадите. „Ченге под наем“ е филмът за вас, ако се чудите как да уплътните час и половина от времето си през почивните дни. Заглавието определено ще ви разтовари, ще чуете и един-два иновативни подхода за разпит на заподозрян. Ще можете да хапнете на спокойствие и пуканки... в случай, че някое клише не ви заседне в гърлото преди това.", "date": "2019.07.11", "title": "„Ченге под наем“ чака зелено на хумористичния светофар"}
{"url": "https://www.monitor.bg:443/bg/a/view/hulio-iglesias-se-sdobi-s-oshte-edno-dete-170277", "text": "Съд във Валенсия реши, че известният певец Хулио Иглесиас е биологичният баща на испанеца Хавиер Санчес. В документа се казва, че съдът се запознал с подадения от 43-годишния жител на Валенсия иск и постановил, че той е биологичен син на певеца Хулио Иглесиас.  Съдебното решение може да бъде обжалвано. Санчес отдавна прави опити да бъде призната роднинската му връзка с Иглесиас. Майка му е португалска танцьорка, с която певецът имал любовна връзка, докато бил женен за журналистката и модел Исабел Прейслер.  През лятото на 2017 г. адвокатът на ищеца увери, че тестът за бащинство показал, че клиентът му е син на певеца. Хулио Иглесиас не признаваше това бащинство. Детектив бе открил материал за извършване на ДНК изследване в боклукчийска кофа в САЩ. 75-годишният Хулио Иглесиас е сред най-успешните испаноезични изпълнители. Записал е десетки албуми. Два пъти се е женил - от 1971 г. до 1978 г. за Прейслер, а през 2010 г. сключва брак с бившия модел с холандски произход Миранда Рейнсбургер. От Прейслер има 3 деца, а от сегашната си съпруга Рейнсбургер - 5.", "date": "2019.07.11", "title": "Хулио Иглесиас се сдоби с още едно дете"}
{"url": "https://www.monitor.bg:443/bg/a/view/izgorja-kyshtata-na-hodja-v-shumensko-selo-170291", "text": "Къщата на ходжата в смядовското село Янково е била изпепелена при пожар миналата нощ, научи \"Монитор\". Селският имам Бехрин Хюсеинов подозирал, че може някой да е драснал клечката на имота му, но за момента няма доказателства в тази посока, причините за пожара ще бъдат изяснени едва когато се направи пожаро-техническа експертиза. Сигнал за пожар в имота на ходжата бил получен в 1:31 през нощта. Първоначално горяла плевня в стопанската част на имота, но впоследствие огънят се прехвърлил върху жилищната част и къщата горяла като факла. На място били изпратен противопожарен екип от участъка в Смядово, но пожарът бил силен и се наложило подкрепление от огнеборците в Шумен.  Според пресцентъра на МВР гасенето е продължило с часове през цялата нощ. По повод съмненията за умишлен палеж местните вчера разказваха, че в Янково няма напрежение. Самият Бехрин ходжа обаче бил определян и от своите като навирил нос и надменен, местните не го харесвали и, по неофициална информация имали подписка, с която искали нов имам.  По време на пожара Бехрин ходжа е бил в дома си заедно с малкото си дете. Не се налага да им се търси временен подслон, тъй като къщата в Янково не била основна за семейството. Според кмета на община Смядово Иванка Петрова Хюсеинови имали и апартамент в Шумен.", "date": "2019.07.11", "title": "Изгоря къщата на ходжа в шуменско село"}
{"url": "https://www.monitor.bg:443/bg/a/view/pochti-chetvyrt-vek-ot-klaneto-v-srebrenica-170289", "text": "Хиляди опечалени, сред които роднини на жертви, се събраха днес за отбелязване на 24-тата годишнина от клането в Сребреница - най-ужасното масово убийство в Европа след Втората световна война, предаде АП. Церемонията близо до мемориалния център край Сребреница включва погребение на 33 новоидентифицирани жертви на клането от 11-22 юли 1995 г., в което бяха убити повече от 8 000 босненски мюсюлмани - мъже и момчета, във и около защитения от ООН анклав от босненската сръбска армия по време на гражданската война в Босна. Над 1000 души все още се смятат за изчезнали от масовото клане по време на войната в Босна. Много от жертвите бяха заловени в засада по горските пътеки, докато бягаха от Сребреница в изгарящата жега без храна и вода. Те или бяха застрелвани на място, или отвеждани в колективни центрове, където бяха екзекутирани и хвърлени в масови гробове. Мевлид Халилович, роднина на една от жертвите, заяви, че много от хората, извършили клането, продължават да са на свобода. \"Тези, които извършиха това, трябва да бъдат наказани\", каза той. \"И всичко това бе направено от нашите сръбски съседи, тези, които живеят до нас\". Нура Бегович погребва останките на своя брат, който бе индентифициран чрез кост от неговата ръка. \"Прекарах 24 години, търсейки тялото му, и намерих само една кост\", казва тя. \"Но днес аз и моето семейство намерихме спокойствие\". Босненският сръбски политически лидер по време на войната Радован Караджич и военният командир Ратко Младич, който поведе войските, които превзеха Сребреница на 11 юли 1995 г., бяха осъдени от трибунала на ООН за военните престъпления на доживотен затвор. Макар масовите убийства да бяха определени като геноцид от международните съдилища, сръбски и босненски сръбски официални лица избягват употребата на този термин. Те не изпратиха официални делегации на днешното възпоменание, отбелязва АП.", "date": "2019.07.11", "title": "Почти четвърт век от клането в Сребреница"}
{"url": "https://www.monitor.bg:443/bg/a/view/trimata-golemi-shte-deklarirat-i-zaplatite-na-sypruga-170284", "text": "Пленумът на ВСС единодушно гласува кандидатите за трите най-високи поста в съдебната власт – главен прокурор, председател на ВКС и председател на ВАС, да подават декларации за имущества и интереси, както са предвидени в Закона на КПКОНПИ, а не в ЗСВ. Това означава, че ще попълват повече данни, включително заплатите на самите кандидати и на техните съпрузи. В декларациите по съдебния закон това не е включено. С 20 гласа „за“ и нито един „против“, и без коментари кадровиците на Темида приеха предложението на главния прокурор Сотир Цацаров за тази промяна. Точката бе извънредна в дневния ред на пленума на ВСС заради престоящите номинации за главен прокурор. Предложението си Цацаров обоснова с новия антикорупционен закон и с това, че декларациите за имущества и интереси по Закона за КПКОНПИ са по-подробни и теоретично може да има кандидат, който да не е от съдебната власт и за него да не важат правилата за магистратите. Процедурата за избор на главен прокурор ще бъде открита със заседание на пленума на ВСС на 15 юли, понеделник. Номинации могат да се правят в следващите четири заседания, които са до края на месеца. Изборът ще бъде на 24 октомври. Пленумът на ВСС прие оставката на главния секретар на съвета Силвия Илиева. Представляващият ВСС Боян Магдалинчев съобщи, че няколко пъти разговарял с нея, но тя била категорична, че иска да напусне. Причините за оставката й били лични. Илиева бе избрана на поста преди година. На нейно място временно кадровиците избраха Николай Найденов, който е началник на правната дирекция на ВСС, до назначаването на титуляр след провеждането на конкурс за поста.", "date": "2019.07.11", "title": "Тримата големи ще декларират  и заплатите на съпруга "}
{"url": "https://www.monitor.bg:443/bg/a/view/borbata-sys-sivata-ikonomika-vkara-14-mlrd-lv-v-haznata-170276", "text": "Приходите в бюджета са се увеличили с 50% или с 14 млрд. лв. на годишна база за период от 5 години от 2014 до 2019 г. благодарение на съвместните усилия на институциите. Това отчете министърът на финансите Владислав Горанов пред парламентарната комисия за наблюдение на приходните агенции и борба със сивата икономика и контрабандата. „Със съвместните усилия на всички институции, от сивия сектор“, коментира Горанов. За да оценят резултатите от законовите промени, инициирани в нея, освен финансовия министър дойдоха главният прокурор Сотир Цацаров, заместникът му Иван Гешев, вътрешният министър Младен Маринов, главният секретар на МВР Ивайло Иванов, шефове на ДАНС, митниците и полицията. До дни финансовото министерство ще обяви мерки за данъчните складове, които ще елиминират напълно човешкия фактор и ще гарантират независим контрол, съобщи Горанов пред депутатите. Финансовият министър очаква до шест месеца камерите да заработят. \"Това, което имаме намерение, е да предложим Една от мерките е поставяне на видеонаблюдение на всички точки на въвеждане и извеждане на данъчните складове“, посочи Горанов, като уточни, че така ще се следи за изнасянето на стоки, които не са въведени в системата. „Ще въведем контрол и на стоките, които са освободени от акциз, например разредители или кофражни масла“, отбеляза той. Горанов коментира, че контролът ще бъде засилен чрез въвеждане на изискване за поставяне на измервателни уреди и автоматично свързване митниците. „Съгласете се, че не можем във всеки данъчен склад да сложим по няколко митничари или данъчни, или и дори да го сложим, нямаме гаранция, че след време човешкият фактор няма да заработи срещу интереса на държавата“, отбеляза финансовият министър. на 2019 г., което е най-ниското ниво досега. Това отчете главният прокурор Сотир Цацаров пред народните представители „След разкритията и операциите, които бяха проведени през миналата година и последвалите производства на незаконни цигари, се стигна до среща с предложения за изменения в НК“, припомни той, като уточни, че предложенията са били за завишаване на наказанията. „Данни, свързани с процента на цигари, непредназначени за пазара за първото тримесечие на 2019 г. – 3,8%, най-нисък от всички досега“, поясни той. „Капацитетът на първото производствено хале, разкрито в Ръжево Конаре на 4 юни 2019 г. е 2 тона тютюн на час. А разкритото землище на село Труд – 2 000 цигари на минута“, добави обвинител номер 1. са зареждали 11% от незаконно произведените на територията на страната цигари“, допълни зам.-главният прокурор Иван Гешев по време на изслушването. „Службите ни участват в акции на партньорски страни, което е в помощ на цялата икономика на ЕС“. Това каза пък министърът на вътрешните работи Младен Маринов. „Контрабандата е една от приоритетните дейности на организираната престъпност, тъй като с нея се генерират големи ресурси“, поясни той.", "date": "2019.07.11", "title": "Борбата със сивата икономика вкара 14 млрд. лв. в хазната"}
{"url": "https://www.monitor.bg:443/bg/a/view/halep-stigna-pyrvija-si-final-na-uimbyldyn-170278", "text": "Румънката Симона Халеп се класира за първи път в кариерата си за финала на \"Уимбълдън\". Това стана след победа с 6:1, 6:3 над украинката Елина Свитолина. С успеха Халеп си гарантира, че от понеделник ще се върне в топ 4 на световната ранглиста при жените, а в спора за титлата тя ще срещне победителката от мача между Серена Уилямс (САЩ) и Барбора Стрицова (Чехия), който е по-късно днес. \"Невероятно развълнувана съм. Това е един от най-хубавите моменти в живота ми. Сега ще се опитам да се подготвя максимално за финала. Мачът не беше никак лесен за мен, защото Елина се бори за всяка точка. Аз обаче имах правилния ритъм и знаех какво да правя във важните моменти. Това ми помогна много. Няма значение срещу кого ще играя във финала. Това е последният мач и там винаги е трудно\", каза Халеп веднага след срещата. Финалът при дамите на \"Уимбълдън\" е в съботния следобед.", "date": "2019.07.11", "title": "Халеп стигна първия си финал на „Уимбълдън“"}
{"url": "https://www.monitor.bg:443/bg/a/view/noshten-rejim-na-tola-pesti-taksi-za-prevozvachite-170280", "text": "По-ниски такси може да заплащат превозвачите през 2021 година за пременяване по републиканските пътища. Различно тарифиране през уикендите и нощен режим на тол системата може да облекчи превозвачите, обяви в четвъртък шефът на тол управлението към Агенция \"Пътна инфраструктура\" проф. Олег Асенов пред депутатите от регионалната комисия. Въвеждането на различно таксуване и на база време е възможно след едногодишен период на реална търговска експлоатация и набиране на достатъчно статистика. В момента таксите са за изминато разстояние за 24 часа. Припомняме, че реалните тестове на тола започват от 16 август, а депутатите решиха в сряда да отложат търговската експлоатация на системата от 1 март догодина. В момента се водят преговори с превозвачите за обхват и таксуване, следващата седмица ще се проведе ново заседание на обществения съвет. Пред депутатите регионалният министър Петя Аврамова отчете напредъка по въвеждане на тол системата и е-винетки. Към 8 юли са продадени 4,5 млн. виртуални пътни такси, средно за денонощие 20 000 е-винетки. Общите приходи до момента от пътни такси възлизат на 257 млн. лева, като от електронните винетки са 75,2 млн. лева. От старта на системата са обработени малко над 1,3 млн. транзакции, от тях 88 на сто са успешни, 6623 не са били заради липса на пари в картата на клиента. Без кеш от пътната агенция са купени 1,2 млн. винетки, силно впечатление прави почти по равно продадените на терминали и през сайт/мобилно приложение електронни винетки. В момента дежурства за контрол извършват 105 автомобила и 567 служители към \"Националното тол управление\".", "date": "2019.07.11", "title": "Нощен режим на тола пести такси за превозвачите"}
{"url": "https://www.monitor.bg:443/bg/a/view/deputat-sviri-debutnija-mach-na-cska-v-pyrvenstvoto-170275", "text": "Само елитни съдии ще ръководят мачовете от дебютния кръг на новия сезон в шампионата, обявиха от БФС. Сезон 2019/20 стартира в петък с мача на „Ботев“ (Враца) и „Берое“, а заради евроангажиментите си още в първия ден ще играе и ЦСКА. „Червените“ приемат „Етър“ на „Армията“, рефер на двубоя ще е депутатът Стефан Апостолов. В събота защитата на титлата си стартира и „Лудогорец“, чийто сблъсък с новака „Царско село“ е поверен на Николай Йорданов. „Левски“ пък ще изиграе дебютния си мач в шампионата чак в понеделник, съперникът е „Дунав“, а съдията – Георги Кабаков. Петък 18:45 ч. Ботев (Вр) – Берое  21 ч. Кръг: ЦСКА – Етър  Събота 18:30 ч. Арда - Ботев (Пд)  21 ч. Лудогорец - Царско село  Неделя 18:45 ч. Славия – Витоша  21 ч. Черно море – Локомотив (Пд)  Понеделник 20:30 ч. Дунав – Левски ", "date": "2019.07.11", "title": "Депутат свири дебютния мач на ЦСКА в първенството"}
{"url": "https://www.monitor.bg:443/bg/a/view/sting-e-bolen-otmenja-koncerti-170272", "text": "След като в началото на седмицата британската звезда Стинг, която пя у нас само преди месец, отмени участието си на джаз фестивала в Гент, Белгия, се наложи да откаже всичките си участия до края на седмицата. Официалната причина е заболяване, без да бъде уточнено какво. Информацията е публикувана на сайта на 67-годишния изпълнител. В съобщение е отбелязано, че Стинг с искрено съжаление отменя планираните си концерти в Мюнхен и Щутгарт в сряда и четвъртък, както и петъчното шоу в Славков край Бърно, Чехия. \"Стинг се чувства неразположен и лекарят му е препоръчал да не излиза на сцената\", се посочва на сайта.  Следващите концерти от турнето на Стинг са в неделя във Верт, Холандия, и в понеделник в Бон, Германия. На 17 юли певецът има планирано участие в Лион, Франция.  Стинг, чиято кариера започва като вокал на група \"Полис\", се изявява успешно като солов певец от 1985 г. От албумите му са продадени над 100 милиона копия по света. Освен като изпълнител, британецът е известен като политически и екоактивист, както и като голям привърженик на йогата.", "date": "2019.07.11", "title": "Стинг е болен, отменя концерти "}
{"url": "https://www.monitor.bg:443/bg/a/view/maluma-napravi-systezanie-po-tanci-v-arena-armeec-170265", "text": "Коя от свободните дами в залата танцува най-добре регетон? С такъв въпрос се обърна хитмейкърът Малума към нежната половина от потопените в латино страст фенове в зала „Арена Армеец“ в сряда вечерта. След като хубаво огледа пубиката, избра две български момичета, които сбъднаха мечтата си не само да видят своя любимец отблизо, но и да скъсят дистанцията с него чрез силата на танца. \r\n Малума неведнъж подтикваше присъстващите да разкършат ханш в ритъма на музиката, макар и самият той донякъде изненадващо да не демонстрира кой знае какви танцувални умения. За поведението си на сцената и обезоръжаващата усмивка. Именно тя само за две минути накара над 10 хиляди меломани да простят двучасовото му закъснение. Заклетите любители на латиното още имат горчив послевкус от друго подобно забавяне – това на идола Енрике Иглесиас през 2015-та. За отлагането на старта на шоуто на колумбиеца обаче вината беше единствено техническа – тировете с апаратурата бяха задържани на граница, което принуди екипа да продължи с тестването на светлините дори и в присъствието на 90% от публиката. Чакането си заслужаваше и в синхрон с емоционалните пируети на феновете тук-там по сцената се появяваше я мини заря, я се разпиляваха конфети, я избухваше огън. Хуан Луис Лондоньо Ариас, както е името на Малмуа по паспорт, знаеше, че публиката го обожава и му личеше. След всяко парче заставаше на сцената така, че А само един негов жест беше достатъчен, за да ги накара да пищят така, че да чупят стъкла от разстояние. Същите те заслужават вниманието ни, доколкото разнообразието от меломани обхващаше от тийнейджъри, прясно открили що е то пубертет, през 30-годишни ентусиасти, изтупали от прахта балните си тоалети, до възрастни лели и чичовци, които не се свениха да демонстрират чупки в секцията за правостоящи. „Сега съм на края на турнето си. Тъжен съм, защото ще ми липсва тази емоция“, сподели Малума малко преди буквално да скочи към финалната права на шоуто. В рамките на почти час и половина той вдигна градуса на настроението с парчета като Mala Mia, Corazon, изнасящата целите му албум и турне - 11 PM, Chantaje и т.н. С особен сантимент поднесе и Marinero. изповяда се 25-годишният хитмейкър. За бис пък Малума остави Felices Los 4, но успя да закове на място дори бързащите да изпреварят трафика, като се появи на сцената, загърнат с българския флаг. По традиция, певецът остави публиката да му се нарадва за 3-4 минути, след което зашари из тоновете на песента, а знамето ни окачи върху микрофона си.", "date": "2019.07.11", "title": "Малума направи състезание по танци в „Арена Армеец“. ВИЖ ТУК!"}
{"url": "https://www.monitor.bg:443/bg/a/view/sobstvenicite-na-15-kyshti-za-gosti-mente-shte-vryshtat-4-5-miliona-170274", "text": "Собствениците на 15 къщи за гости, използвани за лични цели ще трябва да върнат 4,5 млн. лв. Това е установено от проверката на ДФ Земеделие, обяви днес земеделският министър Десислава Танева. „Най-много 4 са в област София и по две - в областите Благоевград и Пазарджик, по една има в в областите Варна, Добрич, Видин, Шумен, Ловеч, Пловдив и Разград“, уточни зам.-изпълнителният директор на ДФ „Земеделие“, който отговаря за прилагане на мерките от Програмата за развитие на селските райони (ПРСР) Калоян Костадинов. Той обясни още, че при къщите за гости, които не работят по предназначение, липсват документи, категоризация за функциониране и регистри. По думите му, за тези 15 къщи ДФ „Земеделие“ ще си изиска обратно платените субсидии. Директорът на ДФ „Земеделие“ Живко Живков обясни, че защото това е отворен процес. „След издаването на решението за финансова корекция от ДФЗ, бенефициентът има право на обжалване, пред 2 инстанции, докато се стигне до върховната. Този срок не може да бъде прогнозиран“, каза той. Шефът на фонда обясни, че при окончателно решение на съда сумите от нарушителите се събират от НАП. От средата на юни са проверени общо 288 къщи за гости, които все още са в мониторинговия период, по селската програма. „В рамките на 2 седмици се извърши обширна проверка от назначените 117 екипа от цяла България. Всички договори, подписани по мярка 311 и 312 са за 1062 проекта на обща стойност 299 млн. лв.“, заяви още Калоян Костадинов. Той посочи, че от тях само 746 проекта са със изплатена субсидия на обща стойност 202 млн. лв. „От тези 746 проекта, всички, които бяха останали в мониторинг до края на тази година, има и такива, които приключват през 2020 г. За останалите 261 къщи за гости, които са също в мониторинг, в момента се извършва Те функционират по предназначение, но тук трябва да се изследват, дали покриват заложените изисквания, които са представени при подаването на проекта“, изтъкна Костадинов. Екипите са установили нарушения при още 74 къщи за гости, където има други отклонения от изявените за изпълнение дейности. Санкцията за тях ще бъде между 5 до 15% от стойността на изплатената подкрепа. При 62 от проектите не е било изпълнено условието за откриване на нови работни места. Според земеделският министър Десислава Танева а са били максимално обективни, защото при инспекциите на 50 къщи за гости са присъствали и медии.", "date": "2019.07.11", "title": "Собствениците на 15 къщи за гости менте ще връщат 4,5 милиона (ОБНОВЕНА)"}
{"url": "https://www.monitor.bg:443/bg/a/view/bludstval-s-momichenca-v-basejn-se-razmina-s-kilijata-170264", "text": "Задържан през лятото на м.г. по обвинение, че е блудствал с две 9-годишни момиченца спасител от Стара Загора се размина с ефективен престой в затвора. 37-годишният висшист Иван К. И. е признал изцяло вината си по повдигнатото му обвинение и се е възползвал по този начин от съкратено съдебно производство е автоматично намаляне на наказанието си 1/3. Съдът се е позовал за условната 3-годишна присъда на изразеното от мъжа съжаление за стореното от него както и на добрите му характеристични данни, според които ефектът на наказанието можел да бъде постигнат и без да влиза зад решетките. Постановен е  максималният възможен отлагателен срок от 5 години , като извършителят на престъплението ще трябва да заплати 2 749 лв за направените разноски по досъдебното производство. Иван К.И. беше арестуван след като на 2 август м.г. буквално пред очите на родителите на двете момиченца се задоволявал наблюдавайки и опипвайки под водата половите им органи.Наложената му тогава постоянна мярка за неотклонение „задържане под стража“ остана непроменена месеци наред с аргумента че може да се укрие от правосъдието, тъй като възнамерявал да замине за чужбина, където си бил намерил работа пак като воден спасител. С условна 3 – годишна присъда се размина и още един задържан за два случая на блудства с 11 и 9-годишно момиченце през есента на 2017 г. пълнолетен старозагорец, който ще трябва да заплати на майката на по-голямата си жертва 8 000 лв. Наказателният кодекс предвижда за подобни случаи на блудства затвор от 5 до 20 години.  ", "date": "2019.07.11", "title": "Блудствал с момиченца в басейн се размина с килията"}
{"url": "https://www.monitor.bg:443/bg/a/view/evgeni-krusev-zastava-pred-temida-prez-septemvri-170279", "text": "Специализираният наказателен съд насрочи за разглеждане делото срещу бившия зам.-кмет на София Евгени Крусев за 30 септември. В четвъртък се състоя разпоредителното заседание, предхождащо процеса, на което обаче не бяха посочени допуснати нарушения при разследването, които да налагат връщането на делото на прокуратурата. На заседанието нямаше представител на Столична община и не беше предявен граждански иск за щети. Крусев ще отговаря пред съда за ремонта на \"Граф Игнатиев\" за щети малко под 1 милион лева. Първоначално прокуратурата твърдеше за предполагаеми над 5 милиона нанесени щети. Обвинението касае нарушаване на служебните задължения. Крусев е сключил договор за промяна в носещата конструкция на трамвайния релсов път с контактна и кабелна мрежа по улица \"Алабин\" и улица \"Граф Игнатиев\" и в последствие били направени корекции по договора с \"Джи Пи Груп\". По думите на Евгени Крусев, в действията си той се е ръководил единствено от интересите на общината и обектът да се изпълни по максимално качествен начин. Като посочи, че според измерванията и изследванията на релсовия път, той е в норми и шума и вибрациите са намалени в пъти. Междувременно от „Спаси София“ пуснаха нов сигнал в прокуратурата във връзка с ремонта на ул. „Граф Игнатиев“. По данни на организацията Столичната община твърди, че ремонтът е бил забавен с общо 86 дни заради лоши метеорологични условия. Справка в Националния институт по метеорология и хидрология към БАН обаче показвала, че в близо половината от въпросните дни условията са били благоприятни. Според „Спаси София“ по този начин на фирмата изпълнител били спестени неустойки в размер на близо 5 млн. лв. Кметът на София коментира, че от месеци текат проверки, цялата информация се намира в прокуратурата и са сезирани всички европейски органи и компетентни служби.", "date": "2019.07.11", "title": "Евгени Крусев застава пред Темида през септември"}
{"url": "https://www.monitor.bg:443/bg/a/view/refan-sys-specialna-serija-za-plovdiv-evropejska-stolica-na-kultura-170281", "text": "Български дух и традиция лъхат от новата козметична линия Refan’s Rose с логото на Пловдив‘2019. В състава на продуктите в органичната серия, произведена от българската компания, главно действащо лице е неповторимата розова вода с деликатния й аромат. Дизайнът на опаковките също е завладяващ и тематичен - стилизиран и изчистен букет от български рози. Ето защо напълно логично и оправдано е решението на REFAN да използва нейното пускане на пазара, за да оповести партньорството си с Пловдив 2019 – Европейска столица на културата (ЕСК). Така компанията дава да отнесат със себе си късче от духа на Пловдив и България. А на пловдивчани – да съпреживеят гордостта от родния си град чрез неповторим аромат.  Eстествен е изборът на козметичния бранд да изрази съпричастността си към значимото събитие като стане официален партньор на Пловдив 2019 – ЕСК. През годините \"Рефан България\" се е превърнала в една от емблематичните пловдивски компании, заради активната подкрепа на различни социални, културни, благотворителни и спортни инициативи в града под тепетата. Козметиката й с натурални съставки отдавна представя България по най-добрия начин по света. На пресконференция, на която фондацията и фирмата официално обявиха партньорството си Кирил Велчев - изпълнителен директор на фондация Пловдив 2019 – Европейска столица на културата, изказа искрена, гореща благодарност към Ангел Попов – управител на козметичната фирма REFAN , за провежданата от него и и заяви: „Краят на приятелството с 29-годишната компания няма да настъпи в края на годината, в която сме Европейска столица на културата. Това, че има брандиран продукт с „Пловдив 2019”, не означава, че той ще остане само за 2019 година\" и допълни:  „Освен с разпространение на логото, от козметичната компания подпомагат фондацията и финансово, като вече са допринесли за организацията на няколко събития. Представителките на козметичната компания - Албена Димитрова и Велина Евтимова, благодариха за топлите думи и обещаха,че от REFAN няма да спират дотук,водени от житейската мисия,на която винаги са били верни – да помагат! Органичната розова вода в състава на продуктите от линията Refan’s Rose е дeстилирана от свежи цветове на българската маслодайна Rosa Damascena, отгледани в екологично чист район край село Търничене, Казанлъшко. Розовите насаждения и почвите не са третирани с пестициди, изкуствени торове и други синтетични препарати. Органичната розова вода има натурални антисептични и антибактериални свойства,  подобрява кръвообращението, поддържа баланса на рН и водния баланс в обмяната на веществата на кожата. Стимулира процесите на регенерация, има успокояващ и противовъзпалителен ефект при обриви, акне и слънчеви изгаряния. Серията съдържа измиващ гел за лице, дневен и нощен крем, бутер крем за тяло, пилинг сапун-гъба и боди мист. Продуктите от серията Refan's Rose, благодарение на включените в тях активни съставки, омекотяват, овлажняват и тонизират кожата, като при това нежно я парфюмират със запомнящото се ухание на българската маслодайна роза.", "date": "2019.07.11", "title": "REFAN със специална серия за Пловдив – Европейска столица на култура"}
{"url": "https://www.monitor.bg:443/bg/a/view/lidl-bylgarija-s-dve-pyrvi-nagradi-ot-prestijen-konkurs-170282", "text": "Лидл България получи две сериозни отличия в петото издание на Годишните награди на B2B Media. Инициатива „Ти и Лидл за по-добър живот“ взе първо място в категория „Социално-отговорна кампания на годината“, а проектът „Lidl Неделя в Музейко“ бе отличен с първа награда в категория „Социален проект“. „Тези награди са поредното признание за две от нашите ключови инициативи – израз на социално отговорната ни политика. Те ни мотивират не само да продължим още по-усилено да работим в тази посока, но и да търсим все по-иновативни похвати, с които да постигаме по-значими и устойчиви резултати. Отговорността и устойчивото развитие са в основата на бизнес модела на Lidl и затова вярваме, че като един от лидерите на пазара, ние трябва също така да сме и пример по отношение на социално отговорните практики“, коментира Милена Драгийска, главен изпълнителен директор на Лидл България. Чрез инициативата „Ти и Лидл за по-добър живот“ компанията подкрепя социално значими проекти на граждански организации в цялата страна и има за цел да помага на хората в различните региони в страната да водят по-качествен и пълноценен на живот, като финансира проекти в следните 4 области: образование, околна среда, култура и историческо наследство и активен начин на живот. До момента са реализирани две издания на инициативата, в резултат на които 51 проекта в 27 населени места в цялата страната получиха общо финансиране от над 390 000 лв. В момента тече подбора на проекти, които ще бъдат финансирани в третото издание на инициативата. „Lidl Неделя в Музейко“ е съвместна инициатива на Лидл България и детски научен център Музейко, благодарение на която всяка втора неделя от месеца деца и родители посещаваха центъра на символичната цена от 2 лева. Така „Lidl Неделя в Музейко“ даде възможност необятният свят на науката да бъде още по-достъпен за малки и големи. Съвместната инициатива е част от програмата Lidl за твоето дете, която включва серия от активности в три основни области: здравословно и балансирано хранене, активен начин на живот и образование и развитие на талантите. Именно в тези три посоки са разработени и поредица от събития, които по интересен начин да запознаят децата с ползите от балансираното хранене, активния начин на живот и да развият техния креативен потенциал. След 2 години активна дейност в детския научен център Музейко, инициативата предстои да тръгне на обиколка из България, за да направи още по-достъпни знанията за децата из цялата страна. Конкурсът на B2B Media се провежда за пета поредна година и цели да отличи най-иновативните компании, най-креативните пространства, както и социално-отговорните кампании, използващи иновативното мислене за постигане на значими резултати.", "date": "2019.07.11", "title": "Лидл България с две първи награди от престижен конкурс"}
{"url": "https://www.monitor.bg:443/bg/a/view/rabotodatelite-signalizirat-glavnija-prokuror-za-pazara-tok-170283", "text": "Асоциацията на индустриалния капитал в България, Българската стопанска камара и Конфедерацията на работодателите и индустриалците в България изпратиха сигнал до Главния прокурор на РБ относно пазара на електрическа енергия и, по-конкретно – недостатъчното предлагане на количества от производителите на ел. енергия на платформата „Ден напред“. В сигнала се отбелязва, че на пазара на електрическа енергия, осъществяван на Българската независима енергийна борса (БНЕБ), на платформата „Ден напред“ средната цената за 1 мегаватчас базова мощност за 3 юли 2019 г. е била 195.40 лв. - най-скъпата в цяла Европа, като по часове достига дори до 270.04 лв./мвтч. Нещо повече - тази цена е над двойно по-висока от средната за ЕС, над три пъти по-висока от цената на електроенергията във Германия, Франция, Австрия и Швейцария и с 84% над цената за предния ден (2 юли). Според авторите на сигнала, налице е бездействие и неупражняване на задължения от лица с управителни функции в ТЕЦ \"Марица изток 2\" ЕАД и БЕХ, което се отразява като ключово значим ценообразуващ елемент на пазара на електроенергия. Това пряко се отразява на конкурентоспособността на българската индустрия (която се конкурира с пазари с 2 до 3 пъти по-евтин ток), както и върху цените на всички стоки и услуги до крайните потребители. Така за пореден път българските граждани и българския бизнес ще платят за безотговорността и безстопанственото управление, което се е наложило като практика в българските държавни дружества, включително в енергетиката. В тази връзка, работодателските организации настояват Главният прокурор да разпореди обстоятелствена проверка за установяване на фактите по случая и, при преценка за достатъчно данни за извършени престъпления, да разпореди образуване на съответните досъдебни производства.", "date": "2019.07.11", "title": "Работодателите сигнализират главния прокурор за пазара на ток"}
{"url": "https://www.monitor.bg:443/bg/a/view/25-hiljadi-signali-sa-podadeni-kym-112-za-shest-meseca-170267", "text": "Близо 25 000 сигнала са подадени за първото полугодие в националната система „112“. От тях 14140 са разпределени на Столична община. Това стана ясно по време на подписване на партньорски договор между двете институции. Споразумението бе подписано от кмета Йорданка Фандъкова и директорът на националната система „112“ Цветомир Цеков. От началото на годината на-много са сигналите за „престъпление срещу личността“- 4653, за пожари – 1856, транспортни произшествия – 1072, инциденти с животни – 651, медицински инциденти, възникнали в детски градини, училища и общински сгради – 717. Сред оплакванията на гражданите са случаи на неправилно паркирали автомобили, силен шум от съседи, неработещи светофарни уредби, пожари в контейнери. Цветомир Цеков посочи, че с подписанотона споразумението се отбелязва нов етап в сътрудничеството между двете ведомства за оказване на помощ и превенция при защита на столичани. От своя страна кметът Йорданка Фандъкова отбеляза, че през годините общината е разработила успешни и иновативни модели за реакция при различни бедствия, аварии и кризи, както и за превенция. „Това е благодарение на добрата координация и доброто сътрудничество с всички служби“, каза кметът. Тя припомни, че кметството е било първото, която през 2015 г. е инициирало и създало работна станция на системата 112 в центровете на общината за видеонаблюдение и за реакция при криза. Според нея това намалява времето за реакция при кризисна ситуация и създава много по-добра среда и възможност за координация с останалите служби.", "date": "2019.07.11", "title": "25 хиляди сигнали са подадени към 112 за шест месеца"}
{"url": "https://www.monitor.bg:443/bg/a/view/zodiite-otivat-na-plaj-leten-horoskop-170266", "text": " се нервира, че автомобилът не върви по-бързо, а  се ядосва заради трохите, които е направил  , който скришом изяде сандвича.   е сложил слънчевите очила, събул е джапанките и си е сложил краката на седалката пред него. Това ядосва  , който дори започва да плаче.   вече са променили няколко статуса във Фейсбук: „Отивамееее!”, „Тръгнахмееее!”, „Пристигнахмееее!”, „Голям купон!”. И така –   яде,   плаче,   се нервира.   внимават да не се изцапат и любезно молят Телеца да стои далеч от тях с този шоколад и сок, защото може да им изцапа бермудите.   маха на всички, които вижда през прозореца, защото е убеден, че всички наблюдават именно него.   брои парите си и изчислява по колко средно ще може да харчи на ден.   изпробва маската за гмуркане, а   проспиват целия път. Веднага пускат статус във Фейсбук  .   веднага лайква статуса.   вече е в морето.   влиза директно в банята, където прекарва известно време, което кара   да чукат на вратата, защото искат да си оправят прическата.   преживява нервен срив, защото в апартамента е пълен хаос и никой не се интересува от това.   заминава на обиколка на мястото,   търси риба на скара, а   прави супа за всички.   още веднъж си преброява парите и се пазари със собственика на апартамента.   е на терасата и гледа минувачите.   най-после се събужда и разсъждава за смисъла на живота. Публикуват   нов статус в социалните мрежи, придружен със снимки. На една от тях   не се вижда добре от голямата шапка с периферия, но пък добре се вижда кремът със слънцезащитен фактор 50. Вижда се и  , който е увит с плажна кърпа на анимационни герои.   си показват скъпия бански.   показва перфектната си фигура, а   не се виждат от големия фотоапарат, който държат.   е обърнал гръб и забранил да го тагват на снимки във фейсбук.   снима с оборудване за гмуркане,   вади трите книги от чантата, докато   вече се радва на сладоледа.   го няма на снимките, защото вече е преплувал 200 метра навътре в морето. Туитват  , но този път без снимка, защото всички са червени като раци, с изключение на  .   разпалва барбекюто, а   твърди, че той знае по-добре как става.   кани всички съседи на купона, а на   това не му харесва и се дръпва настрана.   слага в чиниите на всички плодове.   са с вечерен аутфит и карат   да ги снимат във всички пози.   предлага утре всички да отидат на курсове по гмуркане или да подводен риболов, но   пресмята на таблета си дали това би било рентабилно.   пък го няма – заминал е на нощно къпане.", "date": "2019.07.11", "title": "Зодиите отиват на плаж (ЛЕТЕН ХОРОСКОП)"}
{"url": "https://www.monitor.bg:443/bg/a/view/vsichki-bileti-za-silvyrstoun-prodadeni-170268", "text": "Всички билети на пистата \"Силвърстоун\" за предстоящата през уикенда Гран при на Великобритания от Формула 1 са продадени, съобщиха от пресслужбата на трасето. В съобщението се уточнява, че на касите няма да могат да бъдат намерени билети и те могат да се появят само в последния момент, ако някои отбори се откажат от своите зрителски квоти или намалят техния брой. Прогнозите са за облачно и хладно време - около 20-21 градуса по Целзий за състезанието. По време на квалификациите обаче може да се изсипе дъжд. Шефовете на \"Силвърстоун\" подписаха нов 5-годишен договор за британското домакинство на Ф1. Предишният беше валиден до тази година, след като Британският клуб на пилотите активира през 2017 г. клауза, че той ще бъде прекратен след изданието на състезанието през 2019-а. Новото споразумение обаче гарантира място в календара до 20124 г. „Винаги сме казвали, че за да има нашият спорт дългосрочно бъдеще, той трябва да запази своите исторически състезания, уточни изпълнителният директор на Формула 1 Чейс Кери. – \"Силвърстоун\" и Великобритания са като детска люлка за този спорт, който стартира именно на това трасе през 1950 г.“ Тимът на \"Ред Бул\" пък ще използва нов елемент в дизайна на колата RB15 за старта на \"Силвърстоун\". В чест на основния спонсор на тима \"Астън Мартин\", на задното крило и на страничния панел на колата ще бъде изписано 007 - кода на филмовия герой - агента на британското разузнаване Джеймс Бонд. Той кара автомобили на \"Астън Мартин\" в много от филмите. На болида на Макс Верстапен ще е изписан номерът на колата на \"Астън Мартин\" от филма Goldfinger от 1964 г., а този на Гасли ще има номер на автомобила от The Living Daylights от 1987 г. „В Астън Мартин сме горди от асоциацията с Джеймс Бонд, каза изпълнителният директор на компанията Анди Палмър“. „Този уикенд с EON Productions ще отпразнуваме нашето дългогодишно партньорство в състезание номер 1007 в историята на Формула 1.“ Междувременно бившият ръководител на \"Лотус\" Матю Картър съобщи, че според негови източници резервният пилот на \"Мерцедес\" Естебан Окон ще замени от следващия сезон Валтери Ботас в кокпита и ще стане съотборник на Люис Хамилтън. Окон има устна договорка да кара в \"Рено\", но тя едва ли го ангажира сериозно предвид шанса да влезе в шампионския тим. Ако това стане, финландецът, който започна много силно този сезон с 2 победи, 3 втори и 2 трети места, ще трябва да си търси нов отбор.", "date": "2019.07.11", "title": "Всички билети за \"Силвърстоун\" продадени"}
{"url": "https://www.monitor.bg:443/bg/a/view/fenove-poludjaha-po-falshivo-video-s-djim-keri-v-sijanieto-170270", "text": "Как би изглеждал филмът „Сиянието“, ако ролята на Джак Торънс бе поверена на Джим Кери вместо на Джак Никълсън? Отговор на този въпрос дават фенове създали т.нар. deepfake (фалшиво видео), в което налагат лицето на звездата от „Маската“ върху това на Никълсън в една сцена от лентата на Стенли Кубрик. Интересният клип се появява за първи път на 8 юли в YouTube канала Ctrl Shift Face, отбелязал в описанието си, че създава именно развлекателни фалшиви видеа. Заклетите киномани веднага полудяха по творението му, което вече придоби статута viral - до момента клипът (само от първоизточника) е изгледан от 1,35 милиона потребители.", "date": "2019.07.11", "title": "Фенове полудяха по фалшиво видео с Джим Кери в „Сиянието“"}
{"url": "https://www.monitor.bg:443/bg/a/view/sofija-pravi-parking-s-nad-200-mesta-na-pazara-sitnjakovo-170269", "text": "Нов паркинг за над 200 места за автомобили ще се строи на столичния пазар „Ситняково“, реши Столичният общинския съвет (СОС) в четвъртък. Той ще бъде на няколко нива и ще струва 1,9 млн. лв. Мястото за автомобилите ще бъде откъм ул. „Сирак Скитник“. В момента на терена, където ще се строи паркинг спират автомобили, но капацитетът е доста ограничен. „Изграждането на паркинг ще подобри качеството на живот и градската среда“, обяви един от вносителите на доклада зам.-председателя на СОС Николай Стойнев.", "date": "2019.07.11", "title": "София прави паркинг с над 200 места на пазара „Ситняково“"}
{"url": "https://www.monitor.bg:443/bg/a/view/pravjat-svetovna-operna-premiera-na-antichen-forum-170263", "text": "Световна премиера на специално написаната за трупата на старозагорската опера „Траян в Тракия“ ще бъде на античния  форум в Града на липите  на 25 юли след залеза на слънчевите лъчи. Идеята е действието да се развива в естествената среда сред каменните колонади и пейки, върху които са седели преди почти 2 хилядолетия членове на местното буле, коментира директорът Огнян Драганов. Музиката и либретото са на бразилеца с италиански произход и архитект по образование Андре Катели. Действието се развива през 106 година след Христа в някогашния град Берое , където дъщерята на тракийския жрец Сабазий Меда  се влюбва в римския преторианец Марчело и след множество перипетии възелът трябва да бъде разплетен от самия император Траян, пристигащ тук след победен поход срещу даките. Диригент на премиерния спектакъл е живеещият в Австрия американец с италиански колени Антъни Арморе,а  режисьор е датчанинът Мортен Роесен.Сред солистите са англичанинът Едуин Кей, Теодор Петков, Елена Мишинова и Тереза Браколова  със специалното участие на джигитите от прабългарската школа за оцеляване „Бага Тур“.Сценографията е поверена на Тодор Демеров, а костюмите са по проекти на Теодора Джамбазова. Специално за започващите на форума от 19 юли летни музикални вечери община Стара Загора ще изгради нова сцена с 500 седящи места. Стартът на проявата ще бъде дадена с концерт на „Фондацията“, а на 27 юли ще бъде премиерата на балета „Антигона“, поставена от дошлия у нас преди две години от Мартиника хореограф Людовик Парти.Във втората част на тази вечер е премиерата и на балета „Лотос“ по музика на Фредерик Шопен, поставен от младата италианка Алесандра Скаламбрино.", "date": "2019.07.11", "title": "Правят световна оперна премиера на античен форум"}
{"url": "https://www.monitor.bg:443/bg/a/view/sofija-naliva-217-mln-lv-za-ekovozila-v-gradskija-transport-obzor-170255", "text": "София ще обнови автопарка на градския транспорт с ековозила на стойност 217 млн. лв. Това стана ясно след като Столичния общинския съвет (СОС) прие доклада на кмета на града Йорданка Фандъкова за кандидатстване за финансиране по оперативна програма „Околна среда“. Община иска да закупи 82 електробуса, 30 тролея и 25 трамвая. 52 от електробусите са за нови линии, които да довеждат до метростанции и трамвайни спирки. С 30 тролея и 30 електробуса ще се подменят всички останали стари тролейбуси по линиите №6, 7 и 9. 25 нови трамвая пък ще заменят мотрисите по линии № 4 и 18 и ще се допълни линия №5. „Предвиждаме и закупуването на специализирано оборудване и зарядни станции. Модернизацията и развитието на електротранспорта е част от програмата ни за подобряване на качеството на въздуха“, каза Фандъкова. СОС гласува и тригодишното споразумение между кметството и синдикалните организации за поетапно увеличение на заплатите на шофьорите в градския транспорт. Възнагражденията ще се увеличават с по 10% от следващата година до 2022г. Фандъкова обясни, че до споразумението се е стигнало след дълги и тежки преговори. Заместникът й Дончо Барбалов разясни, че само за следващата година скока на заплатите ще струва 20 млн.лв. Фандъкова припомни също, че от началото на година заплатите на водачите са увеличени с 20%. Единственото от БСП се въздържаха при гласуването, за което Фандъкова изрази съжаление. Социалистите обаче обявиха, че настояват за още едно увеличение през тази година. Според тях управляващите в общината са отстъпили от ангажимента си за актуализация на заплатите на шофьорите, който са поели с прекратяването на протестите на шофьорите по-рано тази година. „С това споразумение се замита проблема и се хвърля прах в очите на хората“, каза Калоян Паргов от БСП. В споразумението се посочва, че от 2015г. за нуждите в градския транспорт са доставени 268 нови автобуса на природен газ и 110 дизелови возила, 20 електробуса, 50 тролейбуса, 25 трамвайни мотриси и 30 нови метровлакове. Транспортните дружества пък имат ангажимент да подобрят битовите условия в депата и сервизите. Осигурени са и средства за работно облекло. Също така се посочва, че се организират безплатни курсове за обучение на водачи на автобуси, трамваи и тролеи. Талонът с 10 билета може да се използва от няколко пътниците в градския транспорт, припомни шефът Центъра за градска мобилност Христиан Петров. Той обясни, че от миналата година досега има продадени над 56 000 талона с 10 билета. „Ние позволихме на пътниците да ползват тези талони, без да покажат и последния, който да е задължителен при проверка. За миналата година нямаме нито един издаден акт, нито един глобен пътник, затова, че не е показал последен талон или че са били двама в превозното средство, а са ползвали един талон с 10 пътувания за 2-ма или 3-ма пътника“, разясни шефът на ЦГМ. Промяната бе направена при при приеманата на изцяло нова наредба за реда и условията за пътуване с обществения градски транспорт през април 2018г. „Тази промяна я направихме, за да улесним пътниците, защото за нас най-важното е пътниците да са редовни и да имат валиден пътен документ“, добави Петров. Според него по този начин всъщност ще се избегнат и случаите, когато пътникът си е изгубил последния талон или той се е изтрил и се получават конфузни ситуации, които не са в интерес нито на контрольорите, нито на пътниците.", "date": "2019.07.11", "title": "София налива 217 млн. лв. за ековозила в градския транспорт (ОБЗОР)"}
{"url": "https://www.monitor.bg:443/bg/a/view/zam-ministyr-nacheva-sykrashtavame-procedurite-za-lechenie-na-onkobolni-deca-170271", "text": "„Процедурите за лечение на деца ще бъдат съкратени. Една от първите ни задачи е да елиминираме бюрократичната тежест за родителите на деца с онкологични заболявания. Това съобщи заместник-министърът на здравеопазването Жени Начева. - От близо месец водим конструктивен диалог с тях, с лекарите, които лекуват децата, с представители на лечебните заведения. Ще оптимизираме обхвата на документите, сроковете за подаването им, както и взаимоотношенията между отделните лечебни заведения и институциите при осигуряване на необходимите лекарствени продукти. Родителите няма да се занимават повече с документация. Това ще се случва на ниво болница – здравна каса“, допълни тя по повод протеста на родители на деца с онкологични заболявания. Зам.-министър Начева съобщи още, че срокът, който сме си е поставило ръководството на Министерството на здравеопазването за промяна на Наредба № 10 и Наредба № 2, е до края на юли. Целта е до края на август те да бъдат обнародвани в Държавен вестник, а от септември да влязат в сила. По думите й процедурите и редът ще бъдат оптимизирани, така че да се осигури необходимото лечение на децата не само за тези заболявания, а и за заболявания, които изискват повтарящо се лечение на по-голяма група от пациенти. Болниците ще могат да правят своите заявки за по-продължителен период от време – 3 или 6 месеца, като планират необходимите количества и договарят същите с притежателите и търговците. Целта е да не се стига до недостиг или липса на лекарствени продукти. По отношение отпадането на някои лекарствени продукти за онкологични заболявания на деца от Позитивния лекарствен списък (ПЛС) зам.-министър Начева обясни, че лекарствата отпадат не по вина на администрацията, а поради липса на доставка на лекарствени продукти от притежателите на разрешения за употреба или оттеглянето им от ПЛС. За лечението на деца е предвиден и друг ред с наредба на министъра на здравеопазването, съгласно който за деца се доставят нерегистрирани лекарства и по този механизъм е осигурена възможност болниците да се снабдяват с тях, обясни още зам.-здравният министър.", "date": "2019.07.11", "title": " Зам.-министър Начева: Съкращаваме процедурите за лечение на онкоболни деца "}
{"url": "https://www.monitor.bg:443/bg/a/view/balchiklija-otkradna-11-bona-ot-restorant-i-gi-izharchi-do-stotinka-v-slynchev-brjag-170254", "text": "24-годишният Галин Р. от Балчик открадна от касата на ресторант в Белия град 11 000 лева, изхарчи ги до стотинка в Слънчев бряг и се скри в района на Автогарата в Балчик. Галин извършил престъплението на 30 юни тази година. След кражбата той бил обявен за общодържавно издирване. 9 дни по-късно младежът бил установен да се укрива в къща в района на старата автогара в Балчик и при опит да бъде задържан от полицейски служители, избягал. При  преследването, за да бъде респектиран, служителите на реда произвели два изстрела във въздуха. В обясненията си пред разследващите Галин разкрил, че е извършил кражбата под въздействието на алкохол и наркотици. Знаел за местоположението на касата в ресторанта, тъй като преди време работел там заедно със съпругата си. Откраднатата сума похарчил до стотинка по заведения в курорта Слънчев бряг. Балчишкият районен съд уважи искането на Районната прокуратура и определи на Галин мярка за неотклонение „Задържане под стража“, съобщава Апелативна прокуратура – Варна. Определението на Балчишкия районен съд подлежи на обжалване пред Добричкия окръжен съд.", "date": "2019.07.11", "title": "Балчиклия открадна 11 бона от ресторант и ги изхарчи до стотинка в Слънчев бряг"}
{"url": "https://www.monitor.bg:443/bg/a/view/mashini-giganti-pokazvat-na-strojteh-2019-v-panaira-170250", "text": "Строителни машини гиганти ще покажат на предстоящото през септември изложение „Стройтех” в Панаира в Пловдив, съобщиха оттам. Специализираната зона за тежка механизация е най-атрактивната част от международната изложба и ще бъде по-голяма от миналогодишната. Ще бъдат демонстрирани  хитови модели на най-известните  марки  багери, самосвали, бетон възли, съоръжения за събаряне на здания, машини за полагане на асфалт и направа на канали, както и други машини гиганти. Модерните тенденции в жилищното строителство ще покажат вносители, които идват за първи път на нашия пазар. Те акцентират на иновативни  продукти – основно тухли и суровини за производство на ПВЦ дограми и врати, повишаващи  комфорта в  сградите. Изграждането на магистрали и шосета  в България и на Балканите привлича известни компании за асфалтови смески, битум, дренаж за пътища. На изложението ще се представят някои  от най-големите производители на бетонови възли в Европа. За първи път в изложбата ще се включи световен концерн, произвеждащ компресори. Германска компания ще демонстрира ново поколение челни товарачи, дизелови и газови генератори. Международната изложба “Стройтех“   обхваща всички направления на строителната индустрия. Тя отново ще презентира  технологии, техника,  резервни части, готови елементи, материали и инструменти,  софтуер и услуги за бранша. Основен акцент ще бъдат  модерните строителни системи и хибридните машини.  Може да се видят също покривни конструкции, изолации,  изделия от ковано желязо, отоплителни системи, интериорни продукти.  Така на едно място се събира всичко необходимо за строителството.  Концепцията за  обновяване на изложбата добави   богатата гама електроника и електротехника: уреди, електрообзавеждане, системи за сигурност, агрегати и апарати, битова електроника, защита от мълнии, изолационни материали, осветление  и други изделия. По този начин се дава възможност  за пълно оборудване на сградите с продукти на водещи производители и търговци. „Стройтех 2019“ се провежда в Международен панаир Пловдив заедно с още четири специализирани изложби, представящи новости от автомобилната индустрия, машиностроенето, роботиката, автоматизацията, информационните и дигиталните технологии, енергетиката, екологията и химическата промишленост. Очакват се близо  700 изложители и над 30 000 посетители специалисти от България и света.", "date": "2019.07.11", "title": "Машини гиганти показват на „Стройтех 2019“ в Панаира"}
{"url": "https://www.monitor.bg:443/bg/a/view/bfs-smeni-imeto-na-pyrva-liga-170273", "text": "Първа лига официално има ново име. Българското футболно първенство вече се казва efbet Лига, бе обявено на пресконференция, която се състоя в сградата на БФС. Заедно с името се сменя и логото на шампионата, в което вече ще има и инициалите на спонсориращата букмейкърска компания. Промяната влиза в сила веднага и още за първия кръг на новия сезон. От заложната къща обявиха, че предстоят множество промоции за феновете на българския футбол, а от БФС увериха, че не е конфликт на интереси букмейкър да е спонсор на първенството. Изпълниетелният директор на футболната централа Борислав Попов също така разкри, че всички клубове (включително бунтуващият се ЦСКА) са подписали колективния договор за телевизионните права и така всички мачове от шампионата ще продъпжат да се излъчват от „Нова броудкастинг груп“. \"Стремеж на БФС е винаги да има феърплей и равнопоставеност във всички права. Това, че по някаква причина някои клубове се отклоняват, ние взимаме съответните мерки. Наблюдава се значително намаляване на броя сигнали за уговорени мачове. През миналия сезон бяха 2-3, което в сравнение с минали години е драстично по-ниско\", отчете Попов.", "date": "2019.07.11", "title": "БФС смени името на Първа лига"}
{"url": "https://www.monitor.bg:443/bg/a/view/kostumar-izmami-starica-na-selo-pribra-j-pensijata-170261", "text": "Елегантно облечен с костюм и вратовръзка млад мъж е успял да излъже 87-годишна жителка на новозагорското село Каменово и да й прибере 260 лв от пенсията. Костюмарът пресрещнал баба Янка К. на улицата пред кметството, представил се за служител на общинската администрация , който издирва хора от региона заради уж случайна техническа грешка при изчисляване на пенсиите им. В хода на разговора той успял да убеди жената, че е сред „сгрешените“ и че би трябвало да получава два пъти повече пари заради наскоро влязлото в сила увеличение. Измамникът прибрал левчетата уж за да ги опише преди да й даде „добавката“ и изчезнал. Сигналът до полицията за случката от 10 юли бил подаден още същия ден на телефон 112 , след като пострадалата баба Янка споделила за разговора с „чиновника“ на опашката в магазина на центъра на селото, а след това и със сина си, работещ като стоматолог във Варна. От ОДМВР-Сливен припомнят, че многократно са отправяли апели към гражданите да не се доверяват на непознати, които се представят за държавни или общински служители. За пореден път от дирекцията препоръчват на старите хора да не се съгласяват с извършване на съмнителни ремонти с нереално ниско заплащане, което цели допускане на извършителите близо до дома и имота.Напомнят още че прекупвачи на стари вещи, метали и животни почти на 100 процента са измамници, като версиите им се променят, но крайната цел е една-да им задигнат парите в брой.  ", "date": "2019.07.11", "title": "Костюмар измами старица на село , прибра й пенсията"}
{"url": "https://www.monitor.bg:443/bg/a/view/120-ot-cjalata-strana-presyzdavat-bitka-otpredi-151-leta-170260", "text": "120 мъже и жени от 30 дружества на Традиция в цялата страна ще се включат на 20 юли във възстановката на сражението между четата на войводите Хаджи Димитър и Стефан Караджа и турската потеря на връх Бузлуджа. За пръв път от 8 години насам в образа на възпетия от Ботев сливналия многобройните зрители няма да видят казанлъчанина Николай Байнов. В аванс 56-годишният бивш служител на МВР и основател на местното дружество съобщи, че е взел решение да участва като редови „актьор“. На неговото място ще бъдел млад активист на „Традиция“, близък по възраст  на загиналия едва 28-годишен войвода. Името засега се пази  в тайна. Запознати с подготовката не изключват бащините дрехи да облече един от двамата му сина Тодор и Цветан, които също от години участват във възстановката на кървавото събитие. Минимум по 10 патрона ще получат четниците и турците за своите оригинални пушки и пищови, преди това оръжията ще преминат през контролен преглед от служители на КОС при МВР. Честванията и общонародният събор-поклонение пред лобното място на войводата бяха възстановени след десетилетна забрава през лятото на 1998 година, за известно време те бяха под патронажа на председателя на Народното събрание. Историци от НПМ „Шипка Бузлуджа“ в Казанлък припомнят, че основният паметник на лобното място е бил положен на 20 юли 1898 година, тогава е бил съставен и нарочен документ , подписан от старозагорския владика Методи Кусев, тогавашния областен управител Генчо Генчев и градоначалника Георги Попов. Екземпляр от документа бил поставен в специална капсула и заровен в основата на обелиска, който така и не бил издигнат.Сегашният монумент е направен през 1961 година по проект на скулптора Любен Димитров и архитект Петко Цветков. Там са били препогребани костите на загиналите герои. Предполага се, че там са и тленните останки на Хаджията, въпреки старателно поддържаната версия, че той е починал от раните си двадесетина дни по-късно, в околностите на  брезовското село Свежен  под средногорския връх Кадрафил. Сторониците на тази версия показват издадения от Христо Ботев календар за 1875 г., където за кончината на сливенския герой е посочена датата 5 август. До там раненият войвода достигнал носен на ръце от трима успели да се промъкнат през турските редици четници, които били водени от жител на близкото село Енина, разказват жителите на Свежен. Историята е с продължение и включва няколко препогребвания на костите, предаването им на майка му Маринка и отнасянето им до Сливен, където са били положени първоначално в двора на църквата „Свети Никола“. Официалната историческа версия пък настоява, че избитите и обезглавени от башибозуците четници са били погребани под връх Бузлуджа два дни след кървавото сражение. Тялото на войводата било разпознато по татуираните на ръката му инициали Х. Д., опелото извършил поп Стефан от село Енина. Тялото на хаджията било положено в отделен гроб, белязан с дървен кръст, който бил заменен в последствие със скромен каменен паметник. Дилемата „Бузлуджа“ или „Кадрафил“ не дава мира на обществеността и до сега. Заради съмненията изпратените по майката на войводата в Сливен кости, включително и черепа не са положени заедно с другите в основите на паметника в центъра на града през 1935 година и до днес стоят в дървено ковчеже в трезора на местния исторически музей. На два пъти учени от БАН са давали отрицателно становище на въпроса дали те са на хаджи Димитър, за последно антропологът Йордан Йорданов през 2016 г. заявява категорични, че те са на млад, 18-22 – годишен мъж, който е бил висок 173-175 см. Видният ни изследовател напомня, че войводата загина на 28 години, описван е като набит и нисичък. За да  сложи точка на тази препирня директорът на НПМ „Шипка Бузлуджа“, д-р Чавдар Ангелов е решил да бъде направено ДНК-сравнение, търсел се обаче наследник по майчина линия по съвет на експертите. Точно в 11 часа на 20 юли ще започне поклонението пред лобното място на старопланинския връх, очаква се заупокойната литургия да отслужи старозагорският митрополит Киприан, около част ще продължи театрализованата възстановка, създадена изцяло по спомените на  войводата Христо Македонски.", "date": "2019.07.11", "title": "120 от цялата страна пресъздават битка отпреди 151 лета"}
{"url": "https://www.monitor.bg:443/bg/a/view/praktikata-izmestva-zubreneto-na-teorija-ot-kandidat-shofiorite-170258", "text": "Увеличаване на минималните задължителни часове за кормуване на 42 часа вместо досегашните 31 и намаляване на часовете за теория от 40 на 26 предлага предлага работна група, обединяваща представители на институциите и бранша. Така кандидат-шофьорите ще отделят повече време на практиката за вметна на зубренето на теория. Представителите на центровете по автообучение не смятат, че това ще доведе до съществен ръст на цените за крайния потребител. Работната група предлага часовете за практическо обучение на кандидат-шофьорите в категория “B” да бъдат обвързани с конкретни групи умения, тъй като към момент компонентите на обучението са разписани в методиката без конкретни изисквания за продължителността им и липса на ефективен контрол. Това създава предпоставка за нелоялна конкуренция, така и за явяване на шофьорски изпит без придобиване на ключови умения като управление на магистрала, скоростен път, при намалена видимост, смятат представителите на институциите и бранша. За да се завиши качеството на обучението, в предложената за одобрение методика се предвижда за група умения „Управление извън населено място“ да се отделят минимум 6 часа, от които поне 3 часа за „Управление по автомагистрала или скоростен път (при възможност) или път с интензивен автомобилен трафик“. Подобно изискване се залага за първи път – до сега управлението на магистрала или скоростен път изобщо не е било включено в изискванията за провеждане на шофьорските курсове и се е организирало само при инициатива на инструкторите. Сред другите задължителни елементи е в група умения „Управление в населено място с голяма интензивност на движение” да се преминат поне 10 часа обучение. Минимум 2 часа ще трябва да покрият курсистите и по компонент „Управление през нощта и в условията на намалена и ограничена видимост“. Учебната документация ще влезе в сила заедно с нов механизъм на контрол от страната на ИА „Автомобилна администрация“, за да се гарантира, че тези минимални часове по отделните компоненти ще бъдат спазвани. Анализът на пътно-транспортните произшествия през 2018 г. показва, че смъртността сред водачите между 18 и 25 години е с 20% по-висока от всички останали шофьори, а тенденцията е за нарастване на негативната статистика сред тази възрастова група. Именно в посока превенция и завишени изисквания към компонентите на обучението са направените предложения, а мнозинството от членовете на работната група го подкрепиха. Основните разисквания бяха по въпроса с колко точно часове да бъде увеличена практиката. Част от тях предложи увеличение с над 45% и достигане до 45 часа. Мнението на друга част от експертите бе за нарастване с 5 часа. Надделя подходът за по-умереното им увеличение и обвързване на часовете с конкретни групи умения, за да има контрол над провеждането на курсовете, а ръстът на часовете да доведе и до по-добра подготовка на младите водачи. Друг от широко дискутираните въпроси в хода на обсъжданията бе дали да се създаде възможност част от обучението да се провежда на симулатор. Държавна агенция “Безопасност на движението по пътищата“ и част от работната група подкрепяха идеята да се допусне възможност до 4 часа от задължителните часове по кормуване да могат да се провеждат и на симулатор. Целта на подобно предложение бе да се насърчи навлизането на нови технологии и практики в обучението без то да има задължителен и обвързващ характер за школите. Предложението обаче не бе прието от мнозинство от участниците в дискусиите, затова не е част от методиката. Както и до сега центровете по автообучение ще могат да провеждат подобни практични занятия на симулатор, но те няма да се вземат предвид при отчитане на задължителния брой часове по практика. В работната група участие взеха представители на Държавна агенция „Безопасност на движението по пътищата“, Министерството на образованието и науката, Министерството на транспорта, информационните технологии и съобщенията, Министерството на вътрешните работи, представители на висши училища, на браншови организации, на неправителствения сектор и др.", "date": "2019.07.11", "title": "Практиката измества зубренето на теория от кандидат-шофьорите"}
{"url": "https://www.monitor.bg:443/bg/a/view/despodov-beleji-pri-15-1-za-kaljari-170256", "text": "Българският национал Кирил Десподов отбеляза дебютния си гол за “Каляри” при успеха с 15:1 срещу аматьорски тим, събран за спаринг с италианския клуб. Попадението бе под №11 за сардинци в срещата, като българинът го отбеляза през второто полувреме, когато се появи в игра. Освен гола, Десподов асистира на корееца Хан за два от головете му. Интересното е, че същия ден разгромна победа имаше и за още един тим от италианския елит - „Фиорентина“. „Виолетовите“ размазаха с 21:0 „Вал Ди Фаса“ в контролен мач по време на подготвителния лагер в Трентино. През първата част “Фиорентина” вкара осем гола, а след почивката още 13. По време на лагера тимът ще играе контроли още с “Бари”, “Беневенто”, “Гуадалахара”, “Арсенал” и “Бенфика”. През миналия сезон „виолетовите” финишираха на 16-о място в Серия А и успя да запазят мястото си в елита.", "date": "2019.07.11", "title": "Десподов бележи при 15:1 за „Каляри“"}
{"url": "https://www.monitor.bg:443/bg/a/view/rimsko-jilishte-s-glinen-vodoprovod-i-jenski-skelet-ot-2-ri-vek-otkriha-na-pypa-na-plovdiv-170243", "text": "Римско жилище с глинен водопровод и гроб на жена от 103-та година след Христа откриха археолози на пъпа на Пловдив. Изкопът е едва около 5 квадратни метра, тъй като е бил за присъединяване на нова жилищна сграда към пловдивската „EVN Топлофикация”, съобщи ръководителят на археологическите разкопки Мая Мартинова. Тя уточни, че находката е била открита преди около месец. Тогава от EVN започнали да копаят на ул. „Цар Асен” в центъра на града, където е новата сграда. По закона за културното наследство на строителните дейности е присъствал специалист от Археологическия музей, който е видял, че изпод багера се показват руини отпреди векове. Комисия от Министерство на културата е предписала да започнат археологически разкопки. Започнало е проучване на находката и археолозите са установили, че става дума за останки жилищна сграда с глинен водопровод от римско време. В непосредствена близост с тях е разкрит гроб на жена със стреховидно поставени керемиди, разказа археологът Мая Мартинова. В него е била положена жена, която е починала на около 30 години. Погребението й не е било богато, тъй като край скелета не са открити ценни предмети. Археолозите са категорични, че гробът е част от южния некропол на Филипопол, където през 2012г. екипът на музея в Пловдив разкри уникална семейна гробница със стенописи на възкресението на Лазар. Край гроба са били намерени няколко монети, едно мънисто от гердан и керамика. „Мънистото е елипсовидна структура, изработено от кост, като в горната си част има малко украса”, обясни Мартинова. Проучването на терена е приключило на 10 юли, като екипът археолози са доволни, че са успели да се съобразят с прогнозата за дъждовното време. Те са изнесли находките от изкопа буквално минути преди над Пловдив да ливне поредният порой. Женският скелет е изпратен за антропологичен анализ на доц. Георги Томов от Медицинския университет в Пловдив. EVN Топлофикация финансира  дейностите по цялостното разкриване и консервиране на обекта. Към момента античната гробница, разкрита през 2012г., може да се види в Регионалния археологически музей – Пловдив.   Снимки EVN", "date": "2019.07.11", "title": "Римско жилище с глинен водопровод и женски скелет от 2-ри век откриха на пъпа на Пловдив"}
{"url": "https://www.monitor.bg:443/bg/a/view/sedmoklasnik-ot-smg-s-anuliran-izpit-po-matematika-170244", "text": "Mъж от Велинград е задържан за това, че не е изпълнил полицейски разпореждания и направил опит да пречи на движението на оживен път. В сряда около 19 часа, в Районното управление на МВР във Велинград бил получен сигнал, че група от хора са застанали на изхода на Велинград по посока за гара Костандово и пречат на движението на автомобили.Незабавно към мястото били изпратени дежурни полицейски екипи от РУ в курортния град. Пристигайки на мястото, органите на реда установили, че група от 30-40 души са се събрали на импровизиран протест, свързан с проблемите с водоснабдяването на един от велинградските квартали. Протестът не е регламентиран, няма изпратено уведомление в общинската администрация за неговото провеждане, като информация за това не е постъпвала и в полицията. Униформените незабавно предприели действия за обезопасяване на периметъра, тъй като трасето е с много интензивен трафик на превозни средства, а с действията си протестиращите създавали реална опасност за пътно-транспортно произшествие.  Въпреки  това органите на реда им позволили да преминават през една от пешеходните пътеки , за да изразят позицията си, като били предприети мерки за недопускане на инциденти. Тогава единият от присъстващите застанал на пътното платно и категорично отказал да го напусне въпреки разговорите с полицаите и категоричните им разпореждания да го направи. Това дало основание 47-годишният велинградчанин да бъде задържан в ареста на РУ-Велинград, а спрямо него е образувано полицейско производство. ействията на полицейските органи са докладвани и съгласувани с дежурен прокурор от районната прокуратура в курортния град. Към момента обстановката в района е спокойна .", "date": "2019.07.11", "title": "Седмокласник от СМГ с анулиран изпит по математика"}
{"url": "https://www.monitor.bg:443/bg/a/view/arestuvaha-protestirasht-kojto-prechil-na-dvijenieto-170246", "text": "Мъж от Велинград е задържан за това, че не е изпълнил полицейски разпореждания и направил опит да пречи на движението на оживен път. В сряда около 19 часа, в Районното управление на МВР във Велинград бил получен сигнал, че група от хора са застанали на изхода на Велинград по посока за гара Костандово и пречат на движението на автомобили.Незабавно към мястото били изпратени дежурни полицейски екипи от РУ в курортния град. Пристигайки на мястото, органите на реда установили, че група от 30-40 души са се събрали на импровизиран протест, свързан с проблемите с водоснабдяването на един от велинградските квартали. Протестът не е регламентиран, няма изпратено уведомление в общинската администрация за неговото провеждане, като информация за това не е постъпвала и в полицията. Униформените незабавно предприели действия за обезопасяване на периметъра, тъй като трасето е с много интензивен трафик на превозни средства, а с действията си протестиращите създавали реална опасност за пътно-транспортно произшествие.  Въпреки това органите на реда им позволили да преминават през една от пешеходните пътеки , за да изразят позицията си, като били предприети мерки за недопускане на инциденти. Тогава единият от присъстващите застанал на пътното платно и категорично отказал да го напусне въпреки разговорите с полицаите и категоричните им разпореждания да го направи. Това дало основание 47-годишният велинградчанин да бъде задържан в ареста на РУ-Велинград, а спрямо него е образувано полицейско производство. Действията на полицейските органи са докладвани и съгласувани с дежурен прокурор от районната прокуратура в курортния град. Към момента обстановката в района е спокойна .  ", "date": "2019.07.11", "title": "Арестуваха протестиращ, който пречил на движението"}
{"url": "https://www.monitor.bg:443/bg/a/view/djesika-simpsyn-izdava-memoari-170262", "text": "Певицата и актриса Джесика Симпсън ще издаде биографична книга. 39-годишната звезда обещава, че ще разкрие пикантни подробности от живота си, като няма да спести нито една пикантерия от феновете си. Винаги съм смятала, че Господ ме е дарил със способността да вдъхновявам другите. Надявам се, че описвайки живота си, ще помогна на хора да превъзмогнат страховете си и да се справят с предизвикателствата пред себе си така, както го правя всеки ден.\", каза Симпсън пред сп. People. Биографичната й книга ще бъде публикувана през февруари 2020 г. от издателството \"Харпър Колинс\".", "date": "2019.07.11", "title": "Джесика Симпсън издава мемоари"}
{"url": "https://www.monitor.bg:443/bg/a/view/nigerija-stigna-dramatichno-polufinala-170259", "text": "Нигерия победи драматично ЮАР с 2:1 и се класира за полуфиналите в турнира за Купата на африканските нации в Египет. Халфът на “Виляреал” Самуел Чуквуезе (27) даде преднина на „супер орлите“, които бяха по-активни през целия мач. Бонгани Зунгу (71) от френския “Амиен” обаче изравни за южноафриканците, които в предния кръг елиминираха домакина Египет (1:0). Драмата настъпи в края, когато Уилиам Еконг (89) от “Удинезе” се разписа след пас на Моузес Симон от “Леванте” и прати Нигерия на полуфинал срещу Сенегал, отстранил по-рано Бенин след минимална победа с 1:0. Останалите два полуфиналисти ще бъдат излъчени тази вечер, когато ще играят Кот д'Ивоар – Алжир и Мадагаскар – Тунис.", "date": "2019.07.11", "title": "Нигерия стигна драматично полуфинала за Купата на Африка"}
{"url": "https://www.monitor.bg:443/bg/a/view/vdigat-pomoshtta-za-otoplenie-s-91-75-lv-170253", "text": "Месечният размер на помощта за отопление се вдига с 24,5 % на 93,18 лв по заповед на социалния министър Бисер Петков, съобщават от ведомството. Така сумата, която се изплаща от Агенцията за социално подпомагане за периода 1 ноември – 31 март, ще се повиши с 91,75 лв. – от сегашните 374,15 лв. на 465,90 лв. Повишението е заложено в промени в наредбата за условията и реда за отпускане на целева помощ за отопление, която беше обнародвана в Държавен вестник на 28.06.2019 г. Според нея размера на помощта нараства от 385 киловатчаса на 500 кВтч. Причина за увеличението на помощта са и определените от Комисията за енергийно и водно регулиране по-високи цени на електрическата енергия, които влязоха в сила от 1 юли. Предприети са и мерки, за да не се отпусне отпадане на хора от енергийно подпомагане поради увеличението на пенсиите от 1 юли с 5,7%. С промените е разширен и обхватът на подпомаганите лица и семейства чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи – възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. Прогнозите са, че това ще увеличи с около 45 000 подпомаганите семейства, като броят им ще достигне 255 000. През миналия отоплителен сезон ( 2018-2019 г.) с целева помощ за отопление бяха подпомогнати 209 647 хора и домакинства. Кандидатстването за енергийно подпомагане започна на 1 юли и ще продължи до 31 октомври. Хората, нуждаещи се от този вид социална подкрепа, могат да подават документи в дирекциите „Социално подпомагане“ по настоящия си адрес.", "date": "2019.07.11", "title": "Вдигат помощта за отопление с 91, 75 лв."}
{"url": "https://www.monitor.bg:443/bg/a/view/a1-specheli-chetiri-otlichija-na-b2b-media-awards-170245", "text": "А1 получи поредно признание за своя иновативен подход и приноса си към обществото по време на престижните b2b Media Awards. Компанията триумфира в категориите „Инвеститор с визия” и „Иновация в маркетинга и ПР сферата”, и се нареди на второ място в „Технологична иновация на годината” и „Бизнес проект на годината”. „Изключително горда съм, че усилията, които полагаме, не остават незабелязани. Последните резултати от проучването на „Еделман Тръст Барометър” 2018 г. показват, че 72% от хората вярват на компаниите, в които работят, а технологиите остават секторът с най-голямо доверие (75%). Това е двойно признание, но и голяма отговорност за компании като нашата и ние се стараем да оправдаем очакванията всеки ден. Като технологична компания, осъзнаваме ролята си за повишаване доверието на обществото към технологиите и работим непрекъснато за това да ги направим достъпни, удобни и полезни.”, сподели по време на церемонията Илияна Захариева, директор „Корпоративни комуникации” в А1. Първото място в категорията „Инвеститор с визия” бе присъдено на А1 за цялостния процес по ребрандинга на компанията през миналата година. Промяната беше свързана не само с въвеждането на нова визуална идентичност, а и с нов подход в обслужването на клиентите, с предлагането на нови, иновативни услуги и стартирането на нови социално отговорни проекти. Доказателство за постиженията на компанията е и поддържането на стабилен ръст във финансовите показатели вече трета година. Потвърждение за успешното ребрандиране е и първото място в категория „Иновация в маркетинга и ПР сферата” за специалния подход в комуникационно отношение. Новият бранд беше представен с мащабна рекламна кампания, серия от традиционни и нетрадиционни материали в медиите, публикации в социалните мрежи, специални събития и редица инициативи, чрез които компанията успя да достигне до всички целеви групи и да наложи новия бранд А1. За кратък период от време новото име стана разпознаваемо за всеки в България. Корпоративният ребрандинг на А1 заслужи и второ място в категорията „Бизнес проект на годината”, като с основен принос за това признание са новите продукти и услуги, които станаха част от портфолиото на компанията. Само в рамките на година А1 представи собствена марка смартфон A1 Smart N9, добави MAX Sport 3 и MAX Sport 4 към вече съществуващите си спортни канали, разработи собствена музикална платформа А1 Xplore Music, стартира финансовите услуги A1 Wallet и А1 Кредитна карта, навлезе в електронните спортове с A1 Gaming League и продължи да работи за дигитализацията на българския бизнес с развитието на своите дигитални услуги. Още едно доказателство за усилията на А1, насочени към дигитализация на бизнеса у нас, е и второто място в категорията „Технологична иновация на годината” за услугата A1 Security Cloud. Нейното използване гарантира съответствие на българските компании с изискванията на GDPR и предлага цялостно решение за информационна сигурност, предназначено за бизнес клиенти от всички сегменти. С A1 Security Cloud бизнесът в България може да разчита на високотехнологично решение, предоставено на принципа „софтуер като услуга” с месечни плащания без необходимост от значителна инвестиция в инфраструктура и софтуерни лицензи. С отличията от конкурса на b2b Media, броят на наградите, които А1 получи за своята успешна трансформация, вече надхвърля 30. Александър Димитров, председател на управителния съвет и главен изпълнителен директор на А1, бе избран за „Мениджър на годината 2018” в най-престижния конкурс за мениджърски постижения в България. Впоследствие той бе удостоен и с приза „Мистър Икономика 2018” в конкурса „Мистър и Мисис Икономика”. А1 бе обявена за №1 в сектора на телекомуникациите от класацията Superbrands, а услугите А1 Wallet и A1 Smart Home триумфираха в своите категории в надпреварата „Продукт на годината”.", "date": "2019.07.11", "title": "А1 спечели четири отличия на b2b Media Awards"}
{"url": "https://www.monitor.bg:443/bg/a/view/pasportite-shte-vajat-10-g-bylgarite-v-chujbina-gi-poluchavat-s-kurier-170251", "text": "Паспортите вече ще са в валидност 5 или 10 г. Това решиха депутатите при гласуването на второ четене на промените в Закон за българските лични документи. Изключение ще правят паспортите на децата до 18 г., които ще се издават за срок от 5 г. Реално новите документи ще мога да се вадят от 2021 г., тъй като МВР има срок най-късно до 1 януари 2021 г. да осигури техническите и организационни условия, както и програмните средства за издаването на документите. Обикновената услуга ще е до 30 дни, бързата - до 3 работни дни, а експресната - до 8 работни часа. От 1 октомври 2020 г. новите лични карти ще имат чип с биометрични данни, рещиха още депутатите. Предвижда се и нова облекчена процедура за подаване на заявленията за смяна на паспорт от чужбина. Те ще могат да получат готовия документ по пощата или чрез куриер. Ако изберат тази опция обаче, заявлението трябва да бъде подадено лично до посолството ни в дадената държава. Ще има възможност за подаване на електронно заявление чрез автоматизирана информационна система за електронни услуги на МВР., като за целта използват е -подпис или към заявлението положат копие от валиден документ, който искат да сменят. При това положение обаче паспортът трябва да се получи на място. Предвижда тези изменения да влязат в сила от 1 октомври 2020 г. Срокът за издаването също се намаляват, но това ще важи само при заявление, подадени на място в дипломатическите ни мисии. От 90 дни за обикновена услуга, той ще бъде 45 дни. Бързата услуга пък ще става за 30 дни вместо за 60.Личните карти също се променят. Към тях ще се добавят биометрични данни, каквито в момента има в паспортите.", "date": "2019.07.11", "title": "Паспортите ще важат 10 г.,  българите в чужбина ги получават с куриер"}
{"url": "https://www.monitor.bg:443/bg/a/view/uchenici-ot-bilbao-gostuvat-na-tehnikuma-po-avtotransport-v-plovdiv-170247", "text": "Испански ученици гостуват на Професионалната гимназия по транспорт „Гоце Делчев” в Пловдив по проект за сътрудничество с град Билбао.  30-те деца и техните ръководители пристигнаха в Европейската столица на културата във вторник и ще останат до неделя, съобщиха от училището. Сътрудничеството между Автото и град Билбао датира от 2019 година, като испанските ученици са на гости в Пловдив за първи път. „Като има възможност наши ученици също да отидат там и да се установят трайни връзки със своите връстници”, разказват от пловдивската професионална гимназия. Проектът е финансиран от правителството на град Билбао, като децата, които гостуват в Пловдив, са от гимназии в градовете Балмаседа и Гуенес. Заниманията, които се провеждат са съвместни с български ученици, като е подготвена богата културна програма, свързана и с Пловдив 2019. В сряда испанчетата са посетили Автото, където се проведе първото им обучение по изготвената програма. Момичетата и момчетата се запознаха с ученици от Професионалната гимназия по транспорт и обмениха опит, след което разгледаха забележителностите на Пловдив. Част от програмата на испанските ученици е и посещение на Рилските езера, Рилския манастир и град Мелник. Те са придружавани от учители от професионалната гимназия в Пловдив. В четвъртък тийнейджърите са на екскурзия до Рилските езера и Рилския манастир, където са пожелали да отидат по свое желание. Ще разгледат и Мелник, а в неделя ще посетят и Бачковския манастир. „Много сме впечатлени от Пловдив и от красотите на вашата прекрасна страна”, споделят испанчетата.", "date": "2019.07.11", "title": "Ученици от Билбао гостуват на Техникума по автотранспорт в Пловдив"}
{"url": "https://www.monitor.bg:443/bg/a/view/domashna-oranjerija-s-kanabis-otkrita-kraj-pazardjik-170248", "text": "Домашна оранжерия за отглеждане и обработка на марихуана е открита при акция на служители от сектор „Противодействие на криминалната престъпност” при ОДМВР-Пазарджик. Процесуалните действия по реализацията са осъществени под наблюдението на прокурор от Окръжната прокуратура в Пазарджик. В сряда екипи от сектора извършили претърсване в къща, намираща се в пазарджишкото село Мало Конаре. Неин обитател е старият познайник на криминалистите В.Н.- 51г. „Валето”. В няколко стаи полицаите открили обособена оранжерия за отглеждане и последваща обработка на канабис. Намерени са 100 растения в начален етап на развитие, осветителни тела, системи за контрол на влажността и температурата, електронна везна. По време на акцията мъжът направил неуспешен опит да се отърве от близо 36 грама суха листна маса, която се оказала суха марихуана с високо качество. Той е задържан за срок от 24 часа, а Окръжната прокуратура е удължила срока на ареста със 72 часа.  Всички доказателства, които имат  отношение по случая, са иззети. Работата по документиране на престъпната дейност на В.Н. продължава под ръководството на прокурор.  ", "date": "2019.07.11", "title": "Домашна оранжерия с канабис открита край Пазарджик"}
{"url": "https://www.monitor.bg:443/bg/a/view/gubernator-vzima-merki-sreshtu-bezstopanstveni-kone-i-kravi-170249", "text": "Областният управител Стефан Мирев проведе работна среща с представители на ОДМВР Пазарджик, ОДБХ Пазарджик и община Батак, във връзка със зачестилите сигнали за безстопанствени животни, които са оставени без надзор в обхвата или в близост до републикански и общински пътища. По време на срещата бяха коментирани конкретни случаи с безстопанствени коне на територията на община Батак, за които многократно са получени сигнали в РУП Пещера и на телефон 112. Регистрирани са и случаи с безстопанствени крави и кучета.Необходим е стриктен контрол от страна на ОДБХ в координация с общините и органите на МВР, каза по време на срещата областният управител Стефан Мирев. В летния сезон пътят Пещера-Батак е много натоварен и опасността от настъпването на пътно транспортно произшествие между МПС и внезапно изскочил кон на пътя е постоянна, алармираха от МВР. Ангажимент на общините е да осигурят места за транспортиране и задържане на животните до явяването на собственика, както и определянето на  общински служители, които да работят съгласно разпоредбите на Закона за ветеринарномедицинската дейност, уточниха от ОДБХ Пазарджик. Със заповед на областния управител ще бъдат разпоредени конкретни мерки за изпълнение от страна на институциите, които предвиждат да бъдат сформирани междуведомствени комисии с представители на МВР и ОДБХ във всяка община, които ще извършват проверки на място, както и да бъдат актуализирани общинските наредби за отглеждане на животни. Сред набелязаните мерки за справяне с безстопанствени коне и крави е и определянето на място/помещение, в което да бъдат транспортирани и задържани безстопанствените животни. Ще бъде проведена разяснителна кампания от отговорните институции сред собствениците на животни във всяка община на област Пазарджик.  ", "date": "2019.07.11", "title": "Губернатор взима мерки срещу безстопанствени коне и крави"}
{"url": "https://www.monitor.bg:443/bg/a/view/gradushka-kato-portokali-rani-18-dushi-v-grad-peskara-170233", "text": "Намиращият се на италианското адриатическо крайбрежие курортен град Пескара вчера следобед бе буквално бомбардиран с градушка като портокали. За нещастие изръсилите се от небето огромни късове лед раниха 18 души, които бяха хоспитализирани в местната болница. Тя обаче също пострада лошо от бедствиетоо – приземните й етажи бяха наводнени, на места покривът й поддаде и в много помещения потече вода, спрени бяха операциите, а реанимационното отделение заработи като във време на война - със собствено електрозахранване и допълнителна изолация на врати и прозорци. На практика продължилата двайсетина минути градушка бе вчерашното продължение на лошото време, „атакувало“ във вторник адриатическото крайбрежие на Италия и нейните централни области. Развилнялите се бури отнеха един човешки живот, прекъснаха пътища, затвориха летища, потрошиха автомобили, спряха движението по основни ЖП-линии. Днес метеоролизите предвещаха за следващите дни край на вихрушките, но и... сахарски жеги до побъркване!", "date": "2019.07.11", "title": "Градушка като портокали рани 18 души в град Пескара"}
{"url": "https://www.monitor.bg:443/bg/a/view/bojko-atanasov-kandidat-za-vsichki-postove-170237", "text": "В навечерието на откриването на процедурата по избор на следващия главен прокурор, т.нар. гражданско сдружение \"БОЕЦ\", чийто председател не крие контактите си с укриващия се вече пета година от българското правосъдие подсъдим фараон Цветан Василев, обяви, че предлага номинацията на следователя от Столичната следствена служба Бойко Атанасов…за следващ \"обвинител №1\"?!, пише \"Правен свят\". Отсега е ясно, че това действие няма никаква правна стойност и до реално издигане на Атанасов, според Конституцията и Закона за съдебната власт (ЗСВ), няма никакви изгледи да се стигне. Въвличането на името на магистрата, с активното негово (съ)участие, преследва недотам легитимни цели, а по-скоро се използва за опит за натиск върху основните действащи лица в най-важната конкурсна процедура в съдебната власт през настоящата година. На въпросната \"номинация\" трябва да се гледа като на част от \"хибриден\" сценарий, с който противниците на действията на държавното обвинение се опитват да дискредитират процедурата, при това във възможно най-ранния й етап – издигането на кандидатури, правомощие което имат по трима от членовете на Прокурорската колегия на Висшия съдебен съвет (ВСС) и министърът на правосъдието. Въпреки това \" \" ще представи част от професионалния път на следователя от Следствения отдел при Софийската градска прокуратура (СО-СГП), за да не останат никакви съмнения доколко Атанасов притежава нужните личностни качества и професионален интегритет, за да се твърди изобщо, че следва да участва в процедурата по избор на следващия ръководител на държавното обвинение. Правим това, защото в изминалите четири години името на Бойко Атанасов упорито бе използвано от медии, свързани или собственост на обвиняеми и подсъдими лица, за атаки срещу действията на прокуратурата по разкриването на различни престъпления на Прехода, а имаше и опити следователят дори да бъде героизиран. Бойко Йорданов Атанасов получава юридическото си образование в Югозападния университет \"Неофит Рилски\" през 2000-та година. В периода 2002-2009 година е следовател към Столичното следствие, където има регистрирано сериозно нарушение, стигнало дори до тогавашния ВСС. През 2008 г. Атанасов прави опит да стане съдия, но не харесва назначаването си в Дулово, поради което остава на работа в Следствения отдел към СГП, където се води и до днес. Само две години по-късно Атанасов започва да се кандидатира за всеки пост за административен ръководител в държавното обвинение на територията на столицата. През 2011 г. Атанасов иска да оглави Софийската районна прокуратура, но кадровиците единодушно избират за втори мандат Александър Налбантов. Следователят получава нула гласа. Непосредствено след това Атанасов се впуска в продължителен маратон – за четири години кандидатства четири пъти за градски прокурор на София. Малко след като не е успял да стане районен прокурор, Атанасов пуска документи за административен ръководител и на Софийската градска прокуратура, но ВСС преизбира Николай Кокинов. След уволнението му през 2013-та година, овакантеният пост отново е атакуван от Бойко Атанасов. Следователят и този път не получава нито един глас от кадровиците – 14 от тях гласуват \"против\", а 8 \"въздържали се\". Неизбрани са и другите двама кандидати. Следва нова процедура, на която Атанасов се кандидатира за трети път за градски прокурор. Този път получава цели пет гласа от членове на ВСС, но те далеч не са достатъчни, за да стане ръководител. Две години и половина по-късно Атанасов за четвърти път атакува поста на градски прокурор на София. Този път, заради разделянето на ВСС на две колегии, процедурата се осъществява само от Прокурорската колегия, като Атанасов получава нула гласа в своя подкрепа. Концепциите на кандидата и в четирите процедури, които по собственото му признание са \"еднотипни\", са изпълнени с негативни констатации за работата на колегите му следователи и за прокурорите от СГП. Отправят се неподплатени с доказателства твърдения за намеса в работата на държавните обвинители, говори се дори за нуждата от предприемането на законови действия от административния ръководител на СГП спрямо висшестоящите обвинители. Всъщност, общото в концепциите е, че най-малкото, което би се случило, ако случайно бяха приложени, е отдавна да се бе стигнало до ликвидиране на независимостта, а вероятно и на самата институция Софийска градска прокуратура. Въпреки че за периода 2011-2016 г. два състава на ВСС общо пет пъти дават ясен знак на Атанасов, че няма нужните качества, за да получи ръководен пост, през 2018 г. той се кандидатира за шести път за началник в държавното обвинение. Този път иска да оглави Апелативната специализирана прокуратура, но отново получава нула гласа. За отбелязване е, че, ако като кандидат за градски прокурор следователят недоволства от контрола на горестоящите инстанции, то в концепцията му за ръководител на Апелативната спецпрокуратура Атанасов се обявява за по-голям надзор и контрол над първоинстанционната прокуратура. Статистиката показва, че от шест участия в конкурси за началнически постове, три състава на ВСС – два с пълен брой членове (преди разделянето на две колегии) и един, съставен само от прокурори и следователи, или около 50 кадровици, поне по веднъж са гласували \"против\" или \"въздържал се\" за някоя от многобройните номинации на Атанасов. Еднократно следователят успява да получи гласовете на петима кадровици. Няма и четири месеца след последното участие в конкурс за административен ръководител през 2018 г., Бойко Атанасов се включи и в надпреварата по избор за български представители в новосъздадената Европейска прокуратура. Самото изслушване се проведе в началото на месец февруари т.г. И макар в една от многобройните си биографични справки, които е прилагал при участията в конкурси, Атанасов да твърди, че владее \"2-ро ниво на английския език\", каквото и да означава това, при изслушването му пред седемчленната комисия следователят трудно се справя с изчитането на англоезичен текст, а при опит да направи превод окончателно капитулира. Атанасов опитва да оправдае фиаското, като коментира, че не се явил на изпит за преводач, а за прокурор. Дори и да е така, то би трябвало да е наясно, че едно от задължителните изисквания към кандидатите за служители в Европейската прокуратура е владеенето на английски език. Освен многото участия в конкурсни процедури, за които Атанасов би трябвало да е отделял продължително време за изготвяне на необходимата документация, както и за представяне на концепциите, съчетани с множество интервюта и участия във всевъзможни (полу)политически протести и инициативи, част от които насочени пряко срещу независимостта на прокуратурата и срещу нейните действия по противодействие на организираната престъпност, криминалната приватизация и корупцията, следователят би трябвало да е изпълнявал и преките си задължения.  През годините Атанасов е провокирал образуването на множество дисциплинарни проверки срещу себе си, въпреки това атестациите му са много добри. Така се оказва, че поне формално, следователят отговаря на всички критерии за професионално изпълняващ задълженията си магистрат, а и становищата на Етичните комисии при различните състави на ВСС показват, че той притежава необходимите нравствени качества, макар публично да са известни множество случаи, в които Атанасов отправя недопустими нападки срещу колеги магистрати. Парадоксът с представящия се за \"бунтар\" следовател е показателен за неспособността на съдебната система да се самопрочиства, да изолира явления, при които отделен неин представител може да си позволява да говори каквото намери за добре, за когото намери за добре, без за това да му потърсена отговорност, а понякога и тъкмо обратното. Същевременно са налице редица постановления от различни прокурори, които разкриват системно несправяне с професионалните задължения от страна на Бойко Атанасов, както и това, че вместо да подпомага работата им по приключването на досъдебните производства, той съумява да се конфронтира с обвинителите. Така например през 2011 година Бойко Атанасов и още двама следователи са отстранени от разследване за пране на пари, тъй като \"не могат да осигурят законосъобразното провеждане на разследването и приключването му в определения срок\". За период от повече от една година не са извършени всички необходими огледи на иззетите по делото веществени доказателства, пише прокурорът. Оказва се, че екипът от следователи, в който влиза и Атанасов, са поискали от ръководещия разследването информация за това дали има привлечени обвиняеми лица и кои са те. Това се случва половин година след като следователите са уведомени за същото с изрично Постановление на прокурор от СГП. Това говори \"най-малко за непознаване на материалите по досъдебното производство\", констатира прокурорът. По друго производство, свързано с финансово престъпление, извършено през 2004 г., разпределено за разследване на Бойко Атанасов, през 2012 г. друг прокурор от СГП констатира, че следователят не може \"да осигури правилното и срочно провеждане на разследването\". Обвинителят дори заключава, че наложилата се в случаи като този незаконосъобразна практика (по приключване на досъдебни производства по формален от разследващите органи начин) \"не следва да бъде толерирана и допускана\". Конкретните слабости по работата на следователя са описани на две страници, като дори се оказва, че \"делото не е докладвано по какъвто и да е начин на наблюдаващ прокурор в период, надхвърлящ 7 месеца, през който делото фактически се е намирало при сл. Б. Атанасов\". Трети прокурор от СГП през 2011 г. отстранява Бойко Атанасов от разследване по чл. 260, ал.1 от НК, тъй като е констатирано \"едногодишно бездействие\" от страна на следователя. Прокурорът се чуди защо, въпреки указанията, Атанасов не е възложил провеждането на експертизи. \"Не е ясно защо следователят не е изпълнил указанията за изискване на съответни документи преди назначаването на експертизи, за да може същите да са пълни и обосновани, не е посочено и какво е попречило да назначи експертизите… Накрая делото без никакви действия е изпратено с мнение за спиране като основанието, което е посочено е, че не е получено писмо за удължаване на разследването. Тук следва да се отбележи, че следователят въобще не е направил предложение за удължение на срока и не е докладвал по надлежния ред какво е извършил в продължение на една година по разследването, освен явно назначаването на съвсем несъотносима експертиза\", пише още в постановлението на прокурора от СГП. Четвърти прокурор от СГП, този път още през 2010 г., т.е. година след като Атанасов постъпва в Следствения отдел на градското обвинение, го отстранява от разследване за данъчни престъпления. \"Разследването по делото не е приключено и не са изпълнени указанията дадени в постановленията на СГП от 2010г. и 2009г. Не са проведени повторни разпити на свидетелите З., В. и П. Извършените по този начин поправки от следователя не водят до отстраняване на допуснатите процесуални нарушения, тъй като не са извършени след датата на установяване на нарушенията. За втори път следовател Б. Атанасов е допуснал нарушение на закона и не е изпълнил служебните си задължения по чл. 203 ал. 1 и ал. 2 от НПК. Предвид изложените съображения може да се направи обоснован извод, че Б. Атанасов не е в състояние да приключи разследването по делото за период около една година... Фактическата обстановка по делото не е изяснена в изискуемата от закона степен. На Б. Атанасов е указвано два пъти да вземе всички необходими мерки за успешно и срочно приключване на разследването, съответно с писма от 28.12.2009г. и 05.05.2010г. Срокът на разследване е бил продължаван два пъти. Предвид гореизложените съображения считам, че следовател Б. Атанасов не може да осигури правилно провеждане на разследването, следва да бъде отстранен от делото и да му бъде наложено административно наказание\", посочва прокурорът. През 2015 г. пети прокурор от СГП отстранява Бойко Атанасов, този път от разследване срещу организирана престъпна група, тъй като следователят \"не е извършил нито едно процесуално-следствено действие или каквато и да била друга дейност, насочена към провеждане и приключване на разследването по делото\". Особено интересен се оказва казус от 2013-та година, при който шести прокурор от СГП отстранява от разследване Бойко Атанасов. Постановлението на държавния обвинител се простира на цели шест страници, вероятно защото преди това следователят е решил, че е по-добре да пише директно на главния прокурор, очаквайки, че така ще \"прескочи\" наблюдаващия прокурор. Действието си Атанасов обяснил с желанието да осигури \"качествено приключване на досъдебното производство\". В постановлението си, с което го отстранява, държавният обвинител от СГП изнася кратка лекция на Бойко Атанасов за основополагащите принципи в НПК. Припомня му, че според чл. 203, ал. 4 от НПК задължение на разследващия орган е системно да докладва на прокурора за хода на разследването, \"като обсъжда с него възможните версии и всички други въпроси от значение за законосъобразното и успешно приключване на разследването. За сведение на следовател Бойко Атанасов изрично следва да се подчертае, че посоченото задължение на разследващия орган е към прокурора, който упражнява ръководство и надзор върху разследването, а не към Главния прокурор на Република България\". Според прокурора от СГП, действието на Бойко Атанасов да изпрати материалите по досъдебното производство директно до \"обвинител №1\" е \"в грубо нарушение на процесуалните норми - чл.203, ал.4 НПК, чл.219 НПК, и разкрива непознаването на съдържанието на разпоредбата на чл.196 НПК за правомощията на прокурора, упражняващ ръководство и надзор върху разследването, както и на разпоредбата на чл.46, ал.4 НПК за функциите на Главния прокурор\". По конкретния казус е констатирано още, че за периода февруари - юли 2013 г., единствената информация за хода на разследването, която Атанасов е подал, е искане за удължаване на разследването, но нито веднъж не е докладвал хода на самото досъдебно производство. \"От оскъдната фактология в писмото на следовател Бойко Атанасов до Главния прокурор на Република България, съдържаща се в едно единствено изречение, както и в лаконичното материално-правно становище за действията на ...(разследваното лице-бел.ред), също съдържащо се в едно единствено изречение, се извежда по категоричен начин, че следовател Бойко Атанасов не разграничава и смесва обективните признаци на съставите на чл.219 НК и на чл.282 НК\", пише още прокурорът от СГП, като допълнително и подробно мотивира това си твърдение. Констатациите на шестимата прокурори от СГП за професионалните качества на Бойко Атанасов са повече от красноречиви, още повече, че са направени в период от шест години, което изключва каквото и да е единодействие между тях. Умисъл се открива единствено в системното желание на следователя, който вместо да изпълнява разпорежданията на обвинителите, през този период четири пъти се е пробвал да им стане началник.  И понеже, Бойко Атанасов много иска да участва и за седми път в конкурс за прокурорски началник, при това за главен прокурор, поне според т.нар. гражданско сдружение \"БОЕЦ\", считаме за важно да представим и начина, по който следователят представя резултатите от своята работа в писмена форма. Документът, факсимиле от който публикуваме, е изготвен от следовател Б. Атанасов на 30 септември 2015 г. и представлява мнение за спиране на наказателно производство. В червено са отбелязани правописните, пунктуационните и други грешки, които са допуснати. Прави впечатление, че Атанасов почти не използва запетая, а често и точка в края на изреченията, както и главна буква при започването на нови. Всички тези неточности правят изключително трудно вникването в съдържанието на написаното, което засяга и конкретни човешки съдби. ", "date": "2019.07.11", "title": "Бойко Атанасов - кандидат за всички постове"}
{"url": "https://www.monitor.bg:443/bg/a/view/rusija-planira-za-prodade-v-chujbina-45-mln-t-zyrno-170242", "text": "Русия планира на експортира в реколната 2019-2020 г. 45 млн. т зърно, съобщават световните агенции като се позовават на сметките на министерството на селското стопанство на страната. Прогнозата за новата реколта е да бъде прибрано 118 млн. т зърно. Количеството е с около 1,5 млн. т повече от завършилата в края на юни реколтна 2018-2019 г., когато руският експорт достигна 43,3 млн. т зърно. От това количество делът на пшеницата е 35,2 млн. т.", "date": "2019.07.11", "title": "Русия планира за продаде в чужбина 45 млн. т зърно"}
{"url": "https://www.monitor.bg:443/bg/a/view/ad-kraj-moskva-50-metrovi-ogneni-ezici-plamtjat-nad-tec-170234", "text": "50-метрови огнени факели се извисиха над станцията с високо напрежение на територията на Северната ТЕЦ в град Митиши край Москва. Пожарът пламна в четвъртък малко преди обяд, като огнените езици можеха да се наблюдават от различни точки на руската столица. Съобщава се за осем пострадали. На мястото на инцидента бяха изпратени 78 огнеборци и спасители, както и 24 единици техника. В ранния следобед пожарът, който обхвана обща площ от 800 кв. метра, беше потушен, като преди това се съобщаваше за  опасност от разпространение на огъня върху близките сгради. В непосредствена близост с горящата ТЕЦ се намират газова станция, търговски център и жилищни блокове.  Междувременно в 12-етажна жилищна сграда в северноизточната част на Москва се взриви балон с газ за битови нужди. Няма данни за пострадали.", "date": "2019.07.11", "title": "Ад край Москва: 50-метрови огнени езици пламтят над ТЕЦ "}
{"url": "https://www.monitor.bg:443/bg/a/view/merkel-shte-slusha-himni-sednala-170252", "text": "Германската канцлерка Ангела Меркел и датската премиерка Мете Фредериксен изслушаха националните химни на двете страни седнали, предадоха световните агенции. В сряда Меркел видимо трепереше на церемонията на открито за посрещането на финландския премиер Анти Рине. Това беше третият подобен случай за три седмици, припомня Ройтерс. Преди срещата в четвъртък протоколът беше променен, за да се избегне нова проблемна ситуация. След церемонията по посрещането с военни почести Меркел и Фредериксен изминаха пеша разстоянието до канцлерството, като германската канцлерка се усмихваше, съобщи Ройтерс. След срещата си с Рине Меркел заяви, че е добре, и настоя, че треперенето \"ще изчезне, също както се появи един ден\". 64-годишната канцлерка на Германия заема поста от 2005 г. и не е известно да страда от сериозни здравни проблеми. Вчера тя не съобщи да е получавала медицински препоръки или лечение. Медицински експерти омаловажиха спекулациите по въпроса, заявявайки, че има много възможни причини за тремора.", "date": "2019.07.11", "title": "Меркел ще слуша химни седнала"}
{"url": "https://www.monitor.bg:443/bg/a/view/836-kandidat-gimnazisti-v-stolicata-chakat-vtoro-klasirane-170241", "text": "836 ученици от всички 9869 подали заявление в столицата не са приети на първия етап на приема след седми клас и ще трябва да изчакват второ класиране, за да бъдат приети в гимназия. Това става ясно от анализа на образователният инспекторат в София. Лошата подредба на желанията и посочването на училища с висок бал са причина кандидат-гимназистите да не бъдат класирани. Най - желаните профилирани паралелки са езиковите. Общо 2 101 ученици са пожелали да учат в профил \"Чужди езици\" с испански и английски език в 164-а Гиманизия с преподаване на испански език \"Мигел де Сервантес\". Малко по - малко - 2 085 пък са избрали 22-а СЕГ \"Г. С. Раковски\" с английски и испански. На трето място се нарежда 32. СУИЧЕ \"Св. Климент Охридски\" със същият профил, посочен от 1992 кандидати. Както миналата година, на първо място сред професионалните гимназии се нарежда Национална търговско - банкова гимназия, където специалност \"Банково дело\" с английски език е пожелана от 1389 ученици. В същото училище е и второта най - желана профилирана паралелка - \"Електронна търговия\" с английски език, посочена лт 1281 ученици. Топ три допълва \"Системно програмиране\" с английски език 2 ТУЕС. И тази година има ученик, който е класиран с максимален бал от 500 точки. Този път това е момиче, което е избрало да учи 2 Първа езикова гимназия с английски и испански език, докато миналата година беше ученик от СМГ. В топ 10 на училищата по минимален бал пък няма разлика. \"Балът е повишен, но няма разлика в първите 10 гимназии с най - висок бал\", обясни шефката на инспектората Ваня Кастрева. Първи са СМГ с 479.500, където миналата година минимумът беше 456 000. Втора е 91 - а НЕФ \"Проф . К. Гълъбов ученикът с най - нисък бал е приет с 458.500 точки. Миналата година беше с 440. Топ 3 допълва 73 СУ\"Владислав Граматик \" 442. 000 точки минимален бал. Всички 8817 класирани ученици могат да се запишат в гимназията, в която са приети от утре до 16-и юли с оригинала на удостоверението за завършено основно образование. Тези, които не са приети на пър во желание пък могат да отидат в гимназията, в която са приети, и да заявят, че искат да участват в по - горно класиране с надежда да бъдат приети на по - горно желание. На първия етап от план - приема са закрити общо 15 паралелки, от които 11 професионални. Сред тях са защитени и такива с очакван недостиг на пазара на труда. Те обаче не са събрали минимума от 6 ученици, които да са ги избрали. ", "date": "2019.07.11", "title": "836 кандидат-гимназисти в столицата чакат второ класиране"}
{"url": "https://www.monitor.bg:443/bg/a/view/izgorja-kyshtata-na-imam-v-shumensko-selo-170232", "text": "Къщата на ходжата в смядовското село Янково е била изпепелена при пожар миналата нощ, научи \"Монитор\". Селският имам Бехрин Хюсеинов подозирал, че може някой да е драснал клечката на имота му, но за момента няма доказателства в тази посока, причините за пожара ще бъдат изяснени едва когато се направи пожаро-техническа експертиза. Сигнал за пожар в имота на ходжата бил получен в 1:31 през нощта. Първоначално горяла плевня в стопанската част на имота, но впоследствие огънят се прехвърлил върху жилищната част и къщата горяла като факла. На място били изпратен противопожарен екип от участъка в Смядово, но пожарът бил силен и се наложило подкрепление от огнеборците в Шумен. Според пресцентъра на МВР гасенето е продължило с часове през цялата нощ. По повод съмненията за умишлен палеж местните вчера разказваха, че в Янково няма напрежение. Самият Бехрин ходжа обаче бил определян и от своите като навирил нос и надменен, местните не го харесвали и, по неофициална информация имали подписка, с която искали нов имам. По време на пожара Бехрин ходжа е бил в дома си заедно с малкото си дете. Не се налага да им се търси временен подслон, тъй като къщата в Янково не била основна за семейството. Според кмета на община Смядово Иванка Петрова Хюсеинови имали и апартамент в Шумен. ", "date": "2019.07.11", "title": "Изгоря къщата на имам в шуменско село"}
{"url": "https://www.monitor.bg:443/bg/a/view/56-ima-s-obvinenija-v-bratislava-vsichki-bylgari-osvobodeni-170238", "text": "56 души са с повдигнати обвинения за нарушаване на обществения ред при масовото сбиване между български, полски и холандски фенове снощи в центъра на Братислава, съобщи директорът на местната полиция Милан Лучански, цитиран от БТА. Сред обвинените няма привърженици на “Левски“. 41 от тези, които ще бъдат съдени, са поляци, а другите 15 - холандци. В комюникето на полицията се казва, че ултраси от Полша и Холандия са искали да предизвикат безредици около игралия се снощи мач от Шампионска лига в Братислава между местния „Слован“ и черногорския „Сутиеска“. Полицията е имала предварителна информация за подготвяните ексцесии и е взела мерки, като е осуетила намеренията на хулиганите. На връщане от стадиона на „Слован“ към центъра те се засекли случайно с привърженици на „Левски“. При последвалото меле са задържани общо 107 души, от които 51 българи. 17 души са леко ранени. Българските привърженици са освободени и ще присъстват тази вечер на мача срещу „Ружомберок“ от 19.30 часа.", "date": "2019.07.11", "title": "56-има с обвинения в Братислава, всички българи освободени"}
{"url": "https://www.monitor.bg:443/bg/a/view/ot-levski-s-oficialna-pozicija-za-incidenta-170240", "text": "От „Левски“ излязоха с официална позиция след инцидентите в Братислава, при които фенове на тима се биха с ултраси на „Краковия“ и „Аякс“. \"Скъпи левскари, ПФК „Левски“ се обръща към своите най-верни и горещи привърженици, пристигнали в Словакия, за да подкрепят любимия отбор в днешния мач срещу „Ружомберок“ от “Лига Европа. Изразяваме своята благодарност, че ще можем да разчитаме на своя 12-и играч в двубоя тази вечер. По информация, получена в клуба, част от пътуващите сини фенове са били нападнати снощи в Братислава от холандски хулигани от агитката на „Аякс“ и поляци от агитката на „Краковия“. Българските фенове не са провокирали по никакъв начин нито местните жители, нито гостите на града. За щастие няма сериозно ранени наши фенове и всички задържани вече са освободени, което е още едно доказателство, че нямат вина за инцидента. Клубът е в контакт с привържениците на „Левски“ и е готов да им окаже съдействие при необходимост. Изказваме специални благодарности за добрата работа на МВнР и на посланик Чобанова\", гласи позицията на клуба.", "date": "2019.07.11", "title": "От „Левски“ с официална позиция след инцидента"}
{"url": "https://www.monitor.bg:443/bg/a/view/resheno-zaplatite-na-shofiorite-v-gradskija-transport-v-sofija-skachat-ot-2020-g-170223", "text": "Заплатите на шофьорите в градския транспорт в София скачат с 30% в следващите три години. Това реши Столичният общински съвет като одобри тригодишното споразумение между кметството и синдикални организации. Кметът на София Йорданка Фандъкова обясни, че до споразумението се е стигнало след дълги и тежки преговори. В него е записано, че парите на шофьорите ще се увеличават с по 10% на година. Заместникът й Дончо Барбалов разясни, че само за следващата година скока на заплатите ще струва 20 млн.лв. Фандъкова припомни също, че от началото на година заплатите на водачите са увеличени с 20%. СОС прие доклада и на Фандъкова за покупка на нови возила в градския транспорт с евросредства. Така общината ще кандидатства по програма “Околна среда” за закупуването на нови 82 електробуса, 30 тролея и 25 трамвая на стойност 217,9 млн. лв. “С това ние ще можем да кажем категорично, че сме подменили 100% от тролейбусите в града”, обяви Фандъкова.", "date": "2019.07.11", "title": "Решено: Заплатите на шофьорите в градския транспорт в София скачат от 2020 г."}
{"url": "https://www.monitor.bg:443/bg/a/view/britanskijat-bejanec-v-koprivshtica-stiskaneto-si-zaslujava-170225", "text": "Аз съм Конан Дъфи от Овча купел или както ми викат съседите дето всяка вечер се събират в градинката пред входа – Конан Бежанеца. Викат ми също Кони Айлънд, Конан Варварина, Кънчо от Лондон и т.н. The point is, че от скоро живея в България, поставих си за цел да посетя всичките 100 национални туристически обекта в страната и да описвам впечатленията си тук, за да видите и вие, че в същност живеем на едно extremely amazing място. А, също и да си упражнявам българския език. Езикът, ви as a matter of fact хич не е толкова труден. Вие, българите страдате от една заблуда, че понеже сте древен народ с богата история и езикът ви е адски сложен, което don’t know why е повод за гордост. It isn’t true, mates! Езикът е част от човешката цивилизация и заедно с нея се стреми към прогрес и опротстяване. Тоест, колкото е по-древен език, толкова повече време е имал да опростява. Вземете например италианския и гръцкия, които са really древни езици. В съвременната си версия те и двата са с доста опростени граматични системи. Били са синтетични езици, а с годините са се превърнали в аналитични. The same case is with българския език. За сметка на това руският например, който е едни четири века по-млад от българския, има адски сложна граматика, падежи и т.н. Всичко това ми го разказа един пенсиониран професор по лингвистика, който седи по цял ден пред магазинчето във входа на блока. После ми предложи да ми изчисти мазето срещу бутилка водка. Отказах, но му дадох 2,50лв. за едно голямо. Науката трябва да се подкрепя. Темата за богатата история на България, обаче много ме вълнува. Затова и следващата спирка от моето опознаване на България беше Копривщица. It might look easy but Копривщица е дума, която за съжаление никога няма да мога да произнеса правилно. А и спрях да опитвам след като съседите пред входа взеха да ми предлага по 50 стотинки, за да ми направят клипче как го казвам. Whatever, една прохладна неделя се натоварихме в колата и отпрашихме натам. 2 часа и половина по-късно, след няколко спирки за тоалетна (в бензиностанции изглеждащи като декор от сериала „Чернобил“) и селфита пред феноменални планински склонове, ние пристигнахме. Градът е известен като мястото, от което е започнало legendary Априлско въстание. В следствие на кървавото потушаване на въстанието светът се е възмутил и е започнала Руско-турската война, довела до освобождаването на България от петвековно османско робство. В днешни дни Копривщица е с не повече от 2500 жители, които основно се препитават от туризъм. Градът е известен с красивите си възрожденски къщи, много от които са превърнати в музеи, а тези които са нямали този късмет сега са хотели. В центъра на Копривщица има красив площад, алея с магазини за сувенири и туристически център, в който ни сложиха мечтания печат. Там ни обясниха, че можем да си купим пакетен билет за 6-те най-известни къщи-музеи и да си направим тур. We made the deal. Въоръжени с билет за всички музеи се отправихме към първата забележителност – Лютовата къща. С нея дойде и първата изненада – билетът не важи за този музей. Well done! Платихме си 2-те левчета и влязохме. Собственикът е бил pretty rich guy – въртял е търговия чак в Египет. Само дърворезбата по интериора е достойна за музей! Къщата може да се похвали и с ароматизатор-фонтан за освежаване на въздуха. Next stop is родната къща на поета Димчо Дебелянов, възпята в едно от най-известните му стихотворения: „Да се завърнеш в бащината къща. От другата страна на гробището пък е къщата-музей на most famous revolutionary Тодор Каблешков. Къщата е mind-blowing с разноцветните си стаи и гигантската си living room, в която цялата агитка на Манчестър Сити може да се събере и да си направи купон. You know what I mean – не че залата е толкова голяма просто, този отбор няма фенове. I’m kidding. Залата наистина е terrific. Чак в противоположния край на град е къщата на Георги Бенковски. He is my favorite участник в Априлското възстание. Както се вижда от квартала, а и от вида на самата къща – Бенковски не е бил rich kid като Каблешков. This mate, е обиколил света, участвал е в различни приключения, бил е real action hero и finally се е върнал в родните си земи, и е оглавил бойните действия във въстанието. I think, че от биографията на Бенковски би станал страхотен холивудски блокбастър. Finally, посетихме къщата на известния пистаел Любен Каравелов. Той е нещо като Charles Dickens и Thomas Hardy за британската литература, а цялата му фамилия е пълна с важни личности. В къщата му се намира машината, на която е напечатана първата българска конституция. Част от сградата пък е посветена на именития му брат Петко Каравелов, който е бил Prime minister. Известен като много образован и морален човек. Показателна е историята, че след поредните изтезания, които е преживял в затвора, заради политическата си дейност от чуждестранните медии надушват случая и се свързват с него. „ В България такива неща не се случват“, отговаря Каравелов само и само, за да не излага родната си страна пред света. В края на обиколката ни решихме да хапнем в някое от многобройните traditionally ресторантчета в града. Седнахме, хапнахме – няма да се оплаквам. Няма и да се хваля. Шкембето was not great. Но пък и цените бяха поносими, а не както очаквахме за топ туристическа дестинация. Едно нещо ще ви кажа за Копривщица и музеите – не пийте бира преди да тръгнете да ги обикаляте. Защото тоалетни няма в нито една от къщите. А градчето е доста заселено, because всяка къща или е музей, или хотел. С други думи усамотение няма и се налага да стискате. Но пък след като се потопиш в историята на този магичен град определено ще се съгласиш, че стискането си заслужава. На връщане от Копривщица решихме да минем по друг маршрут. Причината беше, че искахме да видим две местни забележителности по пътя. Още, когато прочетох името на едната местност бях сигурен, че трябва да я видя преди да умра – Сополивите камъни. Това е един хълм на 7км от Копривщица, осеян с морени. Кръстен е така, защото повечето от мъжете в района са работели в чужбина и когато са тръгвали на път, жените им са ги изпращали до там където са оставяли сами с мъката си.Така че, зад това абсурдно име се крие доста драматична история. Другата забележителност се намира само километър-два по-нататък. Името й не е толкова оригинално, но пък мястото си заслужава. Кривото дърво представлява едно дърво, което е криво. Това буково дърво е двойно по –възрастно от Съединените американски щати. А, когато застанеш под него имаш богат избор – можеш да се чувстваш като бръмбар, като Билбо Бегинс, Джон Сноу или Червената шапчица. Или всички тях взети заедно.", "date": "2019.07.11", "title": "Британският бежанец: В Копривщица стискането си заслужава"}
{"url": "https://www.monitor.bg:443/bg/a/view/joanna-dragneva-zapechata-bremennostta-si-sys-specialna-fotosesija-snimki-170236", "text": "Поп певицата Йоанна Драгнева зарадва феновете си, като публикува кадри от специалната фотосесия, с която увековечи последните дни от бременността си. „Запечатахме щастливия момент в очакване на нашето дете! Благодарим на приятелите ни - майсторът на обектива Андрей Василев, магьосницата на грима Анна Рангелова и вълшебницата на косите Есси, за това че сътвориха тази прекрасна фотосесия!“, написа чаровната блондинка в социалните мрежи. Това ще е първи наследник за нея и Мирослав Димитров, който доби популярност в „София – Ден и нощ“. Бебето се очаква да се появи на бял свят съвсем скоро, като Драгнева съвсем скоро влезе в деветия месец. Неотдавна Драгнева разкри, че ще роди момиче. Междувременно съвсем скоро ще видим бъдещите родители заедно и на голям екран. Повод за това ще даде филмът „Връзкология“, който ще направи премиерата си през месец декември. В него Драгнева влиза в главната роля на независима и борбена жена, покорила немалко върхове в професионален план, но все още „неука“ що се отнася до любовта. „Смятам, че намирането на правилния човек е едно от най-големите предизвикателства днес за успялата жена. Заедно с героинята ми си приличаме по този независим характер, не и по личния ни живот. Част от събитията, които й се случват, се доближават до границата на абсурда“, сподели неотдавна пред „Монитор“ певицата.", "date": "2019.07.11", "title": "Йоанна Драгнева запечата бременността си със специална фотосесия (СНИМКИ)"}
{"url": "https://www.monitor.bg:443/bg/a/view/kitaj-objavi-cenite-na-novite-3-modela-i-phone-170235", "text": "От есента Apple пуска 3 нови модела iPhone, съобщава изданието Wccf Tech. На вътрешния вътрешния пазар те ще се продават от 6800 до 9800 юана. Според публикацията новите модели на американския технологичен гигант ще носят названия iPhone XIs, iPhone XIs Max и iPhone Xir. Най-евтино за 6800 юана (990 долара) ще се продава iPhone XIr. В момента в най-голямата комунистическа държава iPhone Xr се търгува по 6200 (900 долара). Новият iPhone XIs ще се предлага по 8900 юана (1294 долара), а XIs Max – 9800 юана (1425 долара). В момента предишните модификации на тези смартфони струват съответно – 1193 и 1324 долара, уточнява изданието.", "date": "2019.07.11", "title": "Китай обяви цените на новите 3 модела iPhone"}
{"url": "https://www.monitor.bg:443/bg/a/view/otmenjat-koncerta-na-bond-v-burgas-170239", "text": "Концертът на популярния струнен квартет BOND в Бургас е отменен. Това съобщиха организаторите на събитието. Виртуозните музикантки Таня Дейвис, Еос Чатър, Елспет Хенсен и Гай-И Уестерхоф не са пристигнали на българска територия с планираните самолетни полети. Промоутърите на концерта в морския град все още не могат да потвърдят конкретна причина за отменянето на шоуто на BOND, тъй като не успяват да установят връзка с мениджмънта на звездите. Екипът на организаторите се извинява за причинените неудобства. Припомняме, че събитието трябваше да се състои тази вечер в Летния театър в Бургас. Билетите могат да се върнат на касите, от които са закупени. Тази вечер от 19:00 часа на касата на Летен театър може да върнат билетите, закупени от каса Часовника.", "date": "2019.07.11", "title": "Отменят концерта на BOND в Бургас"}
{"url": "https://www.monitor.bg:443/bg/a/view/izleze-pyrvoto-klasirane-za-priem-v-stolichnite-gimnazii-170226", "text": "Излезе първото класиране за кандидатстването след 7 клас. Къде е приет ученикът може да се види на електронната платформа на образователното министерство. За влизане в   на ученика са необходими входящият номер и кодът за достъп от служебната бележка за явяване на изпитите. Записването на приетите ученици или подаването на заявления за участие във втори етап на класирането е до 16 юли включително. Второто класиране трябва да излезе до 18 юли. Ако родителите одобряват класирането на детето си, трябва да го запишат. Това става в училището, в което то е прието, с оригинала на свидетелството за завършено основно образование и оригинал на медицинско свидетелство, ако е прието в професионална паралелка. Ако родителите не харесват мястото, а искат по-добро класиране, следва да подадат заявление за участие във второ класиране в училището, в което ученикът вече е приет. Тогава желанията не се пренареждат, а той ще има възможност или да се придвижи в по-предно желание, или да остане на мястото, където вече е класиран. Записването на приетите ученици или подаването на заявления за участие във втори етап на класирането е до 16 юли включително. Второто класиране трябва да излезе до 18 юли.", "date": "2019.07.11", "title": "Излезе първото класиране за прием в столичните гимназии"}
{"url": "https://www.monitor.bg:443/bg/a/view/siderov-s-pismo-do-karajancheva-osporva-otsranjavaneto-si-170227", "text": "Лидерът на \"Атака\" Волен Сидеров и депутатите от неговата формация внесоха писмо до шефката на НС Цвета Караянчева, с което оспорват решението на ВМРО и НФСБ от преди два дни за неговото отстраняване като шеф на парламентарната група на \"Обединени патриоти\". За целта те искат от решението да бъде заличено от регистъра на Народното събрание, тъй като е нелигитимно и представлява нарушение на три акта - коалиционното споразумение на патриотичната коалиция, правилника на работа на парламентарната група, но и правилника на самото НС. Явор Нотев на свой ред обясни и причините защо смятат решение за негодно и без правни последици. По думите му дейността на парламентарната група се основава на коалиционното споразумени и на правилника на групата, като има ясна йерархия, че първичните правила са заложени именно в споразумението. Според него обаче смяна на ръководството на групата може да стане по предложение на политическия съвет на коалицията до общото събрание на групата. В него влизат по трима представители от трите партии, а такъв съвет не се е състоял. Така като това трябва да дойде едва след предложение на председателския съвет. По думите на Нотев това решение е порочно и искат Караянчева да го заличи. Наред с това правилника на НС изисквал такива промени в ръководството на групата, трябва да бъдат подписани от всички членове, включително и на тримата лидери, а това не било направено. Заличавало се изброяването на трите партии към името \"Обединени патриоти\". Самият Волен Сидеров заяви, че иска среша на политическия съвет на патриотичната коалиция, като вече е изпратил покани до Красимир Каракачанов и Валери Симеонов. Поканата за срещата е за петък от 15.00 часа в Партийния дом. Малко по-късно стана ясно, че Каракачанов е изпратил писмо, с което обяснява,че няма да може да дойде, тъй като има служебно пътуване извън София.Сидеров иска и заседание на голямата коалиция, както и разговор със самия премиер Бойко Борисов, тъй като според него ГЕРБ не може да останат в пасивна позиция. Отделно от това Сидеров вече се е чул с Борисов и вероятно днес или утре ще има среща с него. По думите му ако ГЕРБ и Цвета Караянчева не реагират на тяхното искане, то това означавало, че си \"затварят очите\" пред закононарушенията. По думите Борисов и Караянчева трябвало да кажат дали одобряват техните коалиционни партньори да погазват нормативните актове. Според Сидеров патриотичното обединение вече не е било коалиция. Той дори заподозря по-дълбоки мотиви в \"задкулисното заличаване\" на \"Атака\" и видя геополитическа връзка. Той изтъкна, че само преди ден кабинетът е одобрил сделката за покупката за Ф-16, срещу което националистите са категорично против. По думите на Сидеров сделката била съмнителна и спорна. каза той. Сидеров обаче даде да се разбере, че те няма да напуснат коалицията, нито парламентарната група. Той увери,че чисто законово продължава да бъде председател на групата, защото решението за заличаването му е нелегитимно. Самата Караянчева заяви, че получили сигнала, като го е препратила на правната дирекция на НС, която да проучи в детайли казуса. Едва след това тя щяла да излезе в конкретно решение дали наистина има нарушения на правилника на НС и дали самото решение за свалянето на Сидеров от шефското място е нелегитимно. След изказването на Сидеров пък на дневен ред изникна въпросът кой е законният шеф на ПГ на \"Обединени патриоти\". ВМРО и НСФБ продължават да настояват, че това не е е Сидеров, а хората, избрани на заседанието на групата. аргументира се Искрен Веселинов от ВМРО Именно той, заедно с Веселин Касабов от НФСБ бяха избрани за съпредседатели на групата, на мястото на Сидеров. Веселинов отрече критиките за нарушения при взимането на решението за свалянето на Сидеров. По думите му решенията на ПГ са законосъобразни и представляват волята на мнозинството. \"Не е достойно да се криеш и бягаш от реалността\", аргументира се той. Въпреки това той увери, че продължават да спазват коалиционното си споразумение, а Сидеров е един от лидерите в коалицията, но не и на парламентарната група. Валентин Касабов пък заяви, че НФСБ и Валери Симеонов също няма да са в София и най-вероятно няма отидат на председателския съвет, който иска Сидеров. По думите му от \"Атака\" бъркат и юридически сместват нещата. Наред с това в регистъра на НС те били регистрирани като \"Обединени патриоти\", без да се изброяват имената на формациите.", "date": "2019.07.11", "title": "Сидеров с писмо до Караянчева, оспорва свалянето си от шефския пост (ОБНОВЕНА)"}
{"url": "https://www.monitor.bg:443/bg/a/view/sandanski-petrich-i-kresna-za-treti-pyt-pod-policejska-obsada-arestuvaha-chorata-i-gegata-170228", "text": "За трети път от няколко седмици насам град Сандански, Петрич и Кресна, както и близкото до Сандански село Поленица осъмнаха днес под полицейска обсада. Подстъпите към населените места са като КПП-та. Проверява се целия известен кримиконтингент в региона във връзка със зачестилите напоследък палежи на автомобили и разпространението на наркотици. Досега са арестувани 8 известни отдавна на правоохранителните органи криминали, между които са едни от тарторите в наркоразпространението Асен А. по прякор Чората от село Сливница, община Кресна и Гегата от село Гега, Петричко. Обискирани са домовете на арестуваните, в които са открити уличаващи ги доказателства в престъпната им дейност. До 11 часа преди обед бяха проверени над 100 криминално проявени лица. В специализираната операция „Респект“ е включена и жандармерия от София. Акцията се ръководи лично на терен от новия директор на Областната МВР-Благоевград старши комисар Дойчин Дойчинов. Специализираната полицейска операция продължава.", "date": "2019.07.11", "title": "Сандански, Петрич и Кресна за трети път под полицейска обсада, арестуваха Чората и Гегата"}
{"url": "https://www.monitor.bg:443/bg/a/view/prof-d-r-shtolcenburg-konsultira-pacienti-s-rak-na-prostatata-i-bybreci-170229", "text": "На 12 юли 2019 г. в София, Хил клиник проф. д-р Йенс-Уве Щолценбург от Университетска болница Лайпциг (Германия) ще дава консултации/второ експертно мнение на пациенти с рак на простата и киста или рак на бъбрека. Проф. Щолценбург е един от най-добрите в света уролози в момента и много уважаван лекар като създател на някои от най-прилаганите техники за лапароскопско и роботизирано лечение на простатата, пикочен мехур, уретер, бъбреци. Той е автор на редица учебници и изследвания на долния уринарен тракт при мъже и жени. Има огромен опит в лапароскопска и роботизирана хирургия на простатата, пикочен мехур, уретер, бъбреци. Oт 2002 г. е начело на Международния център за обучение по лапароскопска урология. От 2005 г. е завеждащ отделение „Урология” на най-голямата в Европа Университетска болница - тази в Лайпциг, Германия. От 2010 г. всеки месец консултира и оперира в Хил клиник, София пациенти с онкологични заболявания на бъбрек или простата.  За да бъде ефективен прегледът, пациентите трябва да разполагат с необходимите предварителни изследвания, които могат да бъдат направени и в Хил клиник. Консултациите с проф. Щолценбург се запазват предварително по телефона и се заплащат на място (консултацията струва 200 лв. и включва превод на български език). За повече подробности се свържете с нас на 02 439 3131.", "date": "2019.07.11", "title": "Проф. д-р Щолценбург консултира пациенти с рак на простатата и бъбреци"}
{"url": "https://www.monitor.bg:443/bg/a/view/deputatite-pozvoliha-pushenoeto-na-nargile-na-zakrito-170222", "text": "Без забраната за пушене на наргилета, водни лули и подобни на закрито. Това решиха депутатите при гласуването на второ четене на поравките в закона за здравето, с което отхвърлиха първоначалната идея да се въведе такава пълна забрана.  Идеята за това бе на депутатите и лидерът на НФСБ Валери Симеонов, които са вносители на предложенията. Първоначално текстовете бяха одобрени от парламента на първо четене, но на второ- в комисия и пленарна зала, бяха блокирани от ГЕРБ. Причината управляващите да отхвърлят това е, защото законопроектът няма необходимата нотификация от Европейската комисия, заради което, ако текстовете бъдат приети, страната ни може да бъде санкционирана, обясни шефката на здравната комисия Даниела Дариткова. ОТ НФСБ обвиниха ГЕРБ в саботаж, като попитаха каква дали причината да не приемат закона е политическа или икономическа. Тъй като на първо четене депутатите приеха забрана за пушене на наргиле в закрити обществени места. Валери Симеонов каза, че е изключително неудовлетворен, защото не са приети всичките им текстове. Според него пушенето на наргиле се е превърнало в опасна мода, при която деца и ученици с одобрението на родителите провеждат рождени дни в наргиле барове, а никой не може да гарантира съдържанието на смесите за пушене. Наред с това обаче депутатите приеха забрана за употреба на наргилета от лица до 18 години. Дариткова подчерта, че са увеличили и детайлизирали глобите, касаещи не само нарушителите на забраната за пушене в забранените места, но и тези, които са го допуснали. На този етап имало леко затруднение да се санкционират собствениците на заведения, които са допуснали да се пуши на тяхната територия. Също така народните представители приеха, че дейността на общините по провеждане на политики в областта на здравната профилактика сред населението и на лекарите при предоставяне на медицинска помощ може да се подпомага от здравни медиатори. Изискванията към дейността на медиаторите ще се определя с наредба от министъра на здравеопазването.", "date": "2019.07.11", "title": "Без забрана за пушене на наргиле на закрито (ОБНОВЕНА)"}
{"url": "https://www.monitor.bg:443/bg/a/view/studovite-alergii-vodjat-do-shok-prez-ljatoto-170203", "text": "- От една страна, това са изгарянията, а от друга – алергичните обриви и предпоставките за развиване на онкологични заболявания. Всичко това се случва в резултат на прекомерното излагане на слънчевите лъчи. - Характерното за тях е, че липсват симптоми като кашлица и спазъм на дихателните пътища. Всички алергични заболявания - хреми, астми, свързани с изграждане на антитела срещу пролетно-летни алергени, могат да бъдат обострени през горещите дни. Доказано е и че горещият и сух въздух може да предизвика астматичен пристъп при пациентите с бронхиална астма. Затова е необходимо да спазват стриктно предписаната от лекар терапия. Също така трябва да избягват спортове, които водят до ускорено дишане. Те могат да провокират много тежък пристъп от астма. Горещините са опасни и за пациентите с алергични риноконюнктивити. - За тези, които имат т.нар. физикална уртикария, а тя се провокира не от алергенни тригери, а от физикални въздействия – студ, слънчево облъчване, вибрации, притискане, препоръчвам да се консултират редовно с алерголог. Те следва да започнат профилактика с противоалергични медикаменти един месец преди активното слънце, както и по време на първите слънчеви облъчвания до получаването на траен слънчев тен. Хората, които имат изменения по кожата, трябва да избягват повишения риск за малигмено преобразуване на тези изменения. Те трябва да избягват въобще яркото слънчево облъчване, особено между 10 и 16 ч, и да имат покритие на кожата. - Облеклото трябва да бъде от естествени материи, най-вече от памук и лен.  Ако след плажа през лятото, а и във всеки друг сезон човек забележи някаква промяна във формата и състоянието на бенките, задължително трябва да се консултира с дерматолог. При съмнение се изследват, за да се избегне онкологично заболяване или, ако е налично, да се оперират. Проблем за кожата през лятото е и изгарянето в резултат на прекомерно облъчване от слънчевите лъчи. Културата при излагането на плажа и събирането на тен е от изключително значение, тя има пряко отношение към нашето здраве. Излагането трябва да става постепенно, като тялото също трябва да привикне постепенно. Започва се от 10 минути, увеличаването на времето става постепенно в следващите дни. Колкото и банално да звучи, от изключително значение за здравето на кожата са слънцезащитните средства – кремове, лосиони, спрейове с подходящите слънчезащитни фактори. Хората с най-светла кожа, които изгарят най-бързо, следва да използват продукти със слънцезащитен фактор UV 30. Те протектират кожата на 96 процента от вредните влияния на ултравиолетовите В-лъчи. Тези, които са с по-тъмен тен по природа, могат да ползват и по-нисък фактор, но в никакъв случай да не се оставят без защита. - Тя дава само 2% повече защита от UV 30, тоест 98 на сто. Затова е безсмислено да се използват толкова високи протектори. Съответно човек трябва да се съобразява и с времето, на което се излага на слънце. Независимо че много се пише и говори в медиите за слънчевите защити, редно е преди морето, планината, риболова при язовирите или край басейна да се направи консултация с лекар специалист, особено при наличието на бенки, петна и други образувания по кожата. Може да ви се стори странно, но по това време на годината трябва да са особено внимателни хората със студова алергия. Причината е, че след като се нагреят от слънцето и претоплят организма си, решават, че трябва да охладят тялото си и се гмуркат в открити басейни - море, язовири, реки. Такива пациенти могат да получат хидрогенен шок и да загубят съзнание. Те също трябва да се консултират с алерголог и постепенно да се потапят във водата, за да свикне организмът им.", "date": "2019.07.11", "title": " Студовите алергии водят до шок през лятото"}
{"url": "https://www.monitor.bg:443/bg/a/view/koza-mostra-kupona-e-v-dnk-to-na-balkancite-170132", "text": "Гръцките откачалки (б.а. в най-добрия смисъл на думата) Koza Mostra пристигат за поредното лятно, потно и паметно приключение в България. Превърнали се в любимци на родните party animals те ще забият тази вечер в столичния клуб „Маймунарника“, като част от пъстрата му лятна програма, която стартира миналата седмица с немската бразилектро революция Mo'Horizons. Koza Mostra са може би най-подходящата балкан-ска банда за морната сцена под звездите на клуба в Борисовата градина. Гръцкото турнадо е пълно с енергия, която завладява още с първите акорди. След участието си в \"Евровизия\" 2013 и престижното 6-то място на финалите, групата успя да се превърне в една от най-известните и обичани балкан-ска банди в Европа. Музиката им е смесица от ска, рок, пънк, инди и традиционна гръцка музика. Шесторката вече няма търпение да стъпи на софийска сцена (б.а. молим се на Бога на дъжда да не изсипе някоя буря тази вечер, каквато е метеорологичната прогноза), а дни преди да го направи си поприказва с „Монитор“. - Ако трябва да сме точни, това ще е шестият ни концерт у вас и това означава много за нас, защото наистина харесваме вашата публика. Миналата година направихме незабравимо шоу на фестивала Hills of Rock в Пловдив и беше повече от велико. Затова и се връщаме отново. - Всъщност никога не сме били на Черно море, което е тъпо, защото сме чували толкова страхотни истории за вашите курорти. Но от друга страна, през лятото, единственият шанс да почиваме на море е да комбинираме с концерт. Явно имаме нужда от късмет, за да ни поканят да свирим на морето. Колкото до границата – винаги са били любезни с нас (смее се). - Бихме казали „Да“. Всички сме балканци и знаем как да се забавляваме истински и да изразяваме себе си в ежедневието. В ДНК-то ни е. - Познаваме Вал Кьосовски, китариста на нашите близки приятели Kultur Shock. Той живее в Сиатъл, САЩ, но въпреки това за нас е българин. С групата му се засякохме на концерт преди три години на фестивала Iboga във Валенския. Заедно направихме джем сешън на сцената и така започна всичко. От тогава много пъти сме делили сцена, дори в България – на Hills of Rock миналото лято, както и в нашия роден град – Солун, в Атина и къде ли още не. Покрай него познаваме и Огнян Кьосовски, брат му, който е барабанист на вашата банда „Контрол“ и който също работи много тясно с Kultur Shock като звуков инженер и продуцент. - От известно време се трудим над третия си албум и, между другото, имаме доста почти готови неща. Така че най-вероятно ще го пуснем тази зима. Ще се възползваме от случая и ще изсвирим някои нови парчета на концерта и се надяваме публиката да ги хареса толкова, колкото и ние. Но няма да ги отбелязваме специално, защото искаме хората, който ни слушат на живо да са съсредоточени по време на шоуто и сами да ги открият.", "date": "2019.07.11", "title": "Koza Mostra: Купонът е в ДНК-то на балканците"}
{"url": "https://www.monitor.bg:443/bg/a/view/kateto-evro-vliza-v-jurito-na-bylgarija-tyrsi-talant-170224", "text": "Обичаната от поколения българи актриса Катето Евро ще се присъедини към панела на оценяващите в шестия сезон на „България търси талант“. Това стана ясно, след като заедно с колегите си публикуваха първата си обща снимка от снимачната площадка. В задачата да оценяват артистичните способности на кандидатите компания на водещата на „Игрите на звездите“ ще правят още Мис България 2006, рапърът Ицо Хазарта и Любен Дилов-син. Междувременно един късметлия от публиката на „България търси талант“ ще получи възможността да чуе носителката на „Грами“ Ариана Гранде на живо по време на концерта й във Виена. Всеки, който се е записал за участие като статист в шоуто ще бъде включен в томбола, победителят от който ще бъде изтеглен на 14 август. Наградата включва два пропуска за музикалното събитие, което ще се проведе на 3 септември, хотелско настаняване и билети за пътуване от София до Виена и обратно.", "date": "2019.07.11", "title": "Катето Евро влиза в журито на „България търси талант“"}
{"url": "https://www.monitor.bg:443/bg/a/view/ne-vodete-deteto-na-plaja-v-naj-goreshtoto-vreme-170198", "text": "Почивката на море е чакана и желана, но все пак трябва да имаме предвид някои неща, за да бъде пълноценна. Особено ако сме с малко дете. Най-важното е да се уверим, че мястото, което ще посетим, разполага с подходящи условия за малчугана - добра хигиена, удобства за сън и хранене, безопасна среда. В противен случай ще нарушим режима му. „Не е проблем родителите да пътуват с малко дете, важно е да не сме на плаж в горещото време - от 11 до 17 часа. Ако ще отседнете на място с удобства за хранене и сън, спокойно може да почивате на море още след навършването на 2-месечна възраст на бебето. На 2 годинки то спокойно може да играе на плажа под ваш надзор, но не забравяйте да го предпазите с шапка и тениска. Не бива да го оставяте без дрешки, за да не изгори. Задължително използвайте слънцезащитен крем с висок фактор“, коментира пред „Монитор“ педиатърът д-р Йорданка Богданова. Също така е добре да имате всичко необходимо в домашната аптечка. За целта ще имате нужда от обезболяващи и температуропонижаващи медикаменти, дезинфектиращи средства за обработка на повърхностни наранявания - спирт, йодна тинктура 5%, кислородна вода, памук, марли, лепенки. При пътуване пък може да използвате различни „Винаги съветвам родителите да разполагат с някои основни лекарства. Особено ако живеят в град без денонощна аптека. Това важи и за почивката на море. Освен задължителните медикаменти против температура е добре да имате под ръка капки за уши с обезболяващо действие, също и свещички против повръщане. Те може да потрябват през нощта, когато няма лекар или аптека“, обясни педиатърът. Никой обаче не е застрахован от летните вируси и вследствие на тях на море често децата започват да повръщат или пък вдигат температура. В такива случаи е добре да дадете температуропонижаващо лекарство и да разсъблечете детето, за да се охлади. Това не е спешно състояние, но се налага да реагирате веднага. „Когато детето повръща повече от три пъти, нека отново приеме температуропонижаващо лекарство. От опита си съдя, че има добър ефект дори в такива ситуации. След това направете пауза от около час и нека детето да не приема нищо през устата. Обикновено това спира повръщането. Едва тогава започнете с отводняването“, обясни д-р Богданова. Това означава малчуганът да приема течности често, но по малко. Може да пие вода, чай, компот. Често родителите се питат обаче дали температурата трябва да се свали веднага. Според д-р Богданова това зависи от общото състояние на детето. Ако то е добро, може да се изчака до 38,5 градуса и едва тогава да приеме лекарство. Ако обаче малчуганът не се чувства добре и при по-ниска температура, не чакайте и реагирайте веднага. В случай че има многократни изхождания, но не приема течности през устата, веднага потърсете лекар. „Понякога препоръчваме и разхлаждащи душчета. Ако детето има треска, първо го завийте. Но ако повиши температурата, трябва да го разсъблечете, за да се охлади тялото“, коментира педиатърът. Според д-р Богданова няма точна рецепта, чрез която да предпазим детето от летните вируси. Спазването на личната хигиена, мокрите кърпички са задължителни. Почивката на море обаче според нея влияе за придобиването на добър имунитет. „Ясно е, че когато едно дете постъпи в детска градина, започва да боледува повече. Причината е, че е в контакт с много деца. Но постепенно то си изгражда имунитет. Опитът ми показва, че няма значение дали едно дете ще тръгне на две години на градина или на пет. Така или иначе преминава през всякакви вируси, каза още д-р Богданова. Къпането в морето закалява децата. То е и удоволствие, но все пак трябва да осигурим тяхната безопасност. Трябва да сме особено внимателни при малчуганите, които страдат от възпаление на ухото. Те не бива да се гмуркат. Задължително е децата да бъдат наблюдавани дори когато умеят да плуват. Ако пък забележите, че детето трепери, веднага трябва да се извади от водата. Важно е то да знае, че трябва да излезе веднага щом се почувства некомфортно.", "date": "2019.07.11", "title": "Не водете детето на плажа в най-горещото време"}
{"url": "https://www.monitor.bg:443/bg/a/view/ludmila-slaneva-otkradna-kola-za-njakyde-170230", "text": "Да открадне автомобил с насочен пистолет към шофьора и вежливия въпрос „Бързате ли?“ - с това се заема Людмила Сланева (Loco) във видеото към новото си парче „Някъде“. Клипът направи онлайн премиерата си преди броени дни, като очарова меломаните с яркостта и закачливостта си. Негов автор е Jeason Brad Lewis, който напомня, че любовта е вид лудост, която всеки иска да му се случи отново и отново. Самата Сланева пък е автор на текста и музиката на „Някъде“. По песента си тя работи още със Светлин Къслев и Янко Генов (група „Лора“,“Аморик“), а китарите са на Ташо Колев от Jeremy ? казва съпругата на Стенли. Сингълът й е поп-парче, издържано в стилистиката на indie-rock музиката, а посланието му се крие в идеята, че можеш да стигнеш до този, когото искаш да стигнеш „ без дрехи и багаж, без карти и без google-maps”.", "date": "2019.07.11", "title": "Людмила Сланева открадна кола за „Някъде“ (ВИДЕО)"}
{"url": "https://www.monitor.bg:443/bg/a/view/evrostat-prebroi-bylgarite-pod-7-miliona-170219", "text": "През 2018 г. населението в България е наброявало 6 957 642 жители, показват последни данни от анализ на Евростат за броят на жителите в отделните страни членки на ЕС, както и статистически данни за пребиваването на граждани на ЕС /или извън ЕС/ във всяка една страна поотделно. Анализът на Евростат отчита също, че броят на младите българи у нас на възраст под 15 години през миналата година е бил 996 хиляди или 14,3 на сто от общия дял на населението.  Българите на възраст 14-64 години са били 4 494 937 или дял от 64,4 на сто от населението. Българите на възраст над 65 години са били 1 466 652, което е 21 процента или с близо 470 хиляди в повече от младите българи. Според анализа на Евростат у нас живеят също близо 13 хиляди граждани на страни от ЕС. В тази категория делът на децата под 15 г. е около 500, на възрастните между 15-64 г- 9 134 и над 65 г. - 3 465. Значително по-висок е броят на хората извън страни-членки на ЕС, които живеят в страната ни - 70 920 души. Децата под 15 г. в тази възрастова категория са 7 558, хората между 15-64 г. са 53 335 и над 65 г. - близо 10 хиляди. Според официалните данни на НСИ към 31 декември м.г. населението у нас е наброявало 7 000 039 души, което представлява едва 1,4 на сто от населението на ЕС. Родната статистика отчита също, че в сравнение с предходната 2017 г. българите са се стопили с 49 995 души или с 0,7 на сто. Продължава процесът на застаряване на българското население, отчита още националната статистика, като делът на жените над 65 г. е по-голям от броя на мъжете в тази възрастова група - съответно 24,8 на сто срещу 17,7 на сто, което се дължи на по-голямата смъртност сред представителите на силния пол. Прогнозни данни на НСИ за населението у нас за следващия половин век отчитат, че през 2020 г. се очаква българите да бъдат 6 942 142 души, след 10 години през 2030 - около 6,5 млн., през 2045 г. да се стопим под 6 милиона българи, а точно след половин век - да бъдем 5 791 137 души. Около 512 милиона са били жителите на страните в ЕС през миналата година като Топ 5 на страните с най-голям брой население се оглавява от Германия - 83 милиона, следвана от Франция - 67 милиона, Великобритания и Италия - по 60 милиона и Испания - 46 милиона. За сравнение може да се отбележи, че в страната с най-голям брой жители Германия - делът на младите под 15-годишна възраст там е 10 пъти по-голям от броя на младите българи в тази възрастова група - 9,9 милиона срещу 996 000. Освен това около 4 процента от жителите на ЕС /или близо 20 милиона/ са имали гражданство от страна извън ЕС, а други 3 процента или 15 милиона са пребивавали в страна на ЕС извън родната си страна в Евросъюза. През 2018 г. Люксембург е имало най-голям дял от граждани на друга държава-членка на ЕС - 41 на сто от населението. Следват Кипър /13 на сто/ и Ирландия /9 на сто/. Най-голям дял граждани с произход извън страни на ЕС са установени в Естония и Латвия - по 14 на сто и Австрия - 8 на сто. От гледна точка на възрастта - 16 процента от населението на страните в ЕС през 2018 г. е било под 15-годишна възраст, 64 процента са били на възраст между 15 -64 години, а останалите 21 процента от европейците са били на възраст над 65 години. Данните за северната ни и южната ни съседки са следните - Румъния има около 19,4 млн. жители, а Гърция - близо 10 милиона. Младите румънци до 15 г. са около 3 милиона /три пъти повече отколкото у нас/, а в Гърция връстниците им са около милион. Пенсионерите в северната ни съседка са 3,5 милиона, а на юг - 2,3 милиона. Трудоспособното население на север е 12,8 милиона румънци на възраст 15-64 г., а на юг - 6,2 милиона гърци. Освен това в южната ни съседка пребивават около 211 хиляди граждани на страни от ЕС и три пъти повече от страни извън ЕС - около 600 хиляди. В Румъния пребивават 56 хиляди жители на страни от ЕС и 54 хиляди на страни извън ЕС, показват данните на Евростат.", "date": "2019.07.11", "title": "Евростат преброи българите под 7 милиона "}
{"url": "https://www.monitor.bg:443/bg/a/view/v-sybota-i-nedelja-testvat-peti-blok-na-aec-na-povishena-moshtnost-170231", "text": "След успешното приключване на последните модернизации от проекта за повишаване на мощността на пети блок на АЕЦ “Козлодуй” до 104%, реализирани по време на плановия годишен ремонт през тази година, на 13 и 14 юли 2019 г. е планирано да бъдат извършени финалните изпитания, съобщиха от централата. Целта е да се потвърди готовността на системите и съоръженията за работа в условията на повишена мощност в различни експлоатационни режими. Програмата за изпитанията е съгласувана с главния конструктор ОКБ Хидропрес и с Агенцията за ядрено регулиране, а товаровият график за дните на провеждането е предоставен на Електроенергийния системен оператор. Изпълнението е предвидено за почивните дни в края на седмицата с оглед намаленото търсене на електроенергия в този период. По време на изпитанията е планирано мощността на блока последователно да бъде понижена до 60% и до 40%. На 14 юли турбогенераторът ще бъде изключен за няколко часа, след което в рамките на същия ден ще бъде включен и ще започне повишаване на мощността в съответствие с графика. Аналогична програма за изпитания бе изпълнена на шести блок на АЕЦ “Козлодуй” през 2017 г. В момента блокът работи с пълно натоварване на мощността - 1040 МВт.", "date": "2019.07.11", "title": "В събота и неделя тестват пети блок на АЕЦ на повишена мощност"}
{"url": "https://www.monitor.bg:443/bg/a/view/otkriha-naj-drevnija-homo-sapiens-v-evropa-jivjal-e-predi-210-000-godini-170217", "text": "Най-старият неафрикански Хомо сапиенс вероятно е живял преди 210 000 години, според статия на учени, публикувана днес в научното издание \"Нейчър\", предаде АФП. Учените са кръстили индивида Апидима Едно. Той е по-стар от всички други екземпляри Хомо сапиенс, открити извън Африка досега, разказва пред Франс прес Катерина Харвати от университета в Тюбинген в Германия, която е съавтор на изследването, появило се в \"Нейчър\". Фрагмент от челюст на Хомо сапиенс, намерен в пещера в Израел, датира отпреди 177 000 до 194 000 години. Други \"по-стари\" модерни хора, открити извън Африка, са живели по-скоро преди 90 000-120 000 години. А в Европа - преди 70 000 години. Индивидът Апидима Едно е намерен в края на 70-те години на миналия век, но едва сега идва признанието за него. Открит е от експерти от Музея по антропология към Университета в Атина в пещера от масива Апидима на Пелопонес. По онова време е бил каталогизиран като пренеандерталец. Но модерните технологични методи за датиране и за образен анализ са позволили на Катерина Харвати и на екипа й да извадят на яве \"смесица от модерни и архаични човешки характеристики\", които превръщат Апидима Едно в \"ранен Хомо сапиенс\". За жалост археолозите не са намерили задната част от черепа на индивида и някои биха могли да твърдят, че става дума за прекалено незавършен екземпляр, за да му бъде присъден статутът на Хомо сапиенс, казва Ерик Делсън от колежа Леман в Ню Йорк в коментар, публикуван към изследването. Апидима Едно доказва, че разселването на Хомо сапиенс извън Африка е станало не само по-рано, отколкото са мислели учените, тоест преди повече от 200 000 години, но също и че това разселване се е разпространило до Европа, казва Катерина Харвати. Хомо сапиенс, наричан също и модерен човек, се е появил в Африка. Най-старите представители, датиращи отпреди 300 000 години, са били открити в Мароко, на археологическия обект Жбел Ируд. Дълго време се е смятало, че те са напуснали \"люлката\" си много по-късно преди около 70 000 години под формата на голяма миграционна вълна. Но от няколко години откритията не спират да поставят под въпрос тази теория, да избутват назад във времето датата на първите им миграции и да разширяват зоната на разселването им Апидима Едно е бил намерен разположен срещу друг череп, наречен Апидима Две. Според изследването това е неандерталец на възраст 170 000 години. Резултатите показват, че поне две групи хора са живеели в средния Плейстоцен в онова, което днес е Южна Гърция - ранно население на Хомо сапиенс и група неандерталци, твърди Харвати. Тя намеква, че вторите са заменили първите, но после те на свой ред са били заменени от други Хомо сапиенс, които са пристигнали преди 40 000 години, когато неандерталците са изчезнали окончателно. Новото откритие засилва идеята, че е имало много разселвания на човешки създания извън Африка и че миграционното движение и колонизацията на Евразия са били много по-комплексни, отколкото са мислели учените.", "date": "2019.07.11", "title": "Откриха най-древния Хомо сапиенс в Европа, живял е преди 210 000 години"}
{"url": "https://www.monitor.bg:443/bg/a/view/tomislav-donchev-do-kraja-na-uli-shte-e-jasen-systavyt-na-etichnata-komisija-na-gerb-170220", "text": "Етичната комисия на ГЕРБ ще бъде сформирана до края на юли. Идеята е нейните членове да са трима или петима и да има скромен технически персонал за приемане на сигналите, обяви вицепремиерът Томислав Дончев. На последното Национална събрание на партията на 7 юли беше обявено, че се създава такава комисия към ГЕРБ. Според Дончев членовете на етичната комисия трябва да са опитни, но още по-важно е да са с отлична репутация. От ГЕРБ са решили да приемат и анонимни сигнали, уточни вицепремиерът в интервю за бТВ.  До момента, още преди създаването на комисията, са постъпили над 10 сигнала, като повечето са срещу кметове, каза още Дончев и допълни, че това не е учудващо, защото наближават местни избори.  По-рано в ефира на телевизията Яне Янев обяви, че е подал сигнали срещу бившия зам.-министър на икономиката Александър Манолев, който беше отстранен от правителството, има и обвинение срещу него, брата на кмета на Сандански и техен съсед. Сигналът е за строителството на водопровод до къщата за гости на Манолев. Сигналът на Янев е приел кметът на Стара Загора Живко Тодоров от Изпълнителната комисия.  Относно сигналите на Яне Янев срещу кмета на Сандански Кирил Котев Дончев коментира, че данните изглеждат смущаващи и има подозрения за конфликт на интереси. Решение по този казус се очаква с до седмица. Партията може единствено да свали доверието от съответния кмет, уточни вицепремиерът. Дончев коментира и предложението за отказ от машинно гласуване на местните избори. Той обясни, че предложението на ГЕРБ е дошло в резултат от писмено становище от Централната избирателна комисия (ЦИК) и „Информационно обслужване”, че заради машинното гласуване има риск за адекватното провеждане на предстоящия местен вот наесен. Това са най-сложните избори, напомни Дончев. Ако България премине изцяло на машинно гласуване, трябва да си произведе машините, смята още вицепремиерът.", "date": "2019.07.11", "title": "Томислав Дончев: До края на юли ще е ясен съставът на етичната комисия на ГЕРБ"}
{"url": "https://www.monitor.bg:443/bg/a/view/masovo-mele-s-fenove-na-levski-v-bratislava-80-sa-arestuvani-170218", "text": "Най-малко 80 привърженици, сред които и много от „Левски“, са арестувани в Братислава след масово сбиване с фенове на полския „Краковия“ и холандския „Аякс“ (Амстердам) снощи. „Сините“ ултраси са част от фракция „София-Запад“ и са в Словакия за мача на „Левски“ от Лига Европа срещу „Ружомберок“ тази вечер. По първоначална информация „сините“ са били нападнали от полските и холански фенове, като в мелето са се включили около 130 души. Сбиването е станало около  21 часа местно време на една от централните улици на словашката столица Братислава, където има много заведения, стана ясно от информация на българското МВнР. Нанесени са материални щети на заведенията и има ранени.  Около 40 са българските фенове, които са участвали в мелето. Няма информации за сериозно пострадали родни фенове. Задържаните са освободени от ареста след съдействието на посолството ни в Словакия.  На кадрите, които се появиха в социалните мрежи след инцидента, се вижда как хвърчат столове от заведенията, които са потрошени от вилнеещите футболни фенове. Самото меле в центъра на Братислава е продължило почти 10 минути, като са нанесени сериозни щети на заведения и витрините, където агитките са се били. На различните видео материали се забелязват факли, бомбички, столове и бутилки, които летят от двете страни. Според информация на Sportal.bg има опити да бъде наръган с нож български запалянко, а на едно от клипчетата това се потвърждава, но за щастие няма сериозно пострадали родни граждани. Със сигурност арестуваните фенове на „Левски“ няма да пропуснат гостуването в „Ружомберок“, където се очаква засилено присъствие на полицаи от близките градове. Полският „Краковия“ пък играе тази вечер срещу „Дунайска Стреда“, което е на 47 километра от Братислава.", "date": "2019.07.11", "title": "Масово меле с фенове на „Левски“ в Братислава, 80 са арестувани (СНИМКИ+ВИДЕО)"}
{"url": "https://www.monitor.bg:443/bg/a/view/kupuvame-oshte-osem-samoleta-f-16-na-razsrocheno-plashtane-170221", "text": "България ще придобие още осем самолета F-16. Втората поръчка на изтребители ще се закупят при разсрочена схема на плащане, защото страната ни вече ще има кредитна история, обяви зам.-министърът на отбраната генерал-лейтенант Атанас Запрянов. \"Никой не си представя, че България ще има 8 самолета, говорим за бойна ескадрила от 16 самолета\", коментира в ефира на бТВ Запрянов. По думите му, след ратификацията от парламента министърът на отбраната ще подпише четири договора, които обхващат доставката на 8 нови самолета, както и обучение на пилоти и наземен персонал. Генерал Запрянов изтъкна, че новите самолети няма да струват нови два милиарда, защото голяма част от устройствата по поддръжката ще са доставени при първата пратка. Зам.-министърът обясни и защо се е стигнало до по-ниска цена при сегашната сделка: \"Пакетната цена на конгреса надхвърля пакета, който ние сме заявили. Когато се прави сравнение трябва да имаме предвид онзи пакет, който заявихме към Италия, Швеция и САЩ и който е по-малък от този, който конгресът ни обяви. По принцип той обябява много по-висок таван на възможност за закупуване. Това позволява по време на преговорите ние да увеличаваме този пакет\", поясни той. Според него, не трябва да се правят внушения, че взимаме самолети, които нямат никакви способности. Поискани са още един резервен двигател, както и повече бойни припаси. Запрянов допълни, че няма повод да се твърди, че сегашният пакет е коренно различен от този в началото на преговорите. \"Единствено чувствително намаление на бройките на оръжията е на ракетите за близък бой, които са намалени от 24 на 12\", каза генералът. Въпреки това било ясно, че в хода на обучението в перспектива ще се наложи да се закупят повече ракети, което било неизбежно, потвърди Запрянов. \"Нито една държава не си купува пълен комплект от въоръжение, защото това е една инвестиция, която ние блокираме за дълго време, а те имат срок на годност и изискват техническо обслужване. Експертите прецениха, че този пакет, който искаме ние, не е пакет от такива количества, които да ни позволят да създаваме така наречените оперативни и технически запази от оръжия\", изтъкна зам.-министърът на отбраната Атанас Запрянов. Припомняме, че вчера Министерски съвет добри сделката за новите изтребители и даде мандат на военния министър да подпише 4 договора. Общата цена за самолетите, боеприпасите, ракетите и оборудването за обучение е 1,256 млрд. долара. Вицепремиерът и военен министър Красимир Каракачанов вече е подписал договорите за покупката на 8-те F-16, съобщиха от пресцентъра на военното ведомство. \"На основание Решение на Министерския съвет № 398/10. 07. 2019 г. министърът на отбраната Красимир Каракачанов подписа днес, 11 юли 2019 г. международни договори (LOAs) BU-D-SAB, „Самолети F-16 Block 70 и свързана с тях поддръжка“ (F-16 Block 70 aircraft and associated support), международен договор (LOA) BU-D-AAA, „Боеприпаси в подкрепа на F-16“ (Мunitions in support of the F-16), международен договор (LOA) BU-P-AAD, „Sidewinder AIM 9X Блок II ракети, свързани материали и услуги” (Sidewinder AIM 9X Block II Missiles, associated material and services) и международен договор (LOA) BU-P-LAR, „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“(Multifunctional Information Distribution System Joint Tactical Radio System (MIDS JTRS) (5) and related support and equipment) на обща стойност $1,256,153,980 USD\", се казва в съобщението.  С тях се договаря доставката от Правителството на САЩ за българските въоръжени сили на осем самолета F-16 Block 70 и свързаното оборудване и въоръжение. Съгласно Конституцията на България и редът на Закона за международните договори на Република България, за да влязат в сила тези договори, следва да бъдат ратифицирани от НС. \"Отчитайки финансовите ограничения на Р България, Държавният департамент на САЩ е предприел действия за намаляване на общата цена с до 60 млн. щатски долара посредством искане от Конгреса на САЩ за допълнително финансиране, което да бъде използвано в интерес на Р България. Предстои искането на Държавния департамент да бъде разгледано от Конгреса на САЩ.\", посочват от ведомството.", "date": "2019.07.11", "title": "Купуваме още осем самолета F-16 на разсрочено плащане"}
{"url": "https://www.monitor.bg:443/bg/a/view/silvija-petkova-snima-sina-si-na-lud-drift-snimki-170144", "text": "Актрисата Силвия Петкова се впусна в приключение в компанията на сина си Сива. Звездата от „Революция Z“ и малкият Силва се озоваха между две коли, които дрифтят с мръсна газ около тях. Петкова и момченцето, което се появи на бял свят в края на 2016 година, влязоха в ролята на модели по време на фотосесията за третото изданиена „Бебеносещ Календар“. Усмихнатата галеница на Мелпомена и закачливите й лунички са известни с лудешкия си нрав, а адреналинът от двамата професионални пилоти Алекс и Стефан явно е заредил усмивката и на детето й, плод на любовта й с македонския режисьор Зоран Петровски. Майстори на волана от същия този отбор неотдавна съдействаха на друга звезда – Наум Шопов-младши, който предложи брак на любимата си Теа Минкова на самата писта. В „Бебеносещ календара“ се снимат родни знаменитости и обикновени хора, а приходите от продажбите отиват за Българската Коледа. „Нали знаете онези малки мечти, които изглеждат осъществими на пръв поглед, но все бягат далече в бъдещето. Е, аз реализирах една своя такава, която се беше родила още преди много години. Още ме държат емоцията и адреналинът, които те изпълват, когато осъществяваш нещо толкова яко. да бъдат нашите модели за тази сесия! Благодаря на Калина Серафимова, с която правим това голямо и важно за мен нещо, а то е да помагаме на децата в неравностойно положение и техните родители!“, написа към кадри от дрифта Станислава Костадинова, която е една от инициаторките на благотворителните сесии. Сред звездите, които позираха за тазгодишното издание на „Бебеносещ Календар“, е актьорът Ивайло Захариев. Звездата от „Под прикритие“ се снима заедно със синовете си Дамян и Филип пред Народния театър. Инициаторките на каузата споделят, че той е „техният талисман“ за 2019-а, защото е единственият бебеносещ татко в това издание. Колежките му Радина Кърджилова и Ралица Паскалева, както и техните деца, също застанаха пред обектива за календара за актуалната година.", "date": "2019.07.11", "title": "Силвия Петкова снима сина си на луд дрифт (СНИМКИ)"}
{"url": "https://www.monitor.bg:443/bg/a/view/prof-mihail-konstantinov-v-es-na-praktika-mashinno-glasuvane-njama-neka-ni-svetne-zashto-170191", "text": "Червените се държат надменно, както навремето аристокрацията, казва в интервю за \"Монитор\" експертът по избори - Дебатът по темата всъщност изобщо не е приключвал. Съществуващата в момента пътна карта по въвеждане на машинно гласуване (6000 машини за местните избори на 27 октомври тази година и 100% машинно гласуване след 2020 година) беше приета от комисията по правни въпроси изненадващо и без сериозно обсъждане в малките часове на един напрегнат парламентарен ден. Пленарната зала също така претупа въпроса. Това беше някаква странна и недобре обмислена сделка, която ГЕРБ сключи прибързано и за която скоро съжали. Знаем и кой я сключи тази сделка, но нека оставим засега имената в историята. - Предложението засега е да има машинно гласуване само при президентски и европейски избори. Изглежда разумно, защото това са най-простите избори. При президентските избори избирателят отбелязва само една опция - любимия си кандидат за президент, докато при европейските избори има до две опции - избор на партия, коалиция или независим кандидат, и до една преференция за кандидат от листата. При това партийната листа е национална, една и съща за цялата страна. При парламентарни избори листите вече са 31 на брой, а при местните – цели 265 на брой, колкото са общините в България. Там има и до три избора за кмет: общински, районен и на кметство. Такъв избор с машини ще доведе до мазало в някои секции, особено ако има само машинно гласуване, както глупаво е записано в момента в Изборния кодекс за от 2020 година нататък. А и няма да се мине само с една машина във всяка секция, ще трябват повече машини. При сегашните цени на машините това не просто ще удвои разходите за изборите, но ще ги хвърли в небесата. А и откъде е сигурно, че баба Пена примерно от Бусманци, Софийско, ще поиска (и дали ще може) да направи своите 5 избора с машина? И колко време ще й трябва, за да извърти необходимите за целта екрани? Или просто ще пренебрегнем бабата и ще я лишим от базисното й конституционно право на глас? Подобен цинизъм и газене на конституцията са недопустими. Но някои надменници даже не се замислят за това. Надменниците за щастие не свършват добре. - Това, разбира се, са глупости. Изобщо две неща са най-разпространени във Вселената: водородът и човешката глупост. За водорода се смята, че е 90% от всичко. Като гледам глупостта българска обаче, водородът да е най-много 80%. Нещо като процента на дебилите според един депутат от БСП. В тази връзка искам да отбележа, че който се е гаврил с българските избиратели и им се е подигравал по този начин, добро не е видял. И няма да види. - Имаше много несъответствия в протоколите на секциите, където имаше машинно гласуване, включително до степен да не може да се установи причината за тези несъответствия. Така бяха засегнати до 40% от тези секции. За щастие това (случайно!) не можеше да промени както партийните мандати, така и преференциалното подреждане на кандидатите. Впрочем толкова любимите на някои извънпарламентарни сили преференции промениха класирането само на един кандидат, когато четвъртият в листата на патриотите измести втория. „Много шум за нищо“, като е казал класикът Шекспир. Или този, който всъщност се е криел зад това име. - Твърденията за умишлен провал, т.е. за саботаж на изборите, са неоснователни и обидни както за изборната администрация (това са 80 хиляди човека!), така и за българите като цяло. Изобщо опозицията се държи надменно, както навремето се е държала надменно аристокрацията в две ключови европейски държави, претърпели революционни трусове с магнитуд 10 по Рихтер в края на 18-и и в началото на 20-и век съответно. Както ни учи историята, подобна надменност не води до добро. В най-тежкия случай надменника го скъсяват с 30 сантиметра отгоре, а в по-новите и по-цивилизовани времена само го изхвърлят на политическото бунище. И го държат там, докато не се научи да уважава суверена на собствената си държава, народа си тоест. Тук ще припомня, че в Европейския съюз машинно гласуване практически няма. Гласуват машинно (но по различна система от нашата) само в 170 общини в Белгия. На пръв поглед това не е малко. Но на втори се оказва, че е малко. Защото в Белгия има 600 общини. Изобщо с машини по начина, описан в нашия Изборен кодекс, в Европа могат да гласуват 5 милиона от общо 520 милиона, или под 1% от населението. Другояче казано, 99% от европейците не гласуват така. А където доскоро гласуваха, се отказаха. Всеки може да прочете в мрежата защо. Ако и от това не ни светне нещо в главите, има опасност да се окаже прав онзи депутат от БСП в оценката си за разпространението на дебилите у нас. Нещо, в което аз лично не искам да вярвам. - Сам по себе си машинният вот нищо не гарантира. Гарантират го хората. Както е известно, кадрите решават всичко. И по времето на Бащата и касапин на всички народи, и сега. У нас гаранция за честността на вота е съставът на изборните комисии, в които представители имат парламентарно представените политически сили, че даже и силите без такова представителство, но изпратили депутат в Европейския парламент. Ако те съвестно си гледат работата (което е масовият случай), резултатите ще са коректни. Ако те се наговорят да лъжат, просто ще произведат фалшив протокол и толкова. Но пък гаранция срещу това е публикуването в интернет на секционните протоколи още в нощта след изборите. Така всеки може да провери дали резултатите в неговата/нейната секция са правилно отразени в базите данни на РИК (респективно ОИК) и ЦИК. - Вярно е, че у нас този процент е висок - около 5%, че и повече. Преди 2014 година обаче недействителните гласове бяха до 2 - 3% (с изключение на ужасната 1999 година, специалистите знаят защо!), колкото е в белите държави. После у нас бяха приети някакви много строги критерии за действителност и този процент нарасна. А очевидно имаме и проблем с грамотността (но не и с дебилността!) на населението. Или поне така излиза от данните на международните проучвания за грамотността на българските ученици. - В Европа по този начин гласува Естония (при 1 милион избиратели 30% избират да гласуват така) и частично Швейцария. Наскоро в Швейцария проведоха конкурс за хакери, които да им пробият системата за интернет гласуване, която смятаха да въведат. В резултат на това интернет гласуването остана само за някои кантони и беше отложено пълното му въвеждане. Всеки може да се досети защо. Изобщо в Швейцария ценят много високо сигурността на изборния процес. Защото без сигурност няма доверие, а без доверие избори е по-добре да не се произвеждат. Впрочем системата за интернет гласуване в Естония беше подложена на унищожителна критика от няколко софтуерни групи. Тук се добавиха и проблемите с „умните“ карти на естонците (картите са произведени във „великата“ някога Германия), които се оказаха пробити и не толкова умни. Въвеждането на достатъчно сигурна система за интернет гласуване (включително с помощта на блокчейн технологии) е огромно предизвикателство. Това го казвам за някои наши ентусиасти, които си мислят, че това е шега работа. Не, не е шега работата. А много е даже сериозна. А на любителите на машинното гласуване ще препоръчам да се поровят малко в мрежата. Там има данни за действията на хакерски групи, които редовно посещават изложенията за компютърна техника и се забавляват, като хакат предлаганите от различните фирми машини за гласуване. Хакването става за минути, не много при това. И забележете, че тук става въпрос за хакери любители, често деца в долните класове, които се пробват за идеята и за спорта. Какво могат професионалните (например военните) хакери на САЩ, Израел, Русия, Китай и Северна Корея, можем само да гадаем. Или по-добре да не гадаем, за да не си разваляме настроението и да не губим вярата си в демокрацията. Проф. Михаил Константинов е роден на 5 март 1948 г. в София През 1986 г. става доктор по математика в Института по математика и механика към БАН Автор е на близо 600 научни труда, включително десетки книги Заместник-ректор на УАСГ от 1999 до 2003 г. Член на централните избирателни комисии (ЦИК) за парламентарни, европейски, президентски и местни избори от 1991 до 2011 г. Заместник-председател на ЦИК за парламентарни, европейски и местни избори от 2003 до 2009 г.", "date": "2019.07.11", "title": "Проф. Михаил Константинов: В ЕС на практика машинно гласуване няма, нека ни светне защо"}
{"url": "https://www.monitor.bg:443/bg/a/view/iranski-korabi-opitaha-da-zadyrjat-britanski-tanker-170216", "text": "Пет военни кораба на иранската революционна гвардия са направили вчера неуспешен опит да задържат британски петролен танкер в Персийския залив, предаде ДПА. Агенцията се позовава на телевизия Си Ен Ен, която цитира двама американски служители, запознати със случая. Танкерът навлизал в Ормузкия проток, когато към него се приближили ирански кораби, твърди Си Ен Ен. Иранците наредили на танкера да спре в ирански териториални води, но кораб на британския флот, който ескортирал танкера, насочил оръдията си към иранските кораби и ги предупредил да се отдалечат, което те сторили. Великобритания задържа миналата седмица ирански петролен танкер в Гибралтар по подозрения, че нарушава санкциите срещу Сирия. Този ход доведе до дипломатически спор между Великобритания и Иран, като Техеран привика британския посланик. Това се случи на фона на засилващото се напрежение по отношение на превоза на петрол в Персийския залив и кризата около иранското ядрено споразумение. Генерал Джоузеф Дънфорд, председател на Съвета на началник-щабовете на въоръжените сили на САЩ, заяви във вторник, че Съединените щати преговарят с голям брой страни с цел да установят дали е възможно създаването на коалиция, която да гарантира свободата на преминаването на плавателни съдове, както през Ормузкия проток, така и през протока Баб ел Мандеб. Вашингтон обвинява Техеран, че стои зад серия от скорошни атаки срещу търговски кораби в близост до Ормузкия проток, отбелязва ДПА.", "date": "2019.07.11", "title": "Ирански кораби опитаха да задържат британски танкер"}
{"url": "https://www.monitor.bg:443/bg/a/view/smyrtonosna-burja-ubi-6-turisti-v-gyrcija-170215", "text": "Най-малко 7 души загинаха, а около 100 бяха ранени от зловеща буря, която удари гръцкия полуостров Халкидики късно в сряда. Причинени са и големи материални щети, съобщиха гръцките медии. Местните власти обявиха извънредно положение. Според досегашните информации са загинали двама туристи от Чехия, жена и осемгодишно момче от Румъния, мъж и момче от Русия. Един рибар е изчезнал. На мястото са изпратени над 100 спасители. Хараламбос Стериадис, директор на гражданската защита в северна Гърция заяви, че става дума за \"безпрецедентен феномен\", съобщи Би Би Си. Вестник \"Та неа\" пише, че след разрушителната буря се виждат пейзажи на \"библейско опустошение\". Без електричество са ръкавите Касандра и Ситония, движението по пътищата е затруднено поради падналите дървета. През нощта пожарникарите са получили над 600 повиквания за помощ - за спасяване, за изпомпване на вода и за отстраняване на паднали дървета. \"За първи път в 25-годишната си кариера виждам такова нещо\", каза Атанасиос Калцас, директор на Здравния център Неа Муданя, където са настанени ранените. \"Стана внезапно, изведнъж.\" Вятърът духаше със 110 км в час, каза той. Плажът в Неа Плая изглежда като бомбардиран, а околните заведения са претърпели значителни щети, пише Грийк рипортър. По досегашни данни са ранени 108 души, те са главно с фрактури, четирима от тях са в тежко състояние, но всички са извън опасност за живота. Сръбският консул в Солун съобщи, че има информация за една сръбска гражданка, пострадала в бурята, но засега няма данни за жертви сред сръбските туристи, предаде Танюг. Тя не можа да потвърди информация на сръбската ТВ Първа за шестима леко ранени сръбски туристи, които според медията са приети в болница в Неа Муданя. Консулът каза, че буря с по-малки размери е връхлетяла и Солун, където са прекъснати интернет връзките, но сега в града е слънчево. Според нея прогнозите за тази вечер са за нова вълна от лошо време, но с по-ниска интензивност, в тази част на Гърция.", "date": "2019.07.11", "title": "Смъртоносна буря уби 7 души в Гърция (ВИДЕО)"}
