{"url": "https://www.monitor.bg:443/bg/a/view/vsichki-oligarsi-sreshtu-peevski-165587", "text": "Ако следваме логиката от този анекдот, в последно време едни 40-ина годишни служители на разни подсъдими олигарси работят усърдно и пишат текст след текст. За несъществуващи златни (карикатурни) маски, за разни носорози, писма до Църквата и арменския поп и куп още глупости. Всички тези „шедьоври“ на мисълта са насочени срещу един човек – депутата от гражданската квота на опозиционната ДПС и издател на „Телеграф медиа“ Делян Пеевски. Текстовете хвърчат в интернет пространството по-бързо от финикийските знаци, с които благодарните олигарси се разплащат с авторите им. Просто защо такова е времето – предизборно. А най-големият враг на сенчестите полит-икономически кръгове у нас Пеевски се кандидатира за втори път за евродепутат. При това – със съвсем реални шансове за място в Европарламента. Елементарната статистика го доказва. На всички избори, на които Пеевски се е явявал досега, е печелил повече гласове от всички олигархични ГМО проектчета на задкулисието, взети заедно. И това още повече озлобява подсъдимите босове. Те много добре знаят защо мразят Пеевски, но отказват да си го признаят, защото би било доста тъпо да заявиш публично - „Не го искам тоя човек, защото ми разваля олигархичния рахат, в който тъна от десетилетия“. А как да го харесват? Младият депутат вече десетилетие води открита борба срещу задкулисието, което е стиснало за гушата обществото и държавата. Пеевски внесе няколко доста сериозни законодателни инициативи срещу аферите на олигарсите, които бяха приети от НС. Макар сега подсъдимите босове да се опитват да вдигнат шум и да накарат хората да ги забравят. Стар прийом от времето на Костов, който също се надяваше на „късата памет на народа“. Хората обаче помнят, че Пеевски е един от инициаторите на закона, който спира вторичния грабеж на КТБ от приближени на Цветан Василев подставени лица. Благодарение на нормативната промяна синдиците успяват вече да осребрят част от имуществото на банката, така че да могат да се разплатят с измамените от банкера беглец вложители и държавата, която пък наля пари, за да се плати на депозантите с гарантирани от закона влогове. Хората помнят и факта, че Пеевски пръв поиска да се осветли медийното блато, в което олигарсите превърнаха публичната среда у нас с пропагандните си издания и сайтове, бълващи фалшиви новини. Благодарение на усилията на депутата и неговите колеги от ДПС беше приет закон, който вади наяве парите на медиите – т.е. кой плаща, за да свирят журналистите на поръчка. Така сега ще може да се види как съществуват малотиражни вестници и бутикови интернет издания, които, общо взето, никой не иска да чете, но босовете плащат, за да има откъде да контролират хората. Като стана дума за медии – изданията на Делян Пеевски от „Телеграф медиа“ сме доказали три неща през годините: честни сме, не се страхуваме да вадим наяве безобразията на олигарсите и не разчитаме нито на грантове, нито на държавни и европари, нито на необясними милиони, разкешвани от разни сенчести играчи. Затова през годините направихме стотици разследвания, които днес още по-силно плашат подсъдими босове като Иво Прокопиев, Цветан Василев, Огнян Донев и авера им Сашо Дончев. И затова олигарсите си търсят по-благоприлични измислици, с които да оправдават атаките си срещу Пеевски. Защото не могат да си позволят той да стигне до Брюксел и от европейската трибуна да вади наяве аферите им. И затова атаките вече са безмилостни. А до изборите остава още седмица. Тепърва шоуто на подплашените олигарси предстои!", "date": "2019.05.19", "title": "Всички (олигарси) срещу Пеевски"}
{"url": "https://www.monitor.bg:443/bg/a/view/rekoltata-ot-chereshi-napolovina-po-malka-165583", "text": "Реколтата от череши в България ще е наполовина по-малка, прогнозира за „Монитор“ Живка Гроздева от Асоциацията на овощарите в България. Според нея причината е в силните слани в последната седмица на март и първата на април. „Само в района на Карнобат бяха регистрирани около 9 нощи с температури под нулата, което се отрази пагубно на плодните пъпки. В други райони на страната положението е било подобно и Затова и ранните български череши на пазара са много малко и цената им е висока – 6 - 8 лв.“, каза тя и припомни, че през миналата година те са стрували за крайния потребител между 4 и 5 лв. Според нея дори в пика на предлагането на череши след около месец няма да има по-ниски цени на пазара от 1,80 - 2,00 лв./кг. Това обаче няма да може да компенсира загубите на стопаните от студената пролет. Гроздева добави, че има поразени и плодни дръвчета - кайсии, праскови, ябълки и сливи. Реколтата от ранни череши в Пловдивско е почти напълно унищожена. За това алармират фермери, започнали да берат оцелелите плодове. По думите й освен сланата негативно влияние върху плодните дръвчета е оказало и лошото време по време на цъфтежа, довело до лошо опрашване при някои видове. „Очаква се и лоша реколта от сини сливи, а в същото време ще има търсене. При ябълките и прасковите положението ще е подобно и прибраните количества ще са доста по-малко от миналата година“, смята тя. „Последната такава лоша пролет бе през 2017-а, а преди нея може би 2011-а и 2013-а, което Затова са нужни мерки“, каза тя. Гроздева спомена за технологии, използвани в западните държави, позволяващи защитата от слана в рисковите периоди, но те не са евтини. На въпрос дали стопаните застраховат градините си срещу слана Гроздева припомни, че застрахователите сключват полици срещу риска само за периода след 20 април, когато рискът от подобно явление е под 1 на сто. „При градушка пък не плащат пълните щети, а само за плодовете, паднали на земята. За останалите по клоните, които също са поразени и разцепени от ледените късове, няма обезщетение и на практика се застраховат количества. Докато в западните страни винаги се обезщетяват стопаните за качествените загуби. Там за щета се смятат всички плодове, негодни да са в първи и екстра клас“, обясни Живка Гроздева.", "date": "2019.05.19", "title": "Реколтата от череши наполовина по-малка"}
{"url": "https://www.monitor.bg:443/bg/a/view/agent-akademik-kaji-si-165584", "text": "„Фрогнюз“ на доносника от комунистическата Държавна сигурност Огнян Стефанов е много тъжен. Бутиковият сайт, който от години работи като неофициален пресцентър на укриващия се в Сърбия банкер Цветан Василев, реши, че сега ще го удря на чест и публично ще се разграничава от дългогодишния си финансов благодетел. Защо? Първото, което би си помислил човек е, че парите са свършили. Или поне са секнали. Защото, когато в жабешката глава се чува шумът на парите, всички останали гласове – на съвестта, на честта и на истината мигом са заглушени. Чуват се само командите от Белград за поразяване на неудобни – разследващи, политици, държавници. Всички, които пречат на Василев и кохортата му да да граби на воля, минават под ножа на поръчковите влечуги (за жабите става въпрос, да не стават грешки). Като се замислим обаче, че едва ли са секнали. При това точно сега, когато банкерът се пробва да атакува по всички възможни начини основния си враг – депутата от гражданската квота на ДПС и издател на „Телеграф медиа“ Делян Пеевски. Народният представител е кандидат за евродепутат и от страх, че може да стигне до Брюксел, банкерът-беглец и ортаците му подсъдими босове, го чернят през платените си медии по няколко пъти на ден. Та, едва ли в разграра на такава военна операция Василев ще се лиши от услугите на журналиста на повикване Стефанов и жабите, които издържа около него. Причината „Фрог“ да се държат като Св. Петър и да се отричат от ментора си обаче е доста по-прозаична – явно такава инструкция са получили. От Белград. Просто защото пред конкурентно олигархично издание зам.-главният прокурор Иван Гешев заяви една до болка позната истина - който се укрива в Сърбия и тази връзка е коментирана по делото КТБ от свидетели“. То, ако трябва да сме честни „Фрогнюз“ го четат само най-близки приятели и роднини, при това не на журналистите му, а на Цветан Василев. Но на банкера му е жизнено важно да се опита да убеди останалия свят, че има „граждани, които от чист алтруизъм“ се борели истината за фалита на КТБ да излезе наяве. А коя истина? Е, как – на Василев разбира се. Затова той е дал команда на жабките да се държат като ощипани, че никога нито лев, нито евро от джоба на банкера не са помирисвали. Такова твърдение доста нелепо – все едно веща в занаята да се прави на девица, ама щом са им наредили жабоците явно няма как да откажат. И затова скачат по команда. И мигом забравят. Забравят за това, че шефа им а основният свидетел по делото за аферата „КТБ“ дори цитира 5-цифрени суми, с които е захлебвал след тези срещи. Вместо да си признаят за това обаче от „Фрог“ вадят старата си песен – медиите от „Телеграф медиа“ били взели милиони от реклама за КТБ. А кой твърди това? Соня Колтуклиева – друга храненица на Василев, която в момента дори е подсъдима заради сумите, получени от КТБ. Лъжата на жабите обаче не хваща вяра. Ясно е, че изданията от „Телеграф медиа“ от десетилетие се борим за истината. И това се вижда от разследванията, които публикуваме през годините. Пък вие можете да си публикувате нелепици от рода на „„Фрогнюз“ не е получил и една стотинка от КТБ или фирми, свързани с банката и Цветан Василев. Просто сайтът от фалита на КТБ насам се опитва да стигне до истината за случилия се погром. Защото това засяга хиляди хора“. Ние само ще четем и ще се смеем на тези лъжи, защото не са нищо по-различно от защитна теза на крадец, гепен на местопрестъплението. И ще се надяваме, че някой ден ще си кажете истината.", "date": "2019.05.19", "title": "Агент Академик, кажи си..."}
{"url": "https://www.monitor.bg:443/bg/a/view/lychezar-borisov-imame-kapacitet-da-posreshtnem-goljam-proizvoditel-na-avtomobili-165572", "text": "- На първо място корпоративната етика и правила забраняват да се коментират бъдещи инвестиционни намерения. Това влияе негативно на разговорите. Още повече че някои от компаниите са публични и акциите им се търгуват на различни борси. Затова моето послание е да не споменаваме конкретни инвеститори. Силно и искрено се надяваме, че България ще остане в тези разговори. А по отношение на вашия въпрос - по всеки един инвестиционен проект работят различни експерти. Като пример мога да дам, че преди обявяването на инвестицията на „Леони“ в Плевен много тясно сме работили дори и с Министерството на здравеопазването, като сме анализирали съответната нормативна уредба. Истината е, че България вече е фактор на международната инвестиционна сцена и много компании от автомобилния сектор гледат към нас. Преимуществата на страната ни по отношение на бизнес климата, инвестиционния климат и автомобилостроенето са няколко. На първо място е много добрият кредитен рейтинг, като страната ни е лидер в региона. Кредитният ни рейтинг ще се повиши още при едно бъдещо членство в еврозоната и ще бъде по-висок на фона на нашите съседки като Гърция и Турция, които са с определени затруднения по този показател. На следващо място е финансовата стабилност, по която България е сред лидерите в Европейския съюз и заема трето място от гледна точна на държавен дълг, съотнесен към брутен вътрешен продукт. Тенденцията е страната ни да бъде номер едно в ЕС, което означава финансова стабилност както за младите хора, така и за бизнеса. Това означава, че държавата няма дългове и гарантира прогнозируемст на бизнес плановете на инвеститорите и на семействата. Следващо е устойчивият икономически растеж, който имаме и тенденцията за нарастване. Ние имаме амбиция икономиката ни да расте на фона на това, че в международен план се очаква леко забавяне. Тези три основни показателя и рязкото намаляване на административната тежест ни дават позитивизъм, че у нас предстоят много проекти и имаме значим инвестиционен потенциал. Това, което със сигурност мога да кажа за инвестициите – брутообразуването в основен капитал през следващите години може да нараства в реално изражение с около 10%. Това е и един от основните показатели в структурата на БВП. - Да, така е, инвестициите отново имат своята роля и отново ще бъдат фактор на икономическия растеж. Това още веднъж показва, че България може да бъде на инвестиционната карта и ние го виждаме от работата ни с Агенцията за инвестиции. Всеки ден получаваме доклади, които ние процедираме за издаване на сертификати на инвеститори. Ако съотнесем броя на сертифицираните инвеститори към месеците на годината, се оказва, че минимум имаме по два инвеститора на месец, и то много значими. Една много добра тенденция, която наблюдаваме в момента, е че инвестициите вече не се движат от приватизацията, защото няма какво да приватизираме, не се движат от продажбата на активи от капиталовите пазари и банковия сектор, не се и движат от имотния пазар. През 2017 г. 60% от инвестициите са от преработващата промишленост, а през 2018 г. този дял достига над 70%. Така се оказва, че имаме един много голям интерес към България в сферата на машиностроенето, електрониката, електротехниката. Реално тези три сектора са подсекторите на автомобилостроенето. Съвсем скоро беше публикуван един анализ от Института за пазарна икономика за състоянието на автомобилния сектор и за инвестициите в него. Този анализ е изключително добър, но считам, че той може да бъде допълнен. Анализът стъпва на чисто статистически данни, които се публикуват от Националния статистически институт за компаниите, които в България оперират в сектора на автомобилостроенето. Но реално тези компании са много повече, защото има компании, които са в секторите на електроника, електротехника, химическа промишленост, дори металургия, които реално работят в сектора на автомобилостроенето. При добавянето им към този статистически анализ България се оказва много голям фактор в производството на компоненти или материали, които са необходими за автомобилната индустрия. - Истината е, че това е една от стратегиите на Министерството на икономиката, която започнахме преди почти две години. Взехме решение с министъра на икономиката да направим един доста обстоен маркетинг и да представим България като дестинация, защото в момента 220-250 компании в този сектор оперират в страната и реализират обороти от над 5-6 милиарда евро. Насочихме се към конкретни автомобилни производители. При някои от тях не срещнахме виждане, но ние се представихме на пазара. При едно посещение, може би преди година и половина, имахме среща в „Бош“, на която разказахме предимствата на България като дестинация за такъв тип инвестиция в сферата на автомобилопроизводството. Едно от допълнителните ни предимства е ИКТ секторът, в който ние имаме уникална преднина пред нашите съседки, а и изобщо в Европа. Имаме уникални инженери, IT специалисти, които са на много високо ниво. Българският пазар дава предимства и затова неговата брутна добавена стойност расте през последните 10 години средногодишно с 28%. Така се оказа, че вече имаме и няколко R&D центъра в сферата на автомобилната индустрия. Много компании у нас произвеждат тези автомобилни части, така че ние считаме, че имаме този капацитет да посрещнем голям производител на автомобили. Считаме, че имаме уникална бизнес среда - конкурентни оперативни разходи, цени на електричество, работна ръка, най-ниските данъци в Европа, и това ни определя като един лидер на инвестиционната карта. Сега е моментът да се възползваме от това, което сме създали през годините и да привлечем наистина качествени инвеститори. - Разполагаме с много дълбоки анализи, които са разработени не само от Министерството на икономиката, а от Министерството на труда и социалната политика и от Агенцията по заетостта. Те сочат, че ние имаме висококвалифицирана работна ръка. Безработицата наистина е доста ниска, близка е до естествената норма, но в същото време имаме потенциал от хора, които не са били активни на пазара на труда, не са се водили безработни и можем да ги включим на пазара на труда. Има и хора, които трябва да ги мобилизираме да бъдат малко по-мобилни. И всички тези анализи сочат, че българският пазар на труда може да поеме такъв тип инвеститори, и то при режим, при който оперативните разходи няма да бъдат вдигнати значително. Но погледнато от друга страна, колкото повече инвеститори имаме в сектори, създаващи висока добавена стойност, толкова повече ще ускорим икономическия растеж. Това в по-дългосрочен план ще рефлектира и върху социалното развитие, което ще гарантира и по-добър живот на гражданите, респективно и по-високи заплати. - Аз считам, че и двете дестинации имат своите уникални предимства. Не бих пропуснал и центрове, като Бургас, Варна, Плевен, където имаме много добър потенциал. В Северна България има интерес към Враца, Ловеч, Русе. По-активно трябва да маркетираме и Варна. Най-важното е, че България е по-конкурентната от всички останали в региона на Балканите. - Назад във времето бяхме правили статистически анализ за предходните две-три години. Този анализ сочеше, че за кратък период са стартирали, стартират или са в подготовка проекти, които надхвърлят 1 млрд. лева, което е съизмеримо с построяването на един малък завод за производство на автомобили. През последните две-три години България показа, че може да бъде такъв фактор и да поеме такъв тип инвестиции и брой работни места. Само две от последните инвестиции на големи компании, инвестирали в сектора, достигат 4-5 хиляди работни места. - Важни за страната ни са секторите, които създават високи нива на добавена стойност. По този начин икономиката може да се трансформира и да се увеличи потенциалът за създаване на БВП. Това от своя страна създава повече благосъстояние както за икономиката, така и за гражданите. Разбира се, това се постига и през бюджета, защото колкото повече обороти и добавена стойност се генерира, толкова повече приходи и възможности за провеждане на социални политики се разкриват. Затова акцентирам върху секторите, които създават висока добавена стойност - машиностроене, електроника, електротехника, които всички заедно могат да се включат в автомобилната индустрия. Минната промишленост и металургията също са много важни сектори, които са гръбнакът на българската икономика. Но на фона на това ние като министерство не трябва да забравяме и малките, защото малкият и среден бизнес са важни и именно заради това имаме програми чрез – ОПИК, Българската банка за развитие, Фонда на фондовете. Отделен е един огромен ресурс, в размер на близо 1 милиард лева, който в момента е на разположение на бизнеса. Извън това не трябва да забравяме и стартиращите предприятия, защото малките и стартиращи предприятия, особено създадени от млади предприемачи, от български студенти, които са били в чужбина или в България, са носители на много добри идеи и ние трябва да ги подкрепим. Именно заради това и работим с тях, защото по този начин можем да ги задържим или да ги върнем у нас. И нещо повече – тези успешни стартиращи предприятия се превръщат в иноватори, които на по-късен етап се продават на чужди компании или излизат на фондовите борси и накрая в България остава финансовият резултат от тяхната дейност и идеи. Роден е през 1978 г. в Самоков Завършил е УНСС със специалности \"Макроикономика\" и \"Счетоводство и финанси\", специализирал е в чужбина Има натрупан опит в сферата на корпоративното управление,  бил и в ръководните органи на редица частни и държавни компании Работи в Министерството на икономиката от 2002 г., бил е ръководител на редица отдели Член на Управителния съвет на Фонда за енергийна ефективност и възобновяеми енергийни източници ", "date": "2019.05.19", "title": "Лъчезар Борисов: Имаме капацитет да посрещнем голям производител на автомобили"}
{"url": "https://www.monitor.bg:443/bg/a/view/gimnazisti-vlizat-vyv-firmi-i-reshavat-kazusi-za-den-165571", "text": "Ученици от 11-и клас в София и Варна ще имат възможност да станат част от работната атмосфера, да наблюдават изпълнението на различни задачи и решаване на казуси, а в някои от тях ще се включат и сами. Те ще могат да посетят различни компании и да упражняват мечтаните от тях професии в рамките на ден. Това ще се случи по проекта „Един ден в професията“, който е дело на агенция за образование в чужбина ЕДЛАНТА. Целта на образователната инициатива е младежите да станат част от фирмения живот, влизайки в обувките на служителите, и да видят нагледно как дадена специалност се реализира в професионално поведение. Учениците ще се запознаят с професии като бизнес мениджър, архитект, журналист, дизайнер, маркетинг специалист, лекар, програмист и други. Участниците в проекта проявяват най-сериозен интерес към специалностите архитектура и бизнес мениджмънт, следвани от ИТ, медицина и  дизайн, споделят организаторите. През май и юни учениците от елитни гимназии, сред които Първа английска гимназия, НПМГ, 73-то СУ \"Владислав Граматик\", 9-а ФЕГ, 22-ро СУ \"Г. С. Раковски\", Международна гимназия \"Златарски\" в София, както и МГ \"Петър Берон\", Първа езикова гимназия и ГПЧЕ \"Йоан Екзарх\" във Варна ще получат своето ранно кариерно ориентиране. Поради големия интерес от страна на младите хора консултантската къща планира да разшири обхвата на тази инициатива в бъдеще, като покани нови партньори и включи други училища от София и страната.", "date": "2019.05.19", "title": "Гимназисти влизат във фирми и решават казуси за ден"}
{"url": "https://www.monitor.bg:443/bg/a/view/vryshtat-chasovnika-za-7707-kandidat-pensioneri-165586", "text": "НОИ ще върне часовника за 7707 кандидат-пенсионери. Толкова са хората подали заявление за пенсиониране от началото на годината до 7 май 2019 г., когато стана ясно, че коефициентът, по който се определя размерът на пенсията, може да се определя по старата и по новата методика. Те са и първите, които ще избират между изчисляване на базата на три последователни години с висок доход и осигурителни вноски, или на основата на доходите, които са получавали след 2000 година, коментираха за „Монитор“ от НОИ. До тази ситуация се стигна, след като се прие промяна в Кодекса за социално осигуряване, според която от 1 януари 2019 г. пенсиите се определят само по доходите след 2000 година. Това обаче предизвика протести и в крайна сметка се реши да се даде гратисен период от три години-до края на 2021 г., в който хората ще имат възможността да направят избор на по-благоприятния за тях вариант. Въпросните 7707 кандидат-пенсионери ще имат възможност да подадат заявления за преизчисляване на пенсията в шестмесечен срок – до 4 ноември. НОИ отвори мобилни приемни, в които експерти на института консултират кандидат-пенсионерите да могат да направят правилния избор. На експертите се налага да решават много и различни казуси, установи проверка на „Монитор“. Често при тях идват бъдещи пенсионери с липсващи документи или с неяснота как да си подредят стажа. Когато заявлението се подаде в съответната териториална дирекция на НОИ, ако има несъответствия, срокът за оправяне на документите за пенсиониране е един месец. Изнесените приемни помагат тези несъответствия да се предвидят и да се отстранят преди подаване на заявлението. Тъй като новият Закон за защита на личните данни не допуска заявлението за пенсиониране да се подава по пощата, а само лично, приемните спестяват и пътуването до областния град. Опитът от приемните показва, че не са малко хората, на които години от стажа им се губят по различни причини. Най-често това се случва при ликвидиране или приватизация на предприятията. Принципно, ведомостите от закритите дружества се съхраняват в архива на НОИ. При подаване на заявление за пенсиониране те се изискват от териториалната дирекция с протокол. Имало случаи обаче, в които документацията не е водена коректно и в нея има празноти. В някогашните земеделски структури на АПК и ТКЗС например се водели партидни книги, в които са отразени планираните работни дни, но те не винаги са отработени. На места пък били записани само сумите, но не и работните дни. В трети случаи в някогашните предприятия жените в майчинство се записвали в отделна ведомост, която нерядко липсва и няма как да се докажат годините, прекарани в майчинство. Месеци се губят и от това, че парите за майчинство често са изплащани накуп за три месеца. Експертите са установявали и не малко опити за злоупотреби, в които се представят стари документи с печат и подпис на лице, което не може да носи отговорност. Затова внесените документи за отпускане на пенсия задължително се сравняват с тези в архивите. Според експертите на НОИ, новата методика с определяне на коефициента по доходите след 2000 година е въведена точно заради неточните данни и за да се избегнат злоупотреби. От 1998 г. до 2000-а персоналният регистър на НОИ е бил експериментален. През тези години част от данните са на хартиен носител, а други са били въвеждани в онлайн масива. След Милениума регистърът вече работи и цялата информация е въведена в него. Почти всички, които са ползвали досега услугите на мобилните приемни на НОИ, настояват да им се направят прогнозни изчисления и по двете методики, за да могат да преценят коя е по-благоприятна за тях, обясниха експерти. Досегашната практика сочи, че тези, които не са прекъсвали трудовия си стаж, предпочитат старата методика и те за момента са по-голямата част от кандидат-пенсионерите. Хората, които по различни причини имат дупки в стажа, се ориентират към новата. Когато празнотите са под 5 години, те си заплащат стажа, каквато възможност дава нормативната уредба.", "date": "2019.05.19", "title": "Връщат часовника за 7707 кандидат-пенсионери (ТЕМАТА)"}
{"url": "https://www.monitor.bg:443/bg/a/view/udobnijat-paravan-na-zabravata-165589", "text": "Непознаването на закона не е оправдание. Това трябва да се учи не само от студентите по право, а още в училище. За да влезе в главите на всички, а не само на юристите. Защото по закон КПКОНПИ вече има право да проверява всички държавни регистри, както и банковите сметки на лица, които са длъжни да обявяват публично имуществото си.   Така докато всички се вторачват в политиците, тези личности са се скрили зад паравана на забравата. Макар че е странно как можеш забравиш, че имаш 3 автомобила, 5 декара нива или участие в няколко НПО-та и фирми. Просто така е по-лесно, но удобната амнезия вече не може да бъде скрита. А може би и затова е амнезия - все пак сред пропусналите да обявят имоти в декларацията има и медицински лица. Успокоителното е, че сега е по-трудно нещо да остане скрито-покрито. Колкото и да се правят определени хора с позиции на разсеяни. Няма да е зле някои да си връзват конец на пръста, но и да не забравят защо са го направили.", "date": "2019.05.19", "title": "Удобният параван на забравата"}
{"url": "https://www.monitor.bg:443/bg/a/view/shefove-na-bolnici-i-b-ch-k-s-amnezija-za-imoti-i-firmi-165588", "text": "Шефове на болници, ректори и ръководители в БЧК масово са забравяли да обявяват имоти и фирми пред държавата. Това става ясно от публикуваните от КПКОНПИ коригиращи декларации на властта.  По закон КПКОНПИ има право да провери всички държавни регистри, както и да разкрие банковите сметки на лицата, които са задължени да обявяват публично имуществото си. Така е установено разминаването при 738 души от властта. Те са получили срок от две седмици да коригират декларациите си, 98 от тях обаче не са го направили и затова подлежат на допълнителни проверки от НАП и КПКОНПИ. Дали имуществото ще се ревизира от данъчните или от антикорупционните инспектори, зависи от това каква е откритата разлика в имането. При разминаване от над 5000 лв. документите се пращат на данъчните, а при разминаване от над 20 000 лв. се подхващат от КПКОНПИ. Сред пропусналите първоначално да обявят пълното си имущество, но след това пуснали коригираща декларация, е председателят на БЧК Христо Григоров. Той е забравил да впише в първата си декларация имот с право на строеж в местността Дългата поляна край Самоков, на обща площ 376 кв. м, цената, на която го е купил, е 7356 лева. Впоследствие той я е коригирал. От документа става ясно, че Григоров ръководи червенокръстката организация като доброволец без трудов договор. Той е и ръководител на фирма \"Григоров и син\" ЕООД. Членът на Националния съвет на БЧК и зам.-председател на организацията Стойчо Петров Стойчев е пропуснал да декларира 1/2 от 7 имота. Става въпрос за два апартамента в Ямбол на обща стойност 635 287 лв. и две половинки от селски къщи. Управителят на „Специализирана болница за продължително лечение и рехабилитация - Кремиковци“ ЕООД Цветанка Христова Зафирова е пропуснала да декларира първоначално вила с вилно място в село Негушево, община Горна Малина, от 620 кв. м, къща с двор в София от 206 кв. м, друга къща с двор в столицата, която е съпритежание с Димитър Георгиев Зафиров и е на 230 кв. м, като цената й е 89 616 лева. Тя е собственик също така и на 1/4 част от къща с двор в София от 69 кв. м и на 1/12 на къща с двор в град Септември на площ от 800 кв. м. Зафирова е пропуснала и три леки автомобила. Става въпрос за собствения й „Шевролет Каптива“ на цена 7500 лв. и двете коли на съпруга си – „Опел Вектра“ за 3500 лв. и „Лендроувър Дискавъри“ за 1500 лв. Освен това тя е пропуснала да декларира и дялово участие на съпруга си в „Хелиос стил“ ООД в София за 1700 лв., както и в „Билдинг хаус инженеринг“ ООД във Велинград за 1250 лв. Директорът на Многопрофилната болница „Св. Петка“ Цветан Иванов Василев е пропуснал да декларира амбулаторията за първична медицинска помощ на жена си д-р Валентина Георгиева Колева. Александър Георгиев Маджуров, управител на Многопрофилната болница „Д-р Маджуров\" ЕООД – Бургас, е пропуснал да декларира притежавани дялове в \"Дея фууд\" в Бургас. Управителят на болницата за рехабилитация към ВМА в Хисаря Александър Тонев Александров не е декларирал нива с площ от 5,949 дка в с. Старо Железаре, общ. Хисаря, и дейност като ЕТ \"Д-р Александър Александров – амбулатория за индивидуална практика за първична медицинска помощ“ в Хисаря, както и данни за съпругата си - притежавани дялове в \"Шърли 79\" ЕООД в Хисаря и лизингово задължение за придобиване на лек автомобил \"Инфинити Кю 30\". Управителят на МБАЛ \"Царица Йоанна\" ЕООД – Сливен, не е упоменал изтеглен ипотечен кредит от 75 800 евро. Ректорът на Минно-геоложки университет „Св. Иван Рилски“ в столицата пък е забравил да декларира, че е председател на Сдружението на Съвета на ректорите на висшите училища в Република България. Ректорът на Университета за национално и световно стопанство Стати Статев е пропуснал да декларира участието си в три сдружения. Това са Сдружение на Съвета на ректорите на висшите училища в Република България, на което е заместник-председател и член на управителния съвет. Статев е член на управителния съвет и в сдружение „Регионален център за компетентност за дигитални решения в креативните и рекреативните индустрии“ в Бургас. Третото сдружение, в което членува, но ректорът на УНСС е забравил да посочи, е членството си в централното ръководство на сдружение „Съюз на тракийските дружества в България“. Христина Георгиева Янчева, която е ректор на Аграрния университет – Пловдив, не е отбелязала в своята декларация, че е член на управителния съвет на СНЦ „Сдружение Национален аграрно-технологичен парк Тракия“.", "date": "2019.05.19", "title": "Шефове на болници и БЧК с амнезия за имоти и фирми"}
{"url": "https://www.monitor.bg:443/bg/a/view/plodovijat-sok-skysjava-jivota-165557", "text": "Плодовите сокове могат да бъдат по-опасни за здравето от подсладените газирани напитки, тъй като увеличават риска от ранна смърт, съобщи в.\"Дейли мейл\", цитиран от БТА. Прекомерната употреба на плодов сок, дори и когато той е 100 процента натурален, може да повиши риска ни да умрем преди да достигнем старини с 24 процента. За сравнение, от газирани напитки същият фатален процент е само 11 на сто. Авторите на изследването от американските университети \"Емъри\" и \"Корнел\" ни успокояват, че не ни грози риск, ако консумираме по една чаша сок дневно от 150 милилитра. Но ако прекаляваме с тези напитки, излагаме на опасност нашето здраве. Американските учени проследили данните на 13 440 души. Те трябвало да опишат колко плодови сокове и подсладени газирани напитки консумират дневно. В период от 6 години били констатирани 1000 смъртни случая поради различни причини и 168 починали от сърдечносъдови заболявания. От получените данни се оказало, че хората с най-голяма консумация били с 11 процента повишен риск от ранна смърт за всеки допълнителни 350 грама консумация на подсладени газирани напитки. И с 24 процентов риск за всеки допълнителни 350 грама консумирани плодови сокове. С изследването си учените предупреждават, че високата консумация на захар, дори и при натуралните сокове, неминуемо се отразява на нашето здраве. \"Стопроцентовите плодови сокове и подсладените газирани напитки имат много общи неща - в тях преобладава захарта и водата\", твърди един от авторите на изследването д-р Гюнтер Кюнле.", "date": "2019.05.19", "title": "Плодовият сок скъсява живота"}
{"url": "https://www.monitor.bg:443/bg/a/view/nashenci-minavat-pod-venchiloto-za-invitro-v-turcija-165575", "text": "Български двойки, които нямат намерение да се женят, и дори самотни жени, които искат да имат дете, подписват в гражданското, за да заминат за инвитро в Турция, установи „Монитор“. Причината е, че тамошното законодателство категорично забранява тази процедура за хора, които не са семейни. Дори да изберат най-скъпата клиника, те трябва да представят документ за брак, преведен от заклет преводач и заверен при нотариус. 250 жени са пътували през миналата година за асистирана репродукция в Турция, разказа за „Монитор“ Николай Ханджиев, който работи в най-голямата агенция за осъществяване на контакти и съдействие за оказване на медицинска помощ зад граница. Средно цената на инвитро е 2250 евро, като препаратите струват още около 600 евро. Цената у нас е приблизително същата. На практика обаче излиза по-скъпо, тъй като отделно се плащат хотелът, храната и разходите за пътуването. По данни на Изпълнителната агенция по трансплантациите, която от 1 април се нарича Изпълнителна агенция по медицински надзор, 12 230 процедури инвитро са осъществени по линия на фонд „Център за асистирана репродукция“ през 2017 година, от когато са последните обобщени данни. 1910 от тях са завършили с раждания. 2344 са общо родените бебета, като повечето са завършили с многоплодна бременност и раждане на близнаци и тризнаци. Фондът „Център за асистирана репродукция“ има сключени договори с 29 АГ болници и медицински центрове, които работят асистирана репродукция. Той обаче не финансира редица изследвания на кръвта, както и на някои хормони, независимо че без тях процедурите не могат да започнат. Сред манипулациите, които остават за сметка на пациентките, са първоначалните изследвания, на чиято база се взима решение дали жената има шанс да зачене инвитро. Сред платените са микробиологичните изследвания, спермалният анализ, за трансмисивни инфекции, кръвногрупова принадлежност и резус фактор, някои хормони, кръвна картина, биохимия и хемостаза, генетични и имунологични изследвания, инсеминациите от партньора или от дарител, както и биопсиите. Цената за всички тях е между 300 и 500 лева.", "date": "2019.05.19", "title": "Нашенци минават под венчилото за инвитро в Турция"}
{"url": "https://www.monitor.bg:443/bg/a/view/taksidjija-strugar-i-samotna-majka-machkat-na-finala-na-glasyt-na-bylgarija-165538", "text": "Тодор Симеонов, Атанас Кателиев и Галина Красимирова са сред финалистите в „Гласът на България“ в отборите на Камелия и Графа, след края на етапа нокаути в музикалното шоу. Таксиметровият шофьор от Сандански се превърна в любимец на публиката като момчето от народа, което никога не се е занимавало професионално с музика и е развивало тембър зад волана по време на дългите си преходи като шофьор емигрант в Германия. Бургазлията Атанас реши да смени струга в работилницата на баща си с микрофона и не сбърка  - Графа го определи като Повод за гордост с представянето си на нокаутите му даде и Галина, за която „Гласът на България“ е с действие на антидепресант. Наднорменото й тегло спъва опитите й да запее по клубовете, а доходите от настоящата й работа са недостатъчни, за да заживее в София с малкото си дете. Третото вокално оръжие в отбор Графа е Ивана Муцкова, която закова треньорите с изпълнение на френски, след като на кастингите на тъмно имаше изява и на португалски. Освен с Тодор, Камелия намигва палаво към победата в „Гласът на България“ с Мария Величкова – бялото момиче с черен глас, пуснало котва в столичен офис след гастроли с група на пет континента, и Кирил Хаджиев-Тино. Специфичният му нисък глас накара публиката да го припознае като младия Ник Кейв, а еротичният заряд във всяко негово изпълнение вече провокира орди от фенки пред студията на шоуто. Лечев ще се бори за победоносен хеттрик с Николай Воденичаров-Никеца – негов добър познайник от клубните среди. Рокаджията влезе с много хъс и палавия ханш на Мик Джагър в шоуто, а основната му цел е да изпълзи от сянката на ъндърграунда към масовата популярност. Пред Лечев на големите концерти ще козирува и соул фурията Ива Георгиева, която вече пребори едно трио, за да се доближи до мечтата си да отгледа своя публика в България. Третият диамант в короната на Лечев е Симона Симеонова от Плевен. Тя е доказателство, че човек може да спечели много от поражението, стига да има волята и характера да се развива. Симона получи втори шанс в шоуто, след като миналата година не е получила нито един обърнат стол на кастингите на тъмно. След дузина драматични перипетии и водопад от сълзи Михаела Филева ще отиде на големите концерти с Вениамин Димитров, Христиан Ненов и Надежда Александрова. Тя е най-младото попадение в отбора й – само на 15 години, но с хипнотизиращи сини очи, вокална мощ, която планини повдига, и перфектни умения зад пианото. Вениамин, който хваща последния кастинг в „Гласът“ след поредното си работно лято в САЩ, обеща да не плаче повече пред камера по време на нокаутите. За него шоуто е шанс за рестарт след тежка лична драма – в рамките на година и половина той губи цялото семейство от страна на майка си, срива се психически и живее месеци наред на антидепресанти. Христиан Ненов пък обърна гръб на живота си в Ирландия, за да опита късмета си в „Гласът на България“. Специфичният тембър и акустичната китара накараха публиката да го припознае като родния Ед Шийрън.  ", "date": "2019.05.19", "title": "Таксиджия, стругар и самотна майка мачкат на финала на „Гласът на България“"}
{"url": "https://www.monitor.bg:443/bg/a/view/pomoshtnik-na-zrelostnika-byrz-pregovor-za-maturata-po-bylgarski-ezik-i-literatura-165567", "text": "Матурата по български език и литература е във вторник, но не всички зрелостници са залягали над учебниците през последните 5 години и са готови за тях. С помощта на г-жа Цецка Петрова от столичното 119. СУ „Акад. Михаил Арнаудов“ „Монитор“ изготви няколко съвета и припомни най-важните правила за предстоящия изпит. За първия модул от матурата зрелостниците имат на разположение 60 минути, в които да се справят 30 тестови задачи. Първите 5 от тях са свързани с откриването на правописните грешки. По време на теста по български език и литература учениците трябва да внимават за правилното изписване на думи като „италиански” и „християнски”, които често се дават за пример. Те не трябва да забравят и за по-особеното членуване на някои съществителни, сред които „ден“, „път“, „цар“, „крал“, „лакът“, „кон“, към които добавяме „-ят“, -я”. Зрелостниците трябва да си припомнят и правилата за подвижно „ъ“спрямо съгласните „р“ и „л“. „Ъ“ стои пред „р“ и „л“, когато след тях има само един съгласен звук - върба, гърне. „Ъ“ обаче преминава след „р“ и „л“, когато след тях има два или повече съгласни звука - Връбница, грънчар. Изключение от правилото е при глаголи от несвършен вид с наставка „-в“ - избързвам, привършвам. Преподавателката по български език и литература обърна обърна внимание на образуването на прилагателни имена от съществителни собствени. Когато съществителното завършва на „-ски“, прилагателното се изписва с малка буква ( Ботев -> ботевски). Ако завършва на „-ов“ или „-ев“, получава главна буква (Вазов празник). Когато прилагателното е от две съществителни и завършва на „-ов“, то прилагателното се пише с две главни букви и полуслято (Иван Вазов -> Иван-Вазов роман). Когато окончанието е на „-ски“, то прилагателното се изписва слято и с малка буква (иванвазовски стил). Следващите задачи в матурата са свързани с граматичните грешки. Едно от правилата, които зрелостниците трябва да си припомнят, е как се образува бройната форма при съществителните имена от мъжки род. Тези, които не назовават лица, в позиции след числително бройно и думите колко, няколко, николко, колкото, толкова имат бройна форма в мн.ч., завършват на „-а“, „-я“ вместо обикновената форма на „-и“ (няколко заека, колкото компютъра, толкова химикала). В същото време обаче, ако назовават лица, завършват на „-и“ (колко учители, толкова студенти). Част от задачите визират правилата за употреба на падежната форма при местоименията, употреба на причастията с учтивата форма Ви, Вас (миналите деятелни причастия винаги са в множествено число, а другите в единствено – Г-жо, вие сте били поканена на това събитие). Пунктуационните грешки също са заложени в теста. Петрова обясни, че новият правописен речник променя някои правила в пунктуацията, а сегашните зрелостници са последният випуск, на който се преподава по учебниците, несъобразени с промените в новия Официален правописен речник на българския език. Според нея това трябва да се отбележи при подготвянето на въпросите за изпита по български език и литература. Така наречените „ограждащи запетаи” също трябва да привлекат вниманието на учениците. Петрова даде пример с последната матура (Учениците, без да изчакат своя учител, се качиха на автобуса). Вметнатите думи и изрази са друга от причините за груби грешки. Думи и изрази, които се използват само като вметнати части, не се отделят със запетаи (пример е „по всяка вероятност“). Петрова припомни и на какво зрелостниците трябва да обърнат внимание при подготовката си за въпросите по литература. Трябва да знаят кои са авторите и изучаваните от тях творби. За самите произведения пък трябва да знаят какъв жанр са, от кой литературен род и да познават основната им тематика, да разпознават основните мотиви. Например идеята за пречистващата сила на любовта в „Ще бъдеш в бяло“ на Пейо Яворов, мотивът за разочарованието от следосвобожденската действителност се отнася до „Линее нашто поколение“ на Иван Вазов. Петрова открои и няколко важни неща за последния 41. въпрос, по който учениците трябва да създадат аргументативен текст – есе или интерпретативно съчинение по едно от изучаваните литературни произведения. Ако изберат да пишат интерпретативно съчинение, добре е да поставят посочената творба в контекста на авторовото творчество, в историческия и литературния контекст. Да формулират ясна теза, да изградят убедителна аргументативна част. Да правят логични изводи и обобщения. Да не пренебрегват структурирането на текста в абзаци, ясната визия на буквите, това също е важна част от писмената култура на общуване.", "date": "2019.05.19", "title": "Помощник на зрелостника - бърз преговор за матурата по български език и литература"}
{"url": "https://www.monitor.bg:443/bg/a/view/startira-priem-po-novata-mjarka-za-investicii-ot-lozaro-vinarskata-programa-165585", "text": "От 17 до 27 юни 2019 г. се отваря първият прием по новата мярка „Инвестиции в предприятия\" от Националната програма за подпомагане на лозаро-винарския сектор за периода 2019-2023 г. Бюджетът по мярката за финансовите 2019 г. и 2020 г. е над 16,4 млн. лв. (16 624 300 лв.) годишно, съобщиха от ДФ „Земеделие“. Мярката „Инвестиции в предприятия“ има за цел да подобри общите резултати на винарските предприятията, адаптирането им към изискванията на пазара и да повиши тяхната конкурентоспособност. Общият бюджет на програмата за петгодишния й период на действие е близо 262 млн. лв. Бюджетът по мярката за финансовите 2019 г. и 2020 г. е над 16,4 млн. лв. (16 624 300 лв.) годишно. Мярката „Инвестиции в предприятия“ има за цел да подобри общите резултати на винарските предприятията, адаптирането им към изискванията на пазара и да повиши тяхната конкурентоспособност. С оглед постигането на тази цел са предвидени дейности, насочени към изпълнението на инвестиции за подобряване на материални и нематериални активи. Сред тях е и изграждане на съоръжения за преработка и инфраструктура в избите. Стопаните могат да кандидатстват за закупуване на машини и оборудване за преработката на грозде, контрол на температурата, бутилиране, етикетиране, опаковане и др. В програмата са предвидени общо четири мерки – „Популяризиране в трети държави“, „Преструктуриране и конверсия на лозя“, „Инвестиции“ и „Застраховане на продукцията“. Мерките „Популяризиране в трети държави“ и „Преструктуриране и конверсия на лозя“ се прилагаха успешно и в рамките на старата програма. Общият бюджет на програмата за петгодишния й период на действие е близо 262 млн. лв.", "date": "2019.05.19", "title": "Стартира прием по новата мярка за инвестиции от лозаро-винарската програма"}
{"url": "https://www.monitor.bg:443/bg/a/view/spajskata-mel-bi-oslepja-165568", "text": "Спайската Мел Би изгуби зрението си. В навечерието на турне солистката на британската поп група Spice Girls временно ослепя, а причината не е ясна. Певицата, чието име по паспорт е Мелани Браун, се озова в болницата поради пълна загуба на зрението. Според публикацията на в. The Sum преди 20 години певицата претърпява лазерна операция, след което престава да вижда с лявото си око. Преди два дни тя започнала да има проблеми и с дясното си око. Поради това Браун трябвало да отиде в лондонска очна клиника. Останалата част от групата и мениджърите бяха много притеснени за нея. Тя изкрещя, че е ослепяла\", разказа източник, запознат със ситуацията. Лекарите оказали медицинска помощ на Мел Би, в резултат на което успели да възстановят зрението ѝ. Отбелязва се, че причината за временна загуба на зрение не може да бъде установена. Според представителя на певицата в момента ситуацията е под контрол.", "date": "2019.05.19", "title": "Спайската Мел Би ослепя"}
{"url": "https://www.monitor.bg:443/bg/a/view/22-pluvni-basejna-vyv-varna-s-razreshenija-za-ljatoto-165578", "text": "22 плувни басейна са били проверени във Варна и съседните курорти през седмицата във връзка с готовността им за летния туристически сезон. Това съобщиха от Регионалната здравна инспекция (РЗИ) в града, цитирани от радио „Фокус“ - Варна. В междуведомствената комисия са участвали представители на РЗИ, общинската администрация и Водно-спасителната служба към Българския червен кръст. Басейните трябва да имат пречиствателни инсталации, да се обеззаразяват редовно и да имат назначени спасители. По време на проверките не са констатирани нарушения. До 30 април концесионерите и наемателите на басейни и плажове във Варна трябваше да подадат заявления за разкриване на обектите. След проверка те получават разрешенията за ползване на морски плажове и басейни за 2019 г., които са валидни до 31 октомври. За басейните за целогодишно ползване разрешителните важат в рамките на една година. Със заповед от 29 март сред разрешените и подходящи за къпане и плуване водни площи на територията на Варна са плажовете „Панорама-Север“, „Панорама-Юг“, „Златни пясъци“, „Ривиера“, „Чайка-Север“, Кабакум-Север“, „Кабакум-Север 2“, „Кабакум-Централен“, „Кабакум-Централен 2“, „Кабакум-Юг“, „Кабакум-Бисер“, „Кабакум-Русалка“, „Слънчев ден“, „Сахара I“, „Св. св. Константин и Елена“, „Св. св. Константин и Елена“ (Минерален басейн-Север), „Св. св. Константин и Елена“ (Минерален басейн-Юг), „Малък плаж“ на Св. Св. Константин и Елена, „Св. Илия“, „Св. св. Константин и Елена-Юг“, „Буните“, „Буните II“, „Рибарски плаж“, „Варна - Централен“, „Варна - Южен“ и плаж „Аспарухово“.", "date": "2019.05.19", "title": "22 плувни басейна във Варна с разрешения за лятото"}
{"url": "https://www.monitor.bg:443/bg/a/view/vks-vyrna-deloto-za-ubijstvoto-na-mitnicharja-georgi-drebchev-165523", "text": "Нов състав на Апелативния съд в Пловдив ще поеме делото за убийството на митничаря Георги Дребчев. Той бе застрелян точно преди 20 години  - на 13 юни 1999г. във входа на блока си в пловдивския квартал „Тракия”. Малко преди давностният срок за убийството да изтече, за престъплението бяха арестувани соченият за физически убиец Божидар Атанасов и помагачът му Иван Карабелов от Съединение. Според събраните по време на разследването доказателства подбудител на убийството бил починалият през 2012г. бивш кмет на Съединение Евгени Маринчешки. На първа инстанция Божидар Атанасов получи доживотна присъда, а Карабелов – 15 и половина години затвор. Впоследствие Апелативният съд в Пловдив намали присъдите им. На първия вместо доживотна, даде 20 години зад решетките, а на втория подсъдим – 7 години затвор. Тогава магистратите прецениха, че начинът на осъществяване на престъплението не завишава обществената опасност на деянието. Убийството било извършено с един изстрел в тялото на пострадалия, след което подсъдимият Божидар Атанасов без да се интересува дали и доколко този изстрел е бил достатъчен за причиняване на смъртта на Георги Дребчев, изплашен и притеснен напуснал местопрестъплението. Апелативните съдии миналата година се мотивираха, че тези обстоятелства не могат да характеризират деянието като брутално и жестоко, както е приел в мотивите си Окръжният съд, още повече, че липсва и обвинение убийството да е извършено с особена жестокост. В мотивите за намаляване присъдата на вторият подсъдим Иван Карабелов съдът бе приел, че това се прави заради съдействието, което е оказал на разследващите органи. Благодарение на неговите обяснения било доказано престъплението, извършено от Божидар Атанасов. Впоследствие съдебната сага продължи и във Върховния касационен съд (ВКС), откъдето отмениха присъдите на двамата и върнаха делото обратно в Пловдив. Процесът е насрочен за 31 май 2019г., петък. Срещу Божидар Атанасов има и второ дело – за убийството на бизнесмена Огнян Харизанов, по което дело на първа инстанция той получи втора доживотна присъда.  ", "date": "2019.05.19", "title": "ВКС върна делото за убийството на митничаря Георги Дребчев"}
{"url": "https://www.monitor.bg:443/bg/a/view/weekly-digest-delyan-peevski-mep-candidate-who-raises-concerns-among-the-oligarchy-165576", "text": "What do an ageing cartoonist, pen pusher on the paycheck of the oligarchy and a rhinoceros may share in common? It is hard to guess, isn’t it? The answer, however, is simple – all of them are tools in the hands of the Bulgarian backstage power brokers. Targeted as the sworn enemy of the behind-the-scenes clique, the lawmaker of the opposition Movement for Rights and Freedoms and publisher of Telegraph Media Delyan Peevski who, on top of everything, is the nominee for MEP for the second time is their main opponent. The name of the MP so much abhors the indicted bosses in Bulgaria that they are ready to shut him out from running for MEP and make all do-or-die attempts to impede his European initiatives. For instance, they are trying to bring forth a worn-out cartoonist who keeps barking about public morals while at the same time he duly undersigns his paychecks at the office of natural gas baron Sasho Donchev. If nothing else, they set in motion all of their pen pushers who 7/24 are writing malicious texts about Peevski (where the only word spelled correctly is his name, albeit not always – Ed.’ Note). These articles, not grounded in fact or evidence, are aimed at one sole thing – to suggest to the public that the lawmaker is a real “bad guy” who eats infants for breakfast. Just because Peevski doesn’t want to take part in the oligarchic scheming and for years now through his legislative initiatives and media outlets of Telegraph Media has been exposing their shady deals. And this is very untoward for the indicted criminal bosses, such as Ivo Prokopev, Tsvetan Vassilev  and many other shadowy players who got accustomed to keeping the national wealth and the money of the entire community in their hands without having won a single election in the recent two decades. And, as we have mentioned elections, we got around to a rhino – a unicorn animal used as an example by one of the contributors to a pseudo-independent publication, namely that Peevski should not become an MEP. Because, in her opinion (as well as in the opinion of other pawns on call of the oligarchs, such as NGO Boets, for example – Ed.’s note) ( ), Peevski was not in Bulgaria because no one saw him. In actuality, Peevski has not disappeared, much to the horror of the oligarchs, and all of their suggestions about the contrary, only bring grist to the mill of the indicted criminal bosses. Or are due to the apparently failing candidates for Brussels who are prepared even to turn out their pockets to make the world hear that they quote the name of Peevski ( ). Or how the agents of the communist State Security, who are alive and kicking to this day, only smear the lawmaker and live by these smear campaigns for years ( ). All of them are desperately hoping that Peevski will stay in Bulgaria and never make it to Brussels because they are very much afraid of it ( ). Otherwise, the spring has come. The pre-election time when everything springs up – from the real champions of justice to the wrongdoings of those who for years have been cheating on us and plundering our money. We have just take a closer look and everything will come out!   Sotir Tsatsarov, Bulgaria’s Prosecutor General paid special attention to the real property and bank accounts of the powers that be. The No.1 Prosecutor has sent a letter to the chief of the State Agency of National Security (DANS) Dimiter Georgiev in which he requests the entire body of information on the theme ( ).   The Anti-Corruption Commission for Illegal Assets Forfeiture (ACCIAF) has filed a claim with the Sofia City Court for a forfeiture of property and money to a total worth of BGN 13m from the owner of EMKO Company Emilian Gebrev and his son Hristo who are close to Tsvetan Vassilev. The Commission reported this fact and the information was confirmed by the Court. The claim was submitted to the Court on 10 May and civil action has been launched on it ( ).", "date": "2019.05.19", "title": "WEEKLY DIGEST: Delyan Peevski - MEP candidate who raises concerns among the oligarchy"}
{"url": "https://www.monitor.bg:443/bg/a/view/grisho-mina-s-uspeh-presjavkite-v-jeneva-165561", "text": "Григор Димитров се класира за основната схема на турнира на червени кортове в Женева от категорията АТР 250. Той получи „уайлд кард“ за квалификациите и участва в пресявки за пръв път от 7 години насам. В първия кръг Григор надигра с 6:4, 6:3 представителя на домакините Марк-Андреа Хюстлер, който е №276 в ранглистата. Във втория решителен кръг българинът се наложи над Томас Фабиано (Ит, №100) със 7:5, 6:3. Това беше втори двубой между двамата, в който Димитров излика като победител след Аustralian Open. Макар това да не се намира в най-добрия момент от кариерата си, Гришо не крие амбициите си. „Искам да се върна на върха. Тук съм, за да си възвърна увереността, нямам очаквания към турнира, но съм жаден за успехи. Двамата ми треньори Радек Щепанек и Андре Агаси също. Това, че дойдоха тук за първия ми мач от пресявките, показва отдадеността им към това приключение. Отношенията ни са много добри“, коментира Димитров. Бившият №3 в света си припомни и успех, който вече е имал в Женева – през 2010-а 19-годишният тогава Григор Димитров, намиращ се на 245-а позиция в ранглистата, печели Drizia Challenger. Тогава той елиминира Давид Гофен на полуфиналите и Пабло Андухар в драматичен сблъсък за титлата. В същото време втората ни ракета Димитър Кузманов спечели титлата на тенис турнира в Анталия (Тур) с награден фонд 15 000 долара. Това е първа титла за Мико през сезона и общо 18-а от състезания на ITF в кариерата му. На финала той победи поставения под номер 8 украинец Олег Приходко с 3:6, 6:2, 6:1 след точно два часа игра. През следващата седмица Мико ще играе на турнир от сериите \"Чалънджър\" в Йерусалим (Изр).", "date": "2019.05.19", "title": "Гришо мина с успех пресявките в Женева"}
{"url": "https://www.monitor.bg:443/bg/a/view/jagodite-na-edro-poevtinjaha-s-8-165579", "text": "Ягодите на едро през миналата седмица поевтиняха с почти 8% до 3,75 лева за килограм, а цената на черешите падна 6,1 на сто до 4,50 лева за килограм, сочат данните на Държавната комисия по стоковите борси и тържищата (ДКСБТ). Ябълките поевтиняха със 2,1 на сто до 0,95 лв./кг. Лимоните поскъпнаха с 5,1% и се продаваха скредно по 2,07 лв./кг. Доматите от внос поевтиняха за последните 5 рпаблотнидни с 4.6 на сто до 1,65 лева за килограм, а цената на краставиците от внос падна с 3,7 на сто до 1,29 лв./кг. Картофите поскъпнаха с 0,7 на сто и се продаваха по 1,45 лева за килограм на едро. Морковите се търгуват по 1,16 лева за килограм. Зелето поевтинява с 15,8% до 1,17 лв./кг. Зелената сала поевтиня на борсите с 13,8 на сто до 0,50 лева за брой.", "date": "2019.05.19", "title": "Ягодите на едро поевтиняха с 8%"}
{"url": "https://www.monitor.bg:443/bg/a/view/avdjii-iskat-premahvane-na-zabranata-za-lov-na-divi-praseta-165581", "text": "Ловци настояват да се премахне забраната за лов на диви прасета, съобщи БНТ. Те сигнализират за увеличената популация на дивите прасета в Русенско. Според тях това е предпоставка за по-бързо разпространение на африканската чума по свинете, която е обхванала цяла Румъния, а вече има огнища и у нас. Броят на прасетата в буферните зони, където беше забранен ловът с кучета, е повишен двойно и ловците настояват за отмяна на забраната. Ловците са готови да помогнат да се намали опасността от разпространение на африканска чума, ако им се позволи да ловуват с кучета. Областната управа в Русе също подкрепя предложението им за отмяна на забраната. Свилен Иванов, заместник областен управител на Русе, коментира, че най-важното е да не се позволява пренасянето от дивите свине в домашните стопанства, тъй като контролът върху дивите свине е невъзможен. Те имат много голям обхват на обхождане - 50 км. В България случаи на африканска чума по свинете са регистрирани в областите Силистра, Варна и Добрич.", "date": "2019.05.19", "title": "Авджии искат премахване на забраната за лов на диви прасета"}
{"url": "https://www.monitor.bg:443/bg/a/view/problemite-na-thomas-cook-i-easy-jet-udrjat-turizma-v-gyrcija-165577", "text": "В Гърция нарастват опасенията за сериозни сътресения туризма след предупрежденията на Thomas Cook и EasyJet за сериозно въздействие върху резултатите им поради намаленото търсене на пътуване, пише в. „Катимерини“. Brexit и спадът на доверието на потребителите в ключови пазари като Германия се идентифицират структурни проблеми на пазара. Отрицателно влияние на организирания туризъм оказва и навлизане на независими онлайн платформи, като Airbnb и Booking.com, като затруднява големите агенти да се възползват от продажбата на пакети. През последната седмица облигациите на Thomas Cook загубиха до 50% от стойността им и това заплашва да добави нови проблеми на пазара, включително и за Гърция. Отбелязва се, че големият туроператор вече се е обърнал към банките си кредитори с искане за извънредно финансиране от 343 млн. евро. В Гърция Thomas Cook си сътрудничи с мрежа от 47 хотела по информация на вестника от оператора прогнозират, че тази година ще доведат в южната ни съседка по-малко туристи за лятото, отколкото през миналия сезон.", "date": "2019.05.19", "title": "Проблемите на Thomas Cook и EasyJet удрят туризма в Гърция"}
{"url": "https://www.monitor.bg:443/bg/a/view/borisov-polovin-milion-koli-se-iznasjat-ot-bylgarija-po-izborite-obzor-snimki-165566", "text": "500 хиляди коли ще напуснат страната за 24 май и има опасност да не се върнат за европейските избори, които са два дни по-късно. Тази прогноза направи премиерът и лидер на ГЕРБ Бойко Борисов пред пълната столична зала „Арена Армеец“, където в неделя се проведе централното предизборно събитие на партията. На него присъстваха над 14 000 привърженици на ГЕРБ, министри, депутати, кметове, областни управители, кандидатите на партията за членове на Европейския парламент, а специален гост на форум беше основният кандидат на ЕНП за шеф на ЕК Манфред Вебер. Именно заради четирите почивни дни, които съвпадат с вота, Борисов призова хората от ГЕРБ да не бързат с изявленията за победа, а да се мобилизират и да помолят хората да се върнат и да отидат до урните. „Вълчев, направили сте и понеделник неучебен ден. И понеже са много бедни, всички тръгват да пътуват. За съжаление го дават хубаво времето. Помолете ги хората да си починат петък, събота и неделя на обяд да се върнат да гласуват. Парламентът на ЕС е не по-малко важен от избора на парламент за България. Така че организирайте се и се извинете на хората за грешките ни и напомнете какви добри неща правим, които вече ги приемат за даденост“, обяви Борисов. Лидерът на ГЕРБ заръча на партията и да се концентрира внимателно, защото очаква компроматна атака в последните дни от предизборната кампания, която сравни с аферата „Костинброд“ на парламентарните избори през 2013 г. „Нали помните лъжата, чудовищна история? Пак същите кандидати са там и лъжат, че има автобуси с двойни дъна. Това се готвят да направят в четвъртък и петък - да ни ударят с лъжа и да нямаме време да реагираме. И после, когато мине и се освестят, ще кажат, че са излъгали и не е за първи път, но пораженията ги има“, каза Борисов. Партийният лидер отчете, че откакто ГЕРБ управлява, няма нито една сфера в държавата, която да е в по-лошо състояние, отколкото е била. Като успехи той изброи „рекордно ниска безработица, рекорден вътрешен продукт и инвестиции в истински заводи”. Борисов подчерта, че за първи път в историята България изнася повече за Германия, отколкото внася и допълни, че сега основната цел е да се повишат доходите многократно, за да могат да се върнат висококвалифицираните българи. Лидерът на партията коментира, че има дълга история с основния кандидат на ЕНП за шеф на ЕК Манфред Вебер. По думите му в началото той хич не харесвал България, а сега е сред най-големите защитници на страната ни. Той го призова, като отлети от страната ни, да не забравя хората от препълнената зала „Арена Армеец”, кохезионната политика, Шенген и развитието на Западните Балкани. Именно влизането на България в Шенген ще бъде първата задача на Манфред Вебер, ако стане шеф на ЕК. Това обеща самият той, след като посрещна привържениците на ГЕРБ на български език с думите „Здравейте, приятели, здравей, България”. \"ГЕРБ трябва да припомни, че в последните пет години гласът на България се чуваше в ЕП заради депутатите на партията“, заяви Вебер и допълни, че благодарение на тях страната ни е уважавана. Вебер отчете и добрата работа на държавата за справяне с миграционния поток. „Постигнахте невероятни успехи за опазване на гражданите и спиране на мигрантския поток под ръководството на Бойко Борисов. Той е приятел на всички европейски лидери, които го уважават и се допитват до неговия авторитет, за което много му благодарим. Борисов е успешен лидер и постигна по-силна икономика, по-малко безработица и по-добри заплати”, заяви Вебер. Той сподели, че мечтае Европа да стане континент, в който на никой човек от никоя част не се налага да напуска родното си място. “Моята цел е в Европа всеки да има равни възможности за развитие”, каза Вебер. Зам.-председателят на ГЕРБ Цветан Цветанов пък представи всички кандидат-евродепутати на ГЕРБ и посочи, че това е печелившият отбор на 26 май. „Силни сме, защото сме заедно. Всичките 265 общини бяха посетени от нашите кандидати“, изтъка Цветанов. По думите му при обиколките из страната хората искали стабилност и се интересували от строежа на пътища, които щели да донесат сигурност за регионите. От своя страна водачът на листата на ГЕРБ Мария Габриел изтъкна, че остават няколко дни до вота, и апелира „всеки един от нас до последната минута от тази кампания да продължи да отстоява силно България в обединена Европа“. Тя се обърна към Вебер с думите, че може да разчита на ГЕРБ, и обяви, че се гордее с листата на партията. Има ясно разписани правила за избора на главен прокурор - не се меси нито кметът на София, нито премиерът, нито президентът. Това каза лидерът на ГЕРБ Бойко Борисов, визирайки срещите на президента Румен Радев с магистрати. „Като отиде магистратът сам на тази среща в президентството, какво прави, за какво си говори. Има ясно разписани правила – съдиите си избират съдиите, прокурорите – прокурорите“, изтъкна Борисов и допълни, че чул как „комунистите искат справедливост“. „Когато се говори за конституцията, да ми каже някой къде пише, че разделените власти могат да се месят в независимата съдебна власт и да ги привикват на килимчето. Това ли е справедливост и в тези времена ли ни връщат от президентството?“, попита премиерът. Той изтъкна, че в „Арена Армеец“ е автентичната десница, а другите са „помагачи на БСП, което си е автентичното БКП“. Финансовият министър Владислав Горанов изтъкна, че планът на правителството е до края на мандата БВП да достигне 120 млрд. лв., а минималната заплата да стане 650 лв. Той отчете, че за 5 години минималното заплащане е скочило с 65%. По думите му заради последователната политика на правителството в сферата на образованието в училище са върнати над 40 хиляди деца и стриктно се спазват мерките за повишаване на учителските заплати. „Нямаме причина да нямаме самочувствие. Научихме тежки уроци. Алтернатива има, но тя не е по-добра от ГЕРБ”, отсече Горанов. „Доверието е тази тънка нишка, която свързва гражданите и държавниците. Затова не е достатъчно да бъдем добри, колкото сме били вчера, днес трябва да бъдем по-добри от вчера, а утре по-добри от днес”. Така пък призова вицепремиерът Томислав Дочев актива на ГЕРБ. Той говори за Европа и България. “Имаше неблагодарни времена, когато Европа беше разделена, времена на разруха и войни, сега е време да изграждаме и надграждаме. Освен социална аз искам Европа да бъде по-дръзка”, каза Дончев. За България също посочи, че е имало времена, когато не се създавало нищо ново, а само се е разграбвало, затова по думите му сега е моментът да се гради.", "date": "2019.05.19", "title": "Борисов: Половин милион коли се изнасят от България по изборите (ОБЗОР+СНИМКИ)"}
{"url": "https://www.monitor.bg:443/bg/a/view/sled-lhotce-ivan-planiral-da-vodi-pohod-do-kazbek-165540", "text": "След изкачването на Лхотце Иван Томов планирал да е водач на поход до петхилядника Казбек в планината Кавказ. Това каза пред „Монитор“ Сашо Попов, председател на туристическото дружество „Приста“, в което членуваше и загиналият алпинист. Групата трябвало да тръгне от Русе в средата на юли т.г. При пристигането в Грузия Иван Томов и част от хората щели да атакуват върха, висок 5033 м, а останалите, които не се чувстват достатъчно подготвени – да се отдадат на културен туризъм в страната. „Походът до Казбек обявихме в началото на годината, записаха се доста кандидати. Иван имаше голямо желание да ги води. Той беше такъв човек, искаше да има хора, които да го следват и да обичат планината като него“, каза Попов. Дългогодишният русенски планинар Иван Кънчев посвети на Иван Томов стихотворение със заглавието „Боли“. Известният български пещерняк и приятел на Иван – Теодор Кисимов, пък написа във фейсбук профила си: „Неговият живот бяха планините и пътуванията. И там той беше най-жив, пълен с енергия и жизнерадостен. Споделяше всичко, което знаеше, и беше готов да помогне на всеки с каквото може - съвет, информация, екипировка или даже да го заведе някъде. Сигурен съм, че ще продължиш да катериш, където и да си“.", "date": "2019.05.19", "title": "След Лхотце Иван планирал  да води поход до Казбек"}
{"url": "https://www.monitor.bg:443/bg/a/view/v-kostenec-ne-puskat-decata-navyn-zaradi-begleca-zajkov-165560", "text": "\"Напрегнато е в Костенец, има известна доза страх у хората. Може би някои родители се притесняват да пускат децата си да играят навън. По-скоро в районите, в които се очаква неговото присъствие, има някакви ограничения от родителите. Чувал съм, че Стоян Зайков е затворен човек, който разчита само на себе си във всяка една ситуация.\". Това заяви секретарят на община Костенец Георги Янакиев пред bTV. \"За отлив на туристи не мога да кажа. Може би се наблюдават по-малко чужди коли в района, добави Янакиев. Той обясни това по повод твърдения на местни хотелиери, че туристите са намалели заради неуловимия убиец. Не мисля, че ще има проблем с изборите. Охраната на секциите е позволена. За тях не виждам някаква заплаха\", коментира още секретарят на общината. Градът продължава да е вече 10-и ден под обсада на полиция, жандармерия и специални части. Въпреки огромния ресурс, който МВР хвърля в издирването на беглеца, той все още не е открит. В търсенето му участват барети, антимафиоти, жандармерия, включени са още снайперисти и дори хора от местните ловни дружинки. “Работата не е спирала, термокамерите са включени от началото на операцията, използваме при необходимост хеликоптер за проверка на определени райони. Преди той се е укривал с месеци, способен е да оцелява сам”, каза главният секретар на МВР Ивайло Иванов. Той на място в Костенец ръководи операцията по залавянето на Зайков. Според разследващите мъжът все още е в района. Сред местните хора пък тръгнаха слухове, че денем се укривал из околностите на града, а нощем слизал в Костенец. Те дори твърдят, че имал ятаци. Полицейско куче е уловило първата следа от Стоян Зайков-Чане и така станало възможно намирането на оръжието, с което се предполага, че бе застрелян братовчедът на беглеца. Кучето се натъкнало на дирята още в петък, но униформените намерили пушката при повторно претърсване в събота рано сутринта. Тя била скрита в пчелен кошер близо до село Горна Василица, на 6 км от дома на Зайков. Ловната пушка била разглобена, заедно с нея в скривалището имало и боеприпаси. Оръжието отговаряло по вид и калибър на това, с което било извършено второто убийство, но дали е същото, трябвало да го докаже експертиза. Третият братовчед на Зайков - Валентин Петров, бе застрелян в главата на 14 май. Тялото на мъжа бе намерено часове по-късно. Дни преди това на 10 май бе убита и жената, с която Зайков години наред живеел на семейни начала - Милена Шишкова. Двамата държали погребална агенция в Костенец, а тя имала и фризьорски салон. Разследващите напомнят, че Зайков не изглежда вече както на снимката, разпространена от МВР. Той вероятно е с брада и набола коса. Шефът на Областната дирекция на МВР Николай Спасов посъветва хората да внимават за основните характерни белези на Зайков, сред които е плешивината в центъра на темето.", "date": "2019.05.19", "title": "В Костенец не пускат децата навън заради беглеца Зайков"}
{"url": "https://www.monitor.bg:443/bg/a/view/mik-djagyr-raboti-po-novi-parcheta-video-165565", "text": "След като преди дни Мик Джагър  , днес рок динозавърът зарадва милиони с видео, в което за пореден път доказва, че е в топ форма след сърдечната операция преди малко повече от месец. Музикантът публикува в Инстаграм доказателство, че работи по нови парчета. Краткото видео показва Джагър с китара в ръка, който сввири нови мелодии в репетиционната. То е придружено с надпис: \"Rocking out new tunes...\" \r\n Междувременно Rolling Stones обявиха новите дати от отложеното турне в САЩ и Канада. Обиколката им беше прекъсната заради спешната нужда от операция на сърцето на Джагър. Истинско доказателство, че фронтменът е в топ форма, е насрочването на първия концерт на бандата за 21 юни в Чикаго. Впчатление прави, че динозаврите са си оставили по 3-4 дни почивка между всички концерти. Така няма да натоварват много Джагър, все пак е на 75 години. Предстои им да свирят на 17 дати, като последната е на 31 август в Маями. Ветераните са добавили дори една нова спирка - Ню Орлиънс на 14 юли.", "date": "2019.05.19", "title": "Мик Джагър работи по нови парчета (ВИДЕО)"}
{"url": "https://www.monitor.bg:443/bg/a/view/ataka-s-bomba-sreshtu-turisticheski-avtobus-do-piramidite-v-egipet-snimki-165563", "text": "Седемнадесет души - 10 граждани на Египет и седем туристи от Южна Африка, са ранени днес при експлозия, насочена срещу туристически автобус в района на Големия египетски музей близо до пирамидите на платото Гиза.  Самоделното взривно устройство е било детонирано при преминаването на автобуса с туристи, предаде Франс прес, като се позова на източници от египетските сили за сигурност и медицинските служби. ", "date": "2019.05.19", "title": "Атака с бомба срещу туристически автобус до пирамидите в Египет (СНИМКИ)"}
{"url": "https://www.monitor.bg:443/bg/a/view/dara-posreshtna-producenta-na-rod-stuyrt-po-kimono-165562", "text": "Дара е една от деветимата български артисти, които взеха участие в първия по рода си Sofia Songwriting Camp, който се проведе през изминалата седмица в курорта Боровец. Родните таланти твориха и записваха нови песни заедно с 16 топ композитори, текстописци, бийтмейкъри и музикални продуценти от Англия, Швеция, Норвегия и Румъния. За работата по първия си проект с Крис Йънг, продуцент на Лайнъл Ричи и Род Стюърт, изпълнителката на „Родена такава“ избра ръчно везана дреха подобна на японско кимоно. „Взех я от гардероба на мама!“, сподели с намигване Дара. Звукозаписните сесии често са надхвърлят 15 часа, но творците са намирали и време за почивка. 4Magic задължително са започвали деня с двучасова кардио тренировка във фитнеса. В паузите между записите Йоана е карала скейтборд и като най-опитен шофьор в аритстичното семейство на „Вирджиния рекърдс“ е изумила мъжката част от гостите с детайлен разказ на тема „Как се сглобява турбо на кола“. Освен с вокалната си мощ, Михаела Маринова впечатлява хитмейкъри от пет държави с обувките си. Изпълнителката на „Листата падат“ е обособила специален кът в мобилното си студио за десет чифта, сред които кецове на 10 сантиметрова платформа и маратонки от змийска кожа. В кампа се включиха творци от екипите на Риана и will.i.am, които неуморно писаха нови парчета за репертоара на артистите на „Вирджиния рекърдс“, като целта е създаване на хитове както за българския, така и за международния пазар. Благодарение на Робин Йенсен, един от най-изявените мениджъри в музикалния издателски бизнес (Ekko Music Rights Europe), продукцията от тези сесии ще потегли към творческите директори на част от най-големите лейбъли в САЩ, Азия и Европа. А както „Монитор“ вече писа, ", "date": "2019.05.19", "title": "Дара посрещна продуцента на Род Стюърт по кимоно"}
{"url": "https://www.monitor.bg:443/bg/a/view/ot-strah-v-kraja-na-kampanijata-falshificiraha-istorijata-s-maska-mente-na-peevski-165564", "text": "Протестърите и троловете на Фабриката за фалшиви новини не се посвениха да обругаят и фалшифицират историята ни в навечерието на края на кампанията за евроизборите само и само да оплюят депутата Делян Пеевски и да спазят норматива си от фейкове по негов адрес. От няколко дни брутална фалшива новина обикаля в социалните мрежи, а към нея е прикачена снимка на маската на цар Терес, но вместо лика му е сложен такъв, наподобяващ Пеевски. Фалшификаторите освен, че са се подиграли с откритието на вече покойния проф. Георги Китов, но са изфабрикували и новината, че маската ще бъде представена в Музея на хумора и сатирата в Габрово. Е, да -ама не. Явно делото с ментето е на някой дебилен и промит мозък, но с лек уклон към археологията, който подценява не само ценителите на изкуството, но и габровци, както и гостите на града. Причината е, че на биеналето е изложена действително маска на български творец, но тя абсолютно не отговаря на ментето на цар Терес. Фигурата е на мъж, седнал на стол, с вдигната ръка. Интересното в случая е да се проследи откъде тръгва тази фалшива новина и каква е целта й. Отговорът е, че няма как да се хване авторът й, но пък за сметка на това се споделя от стотици тролове в социалните мрежи, та дано някой се хване. Основната причина на поредната манипулация срещу депутата и издател на „Телеграф медиа“ е прозрачна. Пеевски е номиниран на второ място в листата на ДПС за евроизборите. Целта е да се очерня всеки ден, за да се спази норматива на фейкове от фабриката за фалшиви новини. Страхът на олигархията, която действа по всички флангове срещу депутата, е, че сядайки на банката в европарламента до колегите си от АЛДЕ, Пеевски ще разкрие пред всички за безобразията извършвани от нея. Ще сподели за разкритията на медиите ни как беше ограбена България, как Драгалевския лаборант Иван Костов подари държавата на олигархията, за грабежа на Цветан Василев, който открадна 5-6 млрд.лв от КТБ, а после се спотаи в Сърбия, за Иво Прокопиев-на който хариза „Каолин“ и „Дамяница“, за Газовия барон Сашо Дончев инсталиран на газовото кранче, за Царя на хапчетата Огнян Донев, който е започнал да овладява „Софарма“ по времето на Драгалевския лаборант. Та нормално е, когато те тресе треска от подобни разкрития, да правиш дори отчаяни ходове, като този да фалшифицираш археологическа находка, прославила цяла България-каквато е маската на цар Терес.", "date": "2019.05.19", "title": "От страх в края на кампанията: Фалшифицираха историята с маска-менте на Пеевски"}
{"url": "https://www.monitor.bg:443/bg/a/view/vynshnijat-ministyr-na-germanija-na-vizita-u-nas-pravi-pyrva-kopka-na-novo-posolstvo-165573", "text": "Министърът на външните работи на Германия Хайко Маас пристигна на официално посещение у нас. В понеделник той и вицепремиерът и външен министър Екатерина Захариева ще направят първа копка на ново посолство на Германия у нас. Захариева и Маас ще се разходят и в историческия център на София в района между ротондата „Свети Георги“, джамията „Баня Баши“ и Софийската синагога, символизиращи културното многообразие и толерантност на българския народ. В неделя германският министър на външните работи се срещна и с премиера Бойко Борисов. Акцент в разговора им бе политическото и икономическото сътрудничество между България и Германия, както и въпроси от дневния ред на ЕС, сред които запазването на стабилността в региона на Западните Балкани и опазването на сигурността на външната граница на ЕС. В програмата на германския дипломат номер 1 е предвидена и среща с президента Румен Радев.", "date": "2019.05.19", "title": "Външният министър на Германия на визита у нас, прави първа копка на ново посолство"}
{"url": "https://www.monitor.bg:443/bg/a/view/graciite-s-tri-bronza-ot-evropejskoto-v-baku-obob-sht-enie-165558", "text": "С три бронзови медала се окичиха българските грации от завършилото европейско първенство по художествена гимнастика в Баку (Азер). Първият медал дойде в отборната надпревара, където участват по три индивидуални състезателки (жени) и ансамбъл за девойки. След много силно състезание на Боряна Калей, Катрин Тасева и Невяна Владинова и 12-о място на девойките след грешки и в двете съчетания, нашите завършиха трети с общ сбор от 202.075 т. Шампионки са рускините (216.225), а втори – представителките на Беларус (206.000). В шампионата на отделните уреди в неделния ден Боряна Калейн затвърди силното си представяне, като спечели два бронзови медала на съчетанията с топка и с лента. Възпитаничката на Мариана Памукова изпълни с много настроение изключително атрактивната и сложна композиция, поставена върху соул баладата I’m Trouble на Анди Пауъл и Линда Роуан, а оценка от 21.800 точки я качи на почетната стълбичка. Пред нея са двете рускини – шампионка е Арина Аверина с 22.800, а втора е Александра Солдатова с 22.050. На лента Бубето изпълни много силно съчетанието си, в което пресъздава воин, и получи оценка от 19.750 т. И тук по-високо от нея се качиха само рускини, като този път Дина Аверина е шампионка с 20.400, а Солдатова отново е със сребро с 20.300 т. \"Смятам, че беше едно много силно състезание за мен. Можех да си спестя грешката на обръч, но тя дойде по-скоро от невнимание. Като цяло съм доволна от представянето си. Радващо е, че имам развитие. Чувствам се малко по-осъзната вече и знам, че всичко зависи от мен\", коментира в ефира на БНТ Калейн, на която през следващата седмица й предстоят матури за 12 клас, а после и абитуриентски бал. Останалите ни финалистки Катрин Тасева и Невяна Владинова не успяха да стигнат до медалите. Катрин допусна грешки в изпълненията си и остана 4-а на бухалки с 21.150 т., седма на топка с 19.500 и осма на лента със 17.750. Невяна Влйадинова, която влезе единствено във финала на обръч, остана четвърта, на 0.250 точки от третата позиция. „Не съм доволна от финалите, просто днес нещо не ми се получаваше“, не скри разочарованието си Тасева. Въпреки това президентът на федерацията Илияна Раева даде добра оценка на представянето на тима ни: \"Много съм доволна от това, което показваме като качества, възможности, разнообразие, оценки. Вярвам, че вървим по правилния път и ни предстоят още по-големи успехи. Поздравявам Боряна Калейн за едно изключително европейско първенство, което направи, както и Невяна Владинова, и Катрин Тасева. Надявам се Боряна, като видя, че може да печели, да стане още по-силна. Амбициите ни са големи. Основната ни задача за световното първенство е две гимнастички с квоти за олимпиадата\", каза Раева.", "date": "2019.05.19", "title": "Грациите с три бронза от европейското в Баку (ОБОБЩЕНИЕ)"}
{"url": "https://www.monitor.bg:443/bg/a/view/diplomira-se-25-ija-vipusk-na-amerikanskija-universitet-v-blagoevgrad-165548", "text": "На церемония в кампоса „Скаптопара“ 197 бакалаври от 17 държави и 21 магистри по бизнес администрация за ръководни кадри получиха  дипломите си от Американския университет в Благоевград. Като гост на тържествената церемония на 25-ия випуск на частния американски  университет присъства  президентът Румен Радев, който приветства  дипломиращите се. 57% от завършващите тази година студенти са от България, а останалите идват от Албания, Грузия, Молдова, Русия, Виетнам и САЩ. И тази година най-много са завършилите  по специалността „Бизнес администрация“ (39%), следвани от „Журналистика и масови комуникации“ (13%), „Икономика“ (11%) и „Информационни системи“ (11%). 63% от всички завършващи висшето си образование са с 2 специалности, а всичките абсолвенти ще станат горди притежатели на 2 дипломи – американска и българска. Почетен оратор на тазгодишната церемония беше Валдрин Лука, министър на икономическото развитие на Косово, който се дипломира в АУБ през 2005 г. със специалности „Икономика“ и „Информационни системи“. Сред гостите, които приветстваха випуска  бяха Иван Манев – председател на Настоятелството на АУБ, Дрейк Уейзърт – съветник по обществените въпроси при посолството на САЩ в България, както и най-дългогодишният президент на университета в 29-годишната му история Джулия Уоткинс, която го управлява от 1993 до 2003 г. Пристигането в България на Джулия Уоткинс още миналия месец породи слухове, че е много вероятно тя отново да влезе в президентския кабинет, тъй като досегашния президент на АУБг Стивън Съливан изненадващо се отказа да е начело на университета,  година преди изтичане на мандата му. Тази вечер ще се проведе заседание на настоятелството на АУБг, на което ще бъде избран новия президент.  Професор Минко Балкански, световноизвестен физик и приятел на АУБ, беше удостоен с почетното звание „Доктор хонорис кауза“. За първи път беше връчена и наградата на  Княгиня Мария Луиза за виден възпитаник на АУБ в сферата на лидерството и развитието на гражданското общество. Първият й получател е Елвин Гури, който завършва АУБ през 1996 г. с две специалности „Икономика” и „История”. Гури е изпълнителен директор на Empower Capital Fund и River Styxx Capital, бивш председател на управляващия борд, изпълнителен директор и съосновател на JetFinance International.", "date": "2019.05.19", "title": "Дипломира се 25-ият випуск на Американския университет в Благоевград"}
{"url": "https://www.monitor.bg:443/bg/a/view/izgonvaneto-na-alegri-plod-na-intriga-ot-ronaldo-i-nedved-165552", "text": "Оповестеният в петък „развод“ на „Старата госпожа“ с окичилия я с пет поредни шампионски титли треньор Масимилиано Алегри съвсем не е „по взаимно съгласие“, както вече два дни внушат от централата на „Ювентус“ в Торино. За най-тиражираните италиански всекидневници „Кориере дела сера“ и „Република“ известният наставник е бил буквално натирен от клуба с еднолично взетото решение от неговия президент Андреа Аниели. В основата пък на незаслужената за мнозина фенове на „бианконерите\" разправа с Алегри била сериозна интрига, спретната от вицепрезидента на клуба Павел Недвед и португалския ас Кристиано Роналдо,. Според цитираните вестници и още куп медии заверата срещу Алегри се била завихрила след загубата от „Аякс“ с 1:2 и отпадането от Шампионската лига. Въпреки че веднага след злощастния мач президентът Аниели оповести на всеослушание, че треньорът няма да бъде пипан, в по-късните разбори на срещата на страната на португалеца, сочещ наставника като основен виновник за загубата, твърдо застанали вицепрезидентът Недвед и неговите хора в ръководсктвото на клуба. Те поискали в прав текст отстраняването на треньора и дори чехът бил дал ултиматум на собствениците на „Ювентус“ и на автомобилния гигант „Фиат – Крайслер“ : „Или Алегри, или аз!“ Накрая президентът избрал него, защото в получилата се сложна ситуация противното решение би означавало с Недвед да си тръгне и Роналдо, независимо от подписаните договори.", "date": "2019.05.19", "title": "Изгонването на Алегри: Плод на интрига от Роналдо и Недвед"}
{"url": "https://www.monitor.bg:443/bg/a/view/top-5-na-estestvenite-energijni-bombi-za-tjaloto-165559", "text": "Всеки, който се нуждае от нова енергия, трябва винаги да има банан под ръка. Той има перфектната комбинация от захар, бавноразграждащо се нишесте и засищащи баластни вещества. Добата новина е, че съдържат повече нишесте, отколкото захар, засищат за по-дълго време и покачват бавно кръвната захар. Вместо да гасим умората с енергийни напитки или кафе, по-добре е да заложим на друга напитка, а именно зеленият чай. Кофеинът в чая е свързан с полифеноли, при което коефеинът се освобождава само в червата. В резултат неговият разбуждащ ефект навлиза бавно и продължава по-дълго. Зеленият чай е богат на фотохимикали, които имат антиоксидантно действие и предпазват организма от потенциално патогенните свободни радикали. Бадемите съдържат висококачествен растителен протеин, както и много фибри и са чудесни за засищане на \"малкия глад\" сутрин и следобед. Те обаче имат сравнително високо съдържание на калории. Не бива да приемате повече от една шепа на ден. Кафявият ориз е представител на така наречените бавни въглехидрати - бавноусвоими въглехидрати, които както увеличават, така и намаляват бавно нивата на кръвната захар. Той осигурява бърза енергия и е особено богат на минерали. В комбинация със зелени зеленчуци, нахут или орехи, кафявият ориз е идеалният обяд, за да избегнете следобедния глад. Водата в следобените часове също има енергизиращо действие. Тя участва въ всички жизнени процеси на организма и осигурява важнио минерали. Водата не съдържа калории и мазнини, което я прави идеална за утоляване на жаждата. Ако ви се струва скучно да приемате просто вода, можете да я обогатите с с пресни плодове, зеленчуци или билки, като краставици или мента.", "date": "2019.05.19", "title": "ТОП 5 на естествените енергийни бомби за тялото"}
{"url": "https://www.monitor.bg:443/bg/a/view/derbito-mejdu-levski-i-cska-reshata-titlata-165553", "text": "Дербито между „Левски“ и ЦСКА във вторник от 18 ч. на националния стадион ще има допълнителен заряд, след като от крайния му изход ще зависи и развоя на борбата за титлата. „Армейците“ са само на точка зад „Лудогорец“ след успеха над „Берое“ с 1:0 и при успех срещу „сините“ ще разчитат на грешна стъпка от страна на шампионите срещу „Ботев“ (Пд) или „Черно море“. На „Герена“ обаче се готвят да объркат сериозно сметките на съперника си, като на свой ред ще преследват с всички сили победата на „Васил Левски“. Ако възпитаниците на Георги Тодоров спечелят мача, ще се доближат на само три точки от „армейците“, което им То минава през нова загуба на „червените“ от „Ботев“ и успех на левскарите срещу „Берое“. Що се отнася до титлата обаче всичко освен победа за ЦСКА ще отвори пътя към нов трофей във витрината на „Лудогорец“. Затова и на „Армията“ са пределно мобилизирани, като осве на подкрепата на своите привърженици ще разчитат и на солидни премии за успех. „Приказката продължава, като се надявам да спечелим следващите два мача, а „Лудогорец“ да стъпи накриво и да станем шампиони. Очаквам единствено и само победа срещу „Левски“. Играем само за победа. Затова сме ЦСКА. Вярвам в момчетата, които могат да спечелят“, коментира наставникът на ЦСКА Добромир Митов. Паулиньо пък призна, че очаква много тежък мач срещу ЦСКА. „Това е дерби. Трябва да бъдем много концентрирани и обединени, за да спечелим“, сподели офанзивният футболист, който съвсем скоро може да има съотборник на върха на атаката. На „Герена“ са съвсем близо до първото си ново попълнение в лицето на полузащитника Диего Фабрини от „Ботошани“. Според последните информации в Румъния „сините“ са преборили за подписа на играча „Стяуа“, „Клуж“ и „Динамо“ (Букурещ). В същото време съдийската комисия към БФС определи назначенията за 35-ия кръг на Първа лига, като дербито между „Левски“ и ЦСКА е поверено на Драгомир Драганов. Ивайло Стоянов пък ще ръководи другия мач, който има отношение за титлата - „Ботев“ (Пловдив) срещу „Лудогорец“. ", "date": "2019.05.19", "title": "Дербито между „Левски“ и ЦСКА решата титлата"}
{"url": "https://www.monitor.bg:443/bg/a/view/elektromobilite-izhvyrljat-poveche-parnikovi-gazove-165555", "text": "Групата CESifo от Института за икономически изследвания в Мюнхен обяви,че дизеловият мотор на Mercedes C 220 d изхвърля 117 г въглероден двуокис на километър, срещу 159 грама на електромобила Tesla Model 3 или с 25% повече. В изследването на немските учени се подчертава, че за добиването и преработката на лития, необходим за производството на акумулаторна батерия за електрическото возило, с капацитет от 75 кВт се отделят от 10 до 14 т от парниковия газ. 10-годишната експлоатация на батерията и средногодишен пробег от 15 хил. км на електромобила и последващата преработка на акумулатора биха довели до изхвърлянето в атмосферата на 73-98 г въглероден двуокис на километър за срока на използването му. На практика мръсното производство на най-важния елемент от електромобила и необходимостта от допълнителна енергия за утилизацията му, колкото и нелогично да е, колите на ток са отговорни за изхвърлянето на по-голямо количество въглероден двуокис. Въпреки това в последно време много големи автомобилни гиганти обявяват плановете си да произвеждат само електроколи, хибридни возила или коли на водород.", "date": "2019.05.19", "title": "Електромобилите изхвърлят повече парникови газове"}
{"url": "https://www.monitor.bg:443/bg/a/view/merkel-gotvi-rokadi-v-pravitelstvoto-165556", "text": "Германският канцлер Ангела Меркел обмисля възможността за преструктуриране на правителството, за да заздрави политическите си позиции и да си осигури възможност да изкара до края четвъртия си мандат, пише в. \"Билд\". През последните месеци в медиите се въртят спекулации, че Меркел може предсрочно да се оттегли от канцлерския пост и да предаде правомощията си на сегашния лидер на ХДС Анегрет Крамп-Каренбауер. Според \"Билд\" вероятността за този сценарий може да се засили след изборите за Европейски парламент идната седмица, както и след изборите в три от федералните провинции, планирани за есента. Ако консерваторите загубят гласове, то на канцлера ще се наложи да се опита да вдигне рейтинга чрез промени в правителството, посочва изданието. Според схемата, която се обсъжда в канцлерството, поста си в кабинета може да загуби отдавнашният сътрудник на Меркел и министър на икономиката Петер Алтмайер. Вакантната длъжност може да бъде предложена на министъра на здравеопазването Йенс Шпан, който е известен с критиките си към политиката на канцлера. При промените мястото си може да загуби и министърът на образованието Аня Карличек, която според \"Билд\" не се ползва с авторитет сред научните кръгове. За нейната длъжност се обмисля кандидатурата на ръководителят на канцлерската администрация Хелге Браун. В края на 2018 г. Меркел се оттегли от председателския пост в ХДС, но остана канцлер. Тя заяви, че планира да изкара до края четвъртия си мандат (до 2021 година) и след това да се откаже от политиката. Крамп-Каренбауер е считана за политически наследник на Меркел. Мнозина обаче се съмняват дали, ако популярността на канцлера продължи да спада, тя ще бъде подходящ кандидат за водач на ХДС и правителството.", "date": "2019.05.19", "title": "Меркел готви рокади в правителството"}
{"url": "https://www.monitor.bg:443/bg/a/view/predlagat-6-etajna-sgrada-s-formata-na-feniks-165550", "text": "Висока 6-етажа сграда с вписан в конструкцията й силует на символната птица Феникс може да бъде изградена в идеалния център на Стара Загора на мястото, където преди две години бе разрушена старата градска община. Идеята е на  колектива от архитекти Георги Чернев, Ива Алтънова и Петър Киряков, тя спечели конкурса, обявен от администрацията за обемно-пространствено решение. В надпреварата са участвали пет проекта, срокът е бил едва двумесечен. Идеята на колектива предвижда сградата да има около 4 хил. кв м обща застроена площ, с подземни места за паркиране,  два сутерена, коктейлна и изложбена зали, както и пространство за търговски обекти. Предвижда се използване на екологични материали и ефективни системи за спестяване на производствена енергия. Решението на журито предизвика буря от разноречиви мнения в социалните мрежи. Мнозина напомнят, че първоначалната идея беше на освободеното пространство да има продължение на централния градски парк „Пети октомври“, а други недоволстват, че администрацията се е отказала от намерението си точно там да бъде вдигнат монументален паметник на хан Тервел, за който дори беше проведен конкурс и излъчен победител. Тепърва ще се решава дали този проект за символна сграда ще бъде и от кого реализиран,това е само идея, уточнява кметът Живко Тодоров, който напомня, че в конкурса са участвали най-добрите архитекти на Града на липите.", "date": "2019.05.19", "title": "6-етажна сграда с формата на феникс изниква в центъра на Стара Загора"}
{"url": "https://www.monitor.bg:443/bg/a/view/s-rekord-v-japonija-ivet-si-osiguri-uchastie-v-tokio-165537", "text": "Ивет Лалова-Колио спечели бягането на 200 м на лекоатлетическия турнир Seiko Golden Prix в Осака с време 22,55 сек. Резултатът й е рекорд на надпреварата, както и покрит норматив за олимпийските игри в Токио 2020 и световното първенство в Доха 2019. Така Лалова, която ден преди това навърши 35 г., се нареди на пето място в световната ранглиста за 2019-а и на второ в европейската. Лидер и в двете е Дина Ашър-Смит (Вбр) с 22,26 сек. След Ивет в Осака финишира Кира Джеферсън (САЩ) – 23,00 сек., а трета е Олга Сафронова (Каз) с 23,08 сек. \"Моят сезон започна с прекрасен резултат, коментира в специално видеообръщение от Осака българката. - Рекорд на турнира и квота за олимпийските игри в Токио и световното в Доха. Не знам какво повече можеше да искам от това бягане. Благодаря ви за подкрепата. Желая на всички много здраве и успех\", каза още Лалова. Освен Ивет норматив за Токио 2020 до момента има и Радослава Мавродиева в тласкането на гюле. В Осака Тихомир Иванов завърши на трето място в скока на височина при мъжете. Той постигна 220 см в първия си старт за сезона. Пред него са само представителите на домакините – победителят Наото Тобе с 227 см, и вторият - Такаши Ето с 224 см. Нормативът за световното е 230 см, а за олимпиадата – 233 см.", "date": "2019.05.19", "title": "С рекорд в Япония Ивет си осигури участие в Токио"}
{"url": "https://www.monitor.bg:443/bg/a/view/starozagorki-obljakoha-narodni-nosii-za-noshtta-na-muzeite-165535", "text": "Старозагорки облякоха оригинални носии, за да се включат в поредното издание на Европейската нощ на музеите и заедно с невръстните си деца обиколяха до късно етажите на регионалния исторически музей в Града на липите, където домакините бяха подредили няколко изложби. Сред най-посещаваните беше експозицията, показваща находките в местността Чаталка, където през 60-те години на миналия ХХ век са открити дузина антични некропола и основите на вила-рустика, а намерените предмети, сред които бронзов шлем и златен венец са сред най-ценните експонати в трезорите. В сградата, където се съхраняват останките от най-старите жилища в Европа пък имаше концерт на група за поп-пеене при едно от местните читалища. Гласовете на смесен хор „Родина“ пък огласиха някогашния молитвен салон в Ески джамия, превърната в уникален по своя характер Музей на религиите“. В същата нощ за тайните на Царичина си говориха посетителите на къща-музей „Гео Милев“, докато  млади изпълнители от клуба по спортни танци  StDance klub превзеха подиума в художествената галерия докато Бойко Роа настройваше шотландската си гайда. Над 7 000 мъже, жени и деца от Стара Загора и гости на града са посетили различните прояви в петнадесета по реда си европейската нощ, коментираха организаторите, на особен интерес се е радвала изложбата с графики от колекцията на проф. д-р Чавдар Славов, представяща 100 творби на 50 от най-известните родни майстори на молива и четката.При откриването й известния меценат и международно известен лекар-уролог подари на Стара Загора графиката „Първият ден от сътворението“ на Христо Кърджилов и обяви, че възнамерява да подари колекцията си на родния Кюстендил.", "date": "2019.05.19", "title": "Старозагорки облякоха народни носии за нощта на музеите"}
{"url": "https://www.monitor.bg:443/bg/a/view/ceco-sokolov-pokori-i-evropejskija-vryh-165546", "text": "Националът Цветан Соколов и неговият “Кучине Лубе“ (Чивитанова) вдигнаха трофея в най-престижния европейски клубен турнир по волейбол - Шампионската лига. Първенците на Италия се наложиха над „Зенит“ (Казан) с 3:1 (-16, 15, 12, 19) в суперфинала, изигран в \"Макс Шмелинг Хале\" в Берлин. Така бе прекратена четиригодишната доминация на руския гранд. Соколов бе на топ ниво в мача, като отбеляза 17 точки (2 аса, 4 блокади) и бе топреализатор за успеха. Диагоналът реализира и победната точка в мача за 25:19. Йоанди Леал приключи с 15 точки (5 аса, 1 блокада), 14 добави Османи Хуанторена (2 блокади) и бе отличен за най-полезен състезател (MVP). За „Зенит“ Ървин Нгапет се отчете с 14 точки (3 аса, 1 блокада), Мат Андерсън завърши с 12 точки (1 ас, 2 блокади). Така, след шампионската титла в Италия, спечелена преди броени дни, „Лубе“ триумфира с европейската корона за втори път в историята си - след 2002 г. Това е и своеобразен реванш за миналогодишната загуба във финала с 2:3 гейма. Освен среброто от 2018 г., италианският първенец има във витрината си и две бронзови отличия от турнира – през 2016 и 2017 г. „Зенит“ пък остана със среброто за втори път след 2011 г., когато отстъпи пред „Тренто“, отново с Цветан Соколов в състава му. „Сбъднах мечтата си. Миналата година загубихме, така че сега беше изключително важно да победим „Зенит“. Това е един от най-добрите отбори в света, така че победата срещу тях е нещо изключително. Атмосферата беше страхотна и се надявам, че ще си спомняме за него и следващата година“, сподели след финала Соколов, който от догодина преминава в редиците именно на руския гранд. “Мерцедес” също се чупи. Нашият мотор даде дефект. Нужно е да се поправи и да продължим напред, коментира наставникът на руския тим – легендарният Владимир Алекно. - През този сезон спечелихме два трофея (Купата и Суперкупата на Русия) и два сребърни медала (в първенството на Русия и Шампионската лига). Всеки друг отбор мечтае за подобен резултат. За съжаление, е правилно да се каже, че тези два медала се разглеждат в „Зенит“ като неуспех“, допълни той.", "date": "2019.05.19", "title": "Цецо Соколов покори и европейския връх"}
{"url": "https://www.monitor.bg:443/bg/a/view/predistorijata-na-igra-na-tronove-shte-pokaje-decata-na-gorata-165551", "text": "Феновете на кървавата сага „Игра на тронове“ останаха разочаровани, че в последния сезон на сериала не видяха Децата на гората, както и разплитане на тайните около Нощния крал и свитата му от бели бродници. Това обаче ще се случи в предисторията, чието работно заглавие е „Кървавата луна“. Добрата новина за телеманиаците е, че снимачният сет вече е разпънат в Белфаст и се очаква първият сезон да се появи на екран през 2020 г. Подробности около повечето герои се пазят в тайна, но е ясно, че актрисата Наоми Уотс ще скочи в кожата на ", "date": "2019.05.19", "title": "Предисторията на \"Игра на тронове\" ще покаже Децата на гората"}
{"url": "https://www.monitor.bg:443/bg/a/view/mahat-zagrajdenijata-ot-ploshtad-slavejkov-165554", "text": "Строителните огради на пл. \"Славейков\", чието обновяване е част от реновирането на централната градска част 2, ще бъдат премахнати на 19 и 20 май, за да се улесни преминаването на пешеходците, съобщиха от Столична община. На площада, както и в цялата зона продължават довършителни ремонтни работи и отстраняване на забележките на строителния надзор. По договор строителите трябва да са готови до края на месеца, припомнят от общината. Първо ще бъдат отстранени оградите в участъка от ул. \"Раковски\" до средата на площада, а след това и тези от към ул. \"Солунска\". Фонтанът на пл. \"Славейков\" вече е открит и предстои да бъде пуснат в експлоатация, до седмици ще бъде монтирана пейката \"Славейкови\", както и още 15 броя пейки от лят камък, обединени в композиции от по 4, както и 10 от дърво в района на Столичната библиотека. Последните ще бъдат сложени, след като се възстанови фасадата на сградата на библиотеката. На площада има 15 броя перголи, под които ще бъде разположен книжният пазар на открито /с нов дизайн на местата за литература/, ще има място и пространства за културни и градски събития. Осветлението също е ново и е в стил на Стара София. По ул. \"Солунска\" вече са монтирани новите велостоянки и пейки.", "date": "2019.05.19", "title": "Махат загражденията от площад „Славейков“"}
{"url": "https://www.monitor.bg:443/bg/a/view/trima-ot-ludogorec-v-nacionalnija-na-rumynija-165539", "text": "Селекционерът на Румъния Козмин Контра повика трима футболисти на „Лудогорец“ за предстоящите евроквалификации. Сред избраниците на треньора попаднаха Клаудиу Кешерю, Козмин Моци и Драгош Григоре. Извън състава остана четвъртият румънец в състава на „орлите“ Адриан Попа. Северните ни съседи ще се изправят срещу Норвегия в Осло на 7 юни, а три дни по-късно гостуват на Малта. В същото време полузащитникът на „Лудогорец“ Станислав Манолев изрази увереност, че отборът ще стане шампион, въпреки че допусна поредна грешна стъпка в преследването на титлата. „Орлите“ не успяха да победят „Левски“ в Разград, като двубоят завърши 1:1, а Манолев съжали за изпуснатия шанс. „Загубихме две точки. Разви се перфектно за нас мача, но не успяхме да го затворим. Нямаше фаул за „Левски“, Горалски влезе рамо в рамо срещу Костов мисля, но това е футболът. Трябваше да завършим мача с 11 души, а то какво стана. Има леко напрежение, но не е до него. Просто закъснели действия на мои съотборници в центъра на терена, които са безсмислени и се правят фаулове, които са си за картони. Ще се вдигнем, предстоят ни мачове с „Ботев“ и „Черно море“. Ще ги победим и ставаме шампиони\", категоричен бе Манолев.", "date": "2019.05.19", "title": "Трима от „Лудогорец“ в националния на Румъния"}
{"url": "https://www.monitor.bg:443/bg/a/view/miniaturen-samolet-za-dostavka-na-lekarstva-165522", "text": "С развитието на технологиите, нараства броя на разработваните миниатюрни роботи, способни да извършват целеви доставки на лекарства в човешкото тяло. Едно от най-новите роботизитани устройства използва наподобяваща кит опашка и криле, които се сгъват нагоре или надолу, когато е необходимо. Поради това, че клетките туптят в унисон, точно както в сърцето, гъвкавата опашка може да се движи нагоре и надолу. Това позволява на робота да се придвижва напред в течна среда с разгънати криле, които осигуряват подемна сила и остават в това положение, докато устройството е в тъмна среда. Ако гелът по крилете бъде изложен на проникваща през кожата, почти инфрачервена светлина, крилете променят положението си и се сгъват. Това намалява подемната сила, като същевременно създава съпротивление, което пречи на устройството да се движи и позволява освобождаването на лекарствата, на определено място.   При лабораторни тестове, роботът е използван успешно за провеждането на насочена доставка на лекарства срещу ракови клетки. Сега изследователите работят върху система, която ще им позволи да сгъват всяко от крилата поотделно, увеличавайки маневреността на устройството. Доклад за изследването е публикуван в списание  .", "date": "2019.05.19", "title": "Миниатюрен самолет за доставка на лекарства"}
{"url": "https://www.monitor.bg:443/bg/a/view/borisov-kym-gerb-pomolete-se-na-horata-da-glasuvat-165542", "text": "„Помолете се на хората да гласуват, защото тези избори са важни за България и Европа!“. За това призова премиерът Бойко Борисов членовете и симпатизантите на ГЕРБ, които   за централното предизборно събитие на партията. Борисов смята, че в четвъртък или петък ще бъде подготвена манипулация срещу ГЕРБ, “подобна на фалшивите бюлетини в Костинброд”. предупреди лидерът на ГЕРБ. “Пред мен е автентичната десница, другите са помагачи на БСП, което си е автентичното БКП. Този път няма да се карам, не за друго, защото като се скарам се снишавате и давате шанс на нашите опоненти да си мислят, че сме по-слаби. Ние сме като Кобрата - продължаваме напред”, обърна се Борисов към хората от ГЕРБ. Той отсече, че няма нито една сфера в държавата, която да е в по-лошо състояние, отколкото е била. “Рекордно ниска безработица, рекорден вътрешен продукт и инвестиции в истински заводи”, каза Борисов. Лидерът на партията коментира, че има дълга история с основния кандидат на ЕНП за шеф на ЕК Манфред Вебер. По думите му в началото той хич не харесвал България, а сега е сред най-големите защитници на страната ни. Той го призова като отлети от страната да не забравя хората от препълнената зала “Арена Армеец”. България да стане пълноправен член на Шенген. Това ще е първата задача на Манфред Вебер, ако стане шеф на ЕК. Това обеща самият той след като посрещна привъжениците на ГЕРБ на български език с думите “Здравейте приятели, здравей България”. заяви Вебер и допълни, благодарение на тях страната ни е уважавана. Вебер отчете и добрата работа на държавата за справяне с мигрантския поток. “Постигнахте невероятни успехи за опазване на гражданите и спиране на мигрантския поток под ръководството на Бойко Борисов. Той е приятел на всички европейски лидери, които го уважават и се допитват до неговия авторитет, за което много му благодарим. Борисов е успешен лидер и постигна по-силна икономика, по-малко безработица и по-добри заплати”, заяви Вебер и благодари на Борисов. Вебер сподели, че мечтае Европа да стане континет, в който на никой човек от никоя част не се налага да напуска родното си място. “Моято цел е в Европа всеки да има равни възможности за развитие”, каза Вебер.", "date": "2019.05.19", "title": "Борисов към ГЕРБ: Помолете се на хората да гласуват"}
{"url": "https://www.monitor.bg:443/bg/a/view/psihichno-bolen-prebi-do-smyrt-majka-si-165544", "text": "Психично нестабилен мъж от хасковското село Войводово е заподозрян в зверското убийство на 71-годишната си майка. Трупът на пенсионерката Златка Христозова е бил открит в дома й в селото, след като синът й Аньо сам извикал полицията. Криминалистите открили мъртвата жена пребита по особено жесток начин. „Вероятно е ритана и бита много преди да издъхне“, съобщиха посетили местопрестъплението. „Синът се държеше неадекватно. Каза, че ни е извикал, защото майка му е спряла да диша. Не вярваше, че жената е починала, твърдеше, че само „малко й е прилошало“, споделиха те. „Роднини сме, но от две години не си говорим. Нищо, че живеем врата срещу врата. Имахме спор за имот и наследство, не се разбрахме и прекратихме отношения“, каза съседът им известен във Войводово като Митко Камата. „Непрекъснато се караха. Викове, писъци, скандали. И синът Аньо и дъщерята Женя не са много добре психически. Ходеха да се лекуват, ама не ги слушаше главата“, допълни комшията. Според местните Аньо на младини бил съвсем нормално момче, даже бил студент в Пловдив. „Обаче нещо му стана. Дълго време се лекуваше по психиатриите и не се държеше адекватно. Дъщерята и тя е психически лабилна, непрекъснато се караше с майка си“, твърдят местните хора. В цялото село се знае, че Златка е била малтретирана с години от децата си. И двамата са нямали постоянна работа, непрекъснато са й искали пари. Преди да се пенсионира Златка е работила в администрацията на съда в Хасково. Началникът на ОД на МВР в Хасково Ангел Цанков потвърди, че се разследва убийство. Около 13 часа в неделя полицаи с патрулка отведоха дъщерята Женя. Криминалисти изясняват дали тя е съпричастна в малтретирането и причиняването на мъчителната смърт на майка си. По разследването са назначени множество експертизи. Синът Аньо е въдворен в психиатрия докато трае разследването, а се очаква дъщерята Женя да го последва или да бъде задаржана в ареста за 24 часа.", "date": "2019.05.19", "title": "Психично болен преби до смърт майка си (ОБЗОР)"}
{"url": "https://www.monitor.bg:443/bg/a/view/56-na-sto-ot-amerikancite-sa-protiv-arabskite-cifri-165541", "text": "Повече от половината жители на САЩ не смятат, че е необходимо изучаването на арабските цифри в училище, сочат резултатите на проучване, проведено от Civic Science. Очевидно е, че въпросът е бил достатъчно подвеждащ за голяма част от запитаните, но фактът е налице – 56% от тях са отговорили, че не смятат, че изучаването им е необходимо в училище. Едва 29% от запитаните са заявили, че това е необходимо, а 15% са се затруднили да отговорят. По време на допитването социолозите на са обяснявали на участниците какво значи „арабски цифри“ и е пределно ясно, че голяма част от тях изобщо не знаят, че става дума за системата от десет знака - 0,1,2,3,4,5,6,7,8 и 9. И веднага възниква въпросът как ли ще се почувстват, ако изведнъж някой ги чуе и въведе само римски цифри вместо арабските.", "date": "2019.05.19", "title": "56 на сто от американците са против арабските цифри"}
{"url": "https://www.monitor.bg:443/bg/a/view/djo-djonas-spasil-jivota-na-sofi-tyrnyr-165543", "text": "Актрисата Софи Търнър, позната на редовия зрител като Санса Старк от фентъзи епоса „Игра на тронове“, „дължи живота си“ на своята половинка - Джо Джонас. Когато химията между двете звезди започнала да бушува, певецът заявил на 23-годишната красавица, че няма да се среща с нея, докато тя не започне да се харесва. „Бях във фаза, в която менталното ми здраве беше много разклатено. Не мога да преживя да обичаш мен повече, отколкото обичаш себе си. По този начин той някак спаси живота ми.“, разказа актрисата пред сп. Sunday Time. Причината Софи да изпадне в подобно състаяние е славата, която е придобила покрай участието си в „Игра на тронове“. Най-вече фактът, че зрителите са обсъждали външния й вид. „Внезапно метаболизмът на всеки се забавя на около 17-18 години. При мен това беше документирано. Както и проблемите с кожата ми. Изведнъж това беше всичко, за което можех да мисля. Почнах дори да си броя калориите.“, допълни тя. Софи отказала редица предложения за работа, защото се чувствала дебела. Стигнало се до там, че менструацията й прекъснала за период от една година. Тогава тя решила да започне терапия.", "date": "2019.05.19", "title": "Джо Джонас спасил живота на Софи Търнър"}
{"url": "https://www.monitor.bg:443/bg/a/view/14-000-na-kraka-v-arena-armeec-za-borisov-i-veber-na-jivo-165528", "text": "14 000 души посрещнаха на крака премиерът Бойко борисов и кандидатът за шеф на Европейската комисия Манфред Вебер. Събитието е най-голямото от предизборната кампания на ГЕРБ за предстоящите европейски избори, които у нас ще се проведат на 26 май. Преди началото Борисов публикува снимка в своя профил във Фейсбук с текст: \"С кандидатите за евродепутати от листата на Политическа Партия ГЕРБ и СДС се срещнахме с кандидата на EPP - European People's Party за председател на следващата Европейска комисия Manfred Weber. На живо може да проследите тук от 13:00 часа основното предизборно събитие, в което ще участват над 14 000 членове и симпатизанти на ГЕРБ от всички областни структури на партията в цялата страна\". “Здравейте победители” с тези думи зам.-председателят на ГЕРБ Цветан Цветанов се обърна към пълната зала “Арена Армеец”, където се провежда централното предизборно събитие на партията. “Тази кампания е по-различна, защото сме заедно със СДС. “Силни сме, защото сме заедно. Всичките 265 общини бяха посетени от кандидат евродепутатите на ГЕРБ”, изтъка Цветанов. По думите му при обиколките из страната хората искали стабилност и се интересували от строежа на пътища, които щели да донесат сигурност за регионите. “Имаме избори, които ще бъдат спечелени със силния отбор на ГЕРБ”, увери Цветанов и представи листата на партията. Преди това финансовият министър Владислав Горанов припомни, че планът на правителството е до края на мандата БВП да достигне 120 млрд. лв., а минималната заплата да стане 650 лв. Горанов отчете, че за 5 години минималното заплащане е скочило с 65%. По думите му заради последователната политика на правителството в сферата на образованието в училище са върнати над 40 хил. деца и стриктно се спазват мерките за повишаване на учителските заплати. “Нямаме причина, да нямаме самочувствие. Научихме тежки уроци. Алтернатива има, но тя не по-добра от ГЕРБ”, отсече Горанов. От своя страна вицепремиерът Томислав Дончев говори за Европа и България. “Имаше неблагодарни времена, когато Европа беше разделена, времена на разруха и войни, сега е време да изграждаме и надграждаме.Освен социална, аз искам Европа да бъде по-дръзка”, каза Дончев. За България също посочи, че е имало времена, когато не се създавало нищо ново, а само се е разграбвало, затова по думите му сега е моментът да се гради. “Нямам предвид само пътища, училища, детски градини, пречиствателни станции, а да градим големи цели. Едва ли някой се съмнява, че ние сме най-добрите, имаме опит. Доверието е тази тънка нищка, която свързва гражданите и държавниците. Затова не е достатъчно да бъдем добри, колкото сме били вчера, днес трябва да бъдем по-добри от вчера, а утре по-добри от днес”, каза Дончев. Кметът на Бургас и заместник на Борисов в ГЕРБ Димитър Никоколов обяви, че победата обича смелите. “Длъжни сме след седмица да победим”, отсече Николов. Другият заместник на Борисов кметът на София Йорданка Фандъкова каза, че след седмица всеки гражданин трябва да направи важен избор. “Да изпратим в ЕП хора, които ще защитават българските интереси. Нашата сила е в това, че търсим решения, а не оправдания”, каза столичният кмет.", "date": "2019.05.19", "title": "14 000 на крака в Арена \"Армеец\" за Борисов и Вебер (НА ЖИВО)"}
{"url": "https://www.monitor.bg:443/bg/a/view/svetovno-pyrvenstvo-za-hartieni-samoletcheta-v-zalcburg-165545", "text": "В австрийския град Залцбург се проведе Световното първенство за хартиени самолетчета, изработени от обикновен лист с размер А-4, предаде АФП. В него се включиха 180 младежи от цял свят, които се състезават в три дисциплини. Преди финала се проведоха елиминации в 58 страни, организирани от компанията \"Ред бул\". Някои от моделите прелитат впечатляващите 50 метра в дисциплината за далечен полет. Те трябва да се пуснат без засилка от страна на състезателя. Всеки от претендентите за титлата имат своите тайни - от начина на сгъването на листа хартия до техниката на използване на китката за успешен старт на самолетчето. Един от състезатнелите в дисциплината за акробатичен полет е победителят от 2002 година, американецът Райън Накарато. Той е за трети път участва в световната надпревара, която се организира веднъж на три години. \"Човек трябва да се съобразява с конкретната специфика на всяко състезание, твърди 29-годишният Райън. От съществено значение е качеството на листа хартия, тежестта й, температурата на въздуха и влагата!\". Победители в състезанието станаха американецът Джейк Харди в категорията дълъг полет ( 56,61 м). Най-дълъг бе полетът на самолетчето на австралиеца Камерън Кларк (13,33 м). В категорията „Акробатика“ победи украинката Катерина Агафонова.", "date": "2019.05.19", "title": "Световно първенство за хартиени самолетчета в Залцбург"}
{"url": "https://www.monitor.bg:443/bg/a/view/psihichno-bolen-prebi-do-smyrt-majka-si-165526", "text": "Син уби 71-годишната си майка в хасковското село Войводово. Възрастната жена е била удряна с юмруци и ритници. След убийството - мъжът сам извикал полиция. Той е с тежко психично заболяване, бил е подлаган и на лечение в болница. По данни на полицията пенсионерката е била малтретирана с години. Заподозряна по случая е и дъщерята на убитата. По разследването вече са назначени експертизи, съобщи директорът на полицията в Хасково Ангел Цанков. ", "date": "2019.05.19", "title": "Психично болен преби до смърт майка си "}
{"url": "https://www.monitor.bg:443/bg/a/view/uchastnicite-v-master-chef-gotvjat-s-blizkite-si-165536", "text": "Близките на хоби-готвачите в предаването MasterChef ще прекрачат прага на телевизионната кухня, за да им покажат подкрепата си малко преди финалната права. Освен че семействата и приятелите на Топ 6 от ентусиастите за титлата и наградата от 100 000 лв ще ги прегърнат, по всяка вероятност те ще им помагат и в готвенето. Гладиаторите ще подходят с различно отношение към възможностите да впечатлят взискателното жури, но шеф Силвена Роу ще им напомни, че когато се готви с любов, резултатите са невероятни. Победителят в кутията на MasterChef ще има правото да вземе съдбоносно решение за своите колеги. Мастърклас в епизода утре вечер ще проведе шеф Петър Михалчев. Той ще представи многокомпонентно ястие със змиорка.", "date": "2019.05.19", "title": "Участниците в MasterChef готвят с близките си  "}
{"url": "https://www.monitor.bg:443/bg/a/view/vajen-den-za-princ-hari-i-megyn-markyl-165527", "text": "На 19 май се навършва една година от приказната сватба на херцозите на Съсекс. Британският принц Хари и американската актриса Меган Маркъл се врекоха във вярност в параклиса \"СейнтДжордж\" на замъка Уиндзор на 19 май миналата година. Принц Хари и Меган Маркъл се ожениха, спазвайки традициите на Англиканската църква.   На сватбата бяха поканени 600 души, 2640 души имаха възможността да наблюдават пристигането на булката и младоженеца в Уиндзор. Изчислява се, че 100 000 души са се събрали по улиците, за да видят кралската двойка. Година по-късно двамата се радват на първородния си син Арчи, който се роди на 6 май. Младото кралско семейство имаше интензивен график, наситен с множество пътувания и събития. Двамата се запознават през 2016 година и любовта им пламва веднага, през ноември 2017 година се сгодяват, а от 19 май 2018 година вече са съпрузи. За изненада на много хора разведеното момиче със смесена кръв бе прието много топло от кралското семейство, включително и от кралица Елизабет Втора. Двамата се запознават през 2016 година и любовта им пламва веднага, през ноември 2017 година се сгодяват, а от 19 май 2018 година вече са съпрузи. За изненада на много хора разведеното момиче със смесена кръв бе прието много топло от кралското семейство, включително и от кралица Елизабет Втора.  Още с първите си публични появи заедно двамата спечелиха сърцата на британците. Те продължават да доказват, че не са типичните кралски особи, като доста често заобикалят традициите или деликатно ги нарушават.  Тоалетите, с които херцогинята на Съсекс се появи на публични събития, също са изключително коментирани. Американската красавица залагаше на къси и смели рокли дори по време на бременността си.", "date": "2019.05.19", "title": "Важен ден за принц Хари и Мегън Маркъл "}
{"url": "https://www.monitor.bg:443/bg/a/view/gabrovci-pak-otrjazaha-na-kotkata-opashkata-165529", "text": "Габровци и тази година отрязаха тържествено опашката на котката и дадоха началото на традиционния карнавал, който премина под мотото „Маски горе”. За да е събитието по-интересно тази година карнавалът бе разделен на две шествия – за деца и възрастни. Бяха предсавени общо 67 картини. Наред с тези на известни личности и политици, бяха представени и картини, посветени на събития: на скандалът с вилите на властта, на Пловдив като столица на културата, на едно от кръговите кръстовища в Габрово.Имаше и картина посветена на една важна годишнина – 100 години габровски футбол. За пръв път тази година карнавалът можеше да бъде наблюдаван и на живо, онлайн, в интернет. След карнавала, празненствата в храда на хумора продължиха с концерт и фойерверки. Карнавалът бе съпътстван и от други прояви: изложба на котки и на захарни изделия, кавинг фестивал на смеха, уъркшоп по изработка на захарни цветя, уроци по китайско рязане на хартия, калиграфия и керамика.", "date": "2019.05.19", "title": "Габровци пак отрязаха  на котката опашката"}
{"url": "https://www.monitor.bg:443/bg/a/view/venecija-goni-prostitutkite-165534", "text": "Занапред проститутките във Венеция няма да могат да практикуват най-стария занаят по улиците и площадите на старинния град. Забраната фигурира в приетия от местните общинари след година дискусии план за борба с разрухата, упадъка и опошляването на световната туристическа атракция. В нормативния акт обаче изрично се уточнява, че авторите му не били изобщо срещу проституцията, а само срещу „злоупотребата“ от страна на жриците с „обществени пространства“. Тоест заемайки въпросните места в търсене на клиенти, те възпрепятствали свободното придвижване на гостите из града и не им позволявали да му се радват на воля. Както писаха някои италиански вестници, хвърляйки око на доста от 82-та параграфа на ширналия се на 100 страници план за светлото бъдеще на Венеция, човек може и да се посмее. Например усмивки предизвиква предвидената глоба от 50 евро за всеки местен жител или гост, който по време на прилив ходи бързо по залетия с вода прочут площад „Сан Марко“ и газейки, пръска околните. Весела е и разпоредбата кафенетата и заведенията за бързо или улично хранене да маркират пластмасовата си посуда с отличителен знак, та ако полицията и санитарните власти намерят в радиус от 100 м негови чаши, чинийки, лъжички хранене и т.н. – собственикът да ходи да си ги прибере. В интерес на истината мнозинството от новите разпоредби са добри и наистина би трябвало да послужат като спирачка на упадъка на града, още повече че не засягат само гостите, а и неговите коренни жители. Така например онези от тях, които не практикуват разделно събиране на отпадъци, занапред ще бъдат глобявани с по 500 евро за всяко констатирано нарушение. Яки парични наказания са предвидени и за собствениците на ресторанти и кафенета, които пречат на туристическия поток с табели със снимки на сервираните в тях манджи. Или пък използват хубави момичета, които с усмивки и къси поли кандърдисват туристите из тълпите да хапната и пийнат при техния чорбаджия. Същото се отнася и до гондолиерите, които си търсят мющерии с подвиквания и дори с придърпвания за ръкав, ревер и т.н. Особено внимателни трябва да бъдат онези туристи, които си носят сандвичи от къщи и спират да ги похапнат по стълбища, бордюри и тротоари – глобата е 25 евро! А наглеците, които се къпят голи из каналите или се препичат по кейовете могат да се простят и с 300 евро. Да не говорим за онези нахалници, които освобождават естествените си нужди във фонтани, под мостове или по кьошета – те могат не само да бъдат глобени с 1000 евро, но и да бъдат закопчани с белезници!", "date": "2019.05.19", "title": "Венеция гони проститутките"}
{"url": "https://www.monitor.bg:443/bg/a/view/ferrari-izteglja-2000-koli-ot-kitaj-zaradi-defektni-eybreci-165530", "text": "Ferrari изтегля над 2000 автомобила от китайския пазар, заради дефектни въздушни възглавници за безопасност, съобщава „Синхуа“, като цитира информация на Държавното управление за регулиране на пазара в КНР. Ремонтите ще започнат на 1 юли и се отнасят за автомобилите произведени от 8 април 2013 г. до 28 ноември 2017 г., на които при предните седалки са монтирани дефектни възглавници, доставени от фалиралата японска фирма Takata. Проблемът е със системата за надуването им, което крие риск от травми за хората при авария. Hyundai също обяви за изтеглянето на коли от китайския пазар. Южнокорейският производител е открил проблем с програмата управляваща работата на двигателя на 6000 коли, модел Veloster произведени от 5 април до 2012 г. до 28 август 2014 г. Дефектът в софтуера нарушава нормалното пускане на мотора и може да доведе до повреждането му, а в някои случаи и до подпалването му.", "date": "2019.05.19", "title": "Ferrari изтегля 2000 коли от Китай заради дефектни еъбреци"}
{"url": "https://www.monitor.bg:443/bg/a/view/ajntraht-i-espaniol-chakat-loko-pd-v-evropa-165531", "text": "Носителят на Купата на България \"Локомотив\" (Пловдив) проведе последната си тренировка за този сезон. След нея футболистите бяха пуснати в почивка. Отборът се събира на 5 юни за началото на подготовката за следващия сезон, като играчите ще започнат с медицинските прегледи. Пред възпитаниците на Бруно Акрапович предстои финал за Суперкупата на България и участие в Лига Европа. Смърфовете ще започнат от втория предварителен кръг на втория по сила европейски клубен турнир. Там те ще са непоставени и вече знаят част от имената на  отборите, срещу които могат да се изправят на старта. Ето кои са те: Айнтрахт (Германия), Еспаньол (Испания), Уулвърхамптън (Англия), Страсбург (Франция), АЗ Алкмар (Холандия), Витория Гимараеш (Португалия), Атромитос (Гърция), Арис (Гърция) Ако преодолеят първия предварителен кръг: Малмьо (Швеция), Партизан (Сърбия), Молде (Норвегия), Аполон (Кипър), Динамо Минск (Беларус), МОЛ Види (Унгария), Спартак Трънава (Словакия), АЕК (Кипър), Жалгирис (Литва)", "date": "2019.05.19", "title": "\"Айнтрахт\" и \"Еспаньол\" чакат \"Локо\" (Пд) в Европа"}
{"url": "https://www.monitor.bg:443/bg/a/view/holandija-pokori-evrovizija-165532", "text": "Палестински знамена се появиха както на сцената, така и сред финалистите на тазгодишната гала-вечер на песенния конкурс Евривизия, която се проведе в Тел Авив. Музикалната надпревара придоби политически отенък, както от самото начало се притесняваха организаторите от Израел. Да вземат отношение в политическото неразбирателство с Палестина си позволиха не само балетистите на Мадона, но и едни от финалистите - група \"Хатари\" от Исландия. Кралицата на поп музиката беше специален гост на пищния финал на надпреварата. 60-годишната певица се появи на сцената като \"футуристична\" Жана д'Арк в тоалет на Жан-Пол Готие. Тя отправи поздрав към присъстващите със своята нова песен Future и с хита си от 1989 г. Like A Prayer. Както обикновено обаче, Мадона не беше приета еднозначно. Почти всички са единодушни за уникалното и сценично присъствие, но се чуха и много гласове, които твърдят, че е пяла фалшиво.  Негативно мнение за изявата на Кралицата сподели и израелската министърка на културата Мири Регев, и определи като \"грешка\" присъствието на палестински знамена върху гърбовете на балетистите й. заяви г-жа Регев на редовното седмично заседание на министерския съвет. Министърката разкритикува израелската медийна организация Кан, съорганизатор на песенния конкурс, която не си е свършила работата, след като са се появили на екран палестински знамена. Малко преди участието си като гост на финала, Мадона заяви: \"Никога не трябва да подценяваме силата на музиката да обединява хората!\" Още не е известно дали тя е знаела, че нейни балетисти ще се явят с палестински и израелски знамена. Малко след това, по време на обявяването на резултатите, членовете на исландската група Hatari, известни с отрицателното си отношение към израелската окупация на палестинските територии, предизвиквайки освирквания от страна на публиката. Така между скандалите остана победителят в поредното издание на Евровизия, а именно - певецът Дънкан Лорънс от Холандия. Той спечели сърцата на зрителите и журито с баладата Arcade. Текстът разказва за изгубена голяма любов и е вдъхновен от лични преживявания на 25-годишния изпълнител, който букмейкърите предварително сочеха за победител. Аз съм искрен и открит, не съм изневерявал на себе си и на музиката, която обичам“, заяви Лорънс. Това е четвърта победа за Холандия в рамките на „Евровизия“, като последният триумф датира от 1975 г. Среброто тази година остана за Италия, представена от рапърът Махмуд и песента му Soldi, с която грабна победата на конкурса в Сан Ремо. Трети  се класира руснакът Сергей Лазарев със Scream. Въпреки че тази година България не излъчи представител за финалите в Тел Авив, в събота вечер прозвучаха две песни, дело на българи. Представителите на Азербайджан - Чингиз (който се класира 7-ми с парчето Truth) и Малта - Михаела (с песента Chameleon, която остана 16-та) се довериха на Борислав Миланов и неговата компания Symphonics Entertainment. Припомняме, че именно тези автори са изпратили четири български представители през годините на финалите - Поли Генова с \"На инат\" през 2011 г., през 2016-та отново тя с If Love was a Crime, през 2017-та - Beautiful Mess за Кристиян Костов, която ни класира със среброто и през 2018-та Bones за сборната формация Equinox - Жана Бергендорф, Владимир Михайлов, Георги Симеонов-JJ, Джони Манюел и Трей Кембъл.", "date": "2019.05.19", "title": "Палестински знамена белязаха финала на \"Евровизия\" (КЛАСИРАНЕ)"}
{"url": "https://www.monitor.bg:443/bg/a/view/prolet-pukna-nie-ne-idat-27-gradusa-165533", "text": "Над страната затоплянето ще продължи. В понеделник времето ще остане предимно слънчево и топло. В северните райони ще се развива купеста и купесто-дъждовна облачност и се очакват превалявания и гръмотевици. Температурите остават без промяна. За София максималната температура ще е 24 градуса, предаде БНТ. Във вторник топлото време ще продължи, но следобедните валежи ще бъдат често явление почти над цялата страна. Гръмотевични бури се очакват на повече места в Централна и Източна България, възможни са и градушки. Дневните температури ще се понижат и ще бъдат между 20 и 25 градуса, за София около 20 градуса. В сряда валежи не се очакват, а дневните температури ще се повишат слабо и ще бъдат между 23 и 27 градуса. В четвъртък отново ще има следобедни валежи, а и малко по-ниски температури в Западна България. На празничния 24 май отново се очакват следобедни валежи с температури около 20-25 градуса, като повече се очаква да вали в североизточните райони. В събота ще бъде топло, но предимно облачно. Слаби превалявания се очакват на места в североизточните райони. В изборния ден 26 май – неделя, ще бъде предимно слънчево, валежи не се очакват, а температурите ще бъдат между 23 и 27 градуса, за София около 23 градуса.", "date": "2019.05.19", "title": "Пролет пукна, ние - не: Идат 27 градуса"}
{"url": "https://www.monitor.bg:443/bg/a/view/socialnite-se-pohvaliha-spasili-1733-deca-ot-izostavjane-165525", "text": "Социалните работници са предотвратили изоставянето на 1733 деца през 2018 г. Това съобщиха от Министерството на труда и социалната политика във връзка със спекулативни твърдения в социалните мрежи за \"незаконно отнети деца\". Основният приоритет в работата на социалните работници е децата да се отглеждат от своите майки и бащи, подчертават от министерството. В тази връзка се осъществяват редица дейности за подкрепа на семействата чрез осигуряването на подходящи социални услуги и оказване на финансова подкрепа. Показателен пример в това отношение е дейността на социалните работници по превенция на изоставянето. Благодарение на техните усилия през 2018 г. 1733 деца са останали да живеят в своето родно семейство. Извеждането на дете от биологичното семейство е крайна временна мярка за закрила, която се базира на прецизно проучване и оценка на конкретния сигнал за дете в риск и се потвърждава със съдебно решение. \"Поради това категорично възразяваме срещу разпространението на манипулативни информации за \"незаконно отнемане на деца\". Подобни твърдения са лишени от всякакво основание и могат да бъдат определени единствено като фалшиви новини, заявяват от МТСП. Извеждането на дете от биологичното семейство като мярка за закрила се предприема винаги след обстойно проучване и изчерпване на всички възможности за закрила в семейството или в разширения семеен кръг. През миналата година 731 деца са били настанени в семейство на роднини и близки. Изключение правят единствено случаите, когато при различни причини се налага спешното извеждане на детето. При тях главната цел е връщането на детето в родното семейство. Работата в тази посока включва всички дейности за подкрепа на семейството, за да се гарантира най-добра среда за отглеждане на детето. През 2018 г. социалните работници са работили по 1235 случая за реинтеграция на деца в семейството. В 495 от тях децата са се върнали при своите родители. По много от останалите случаи работата продължава и през настоящата година, посочват още от министерството.", "date": "2019.05.19", "title": "Социалните се похвалиха: Спасили 1733 деца от изоставяне"}
{"url": "https://www.monitor.bg:443/bg/a/view/inovativen-metod-v-hirurgijata-dava-shans-za-jivot-na-onkobolni-165516", "text": "Иновативен метод в онкологичната хирургия дава шанс пациенти с ракови заболявания да увеличат преживяемостта си с поне 5-6 години. Прогнозите за болните преди това са били, че им остават не повече от 3 до 6 месеца живот. Методът, наречен Хипертермична интраперитонеална химиотерапия (HIPEC), се прилага успешно в частни болници в Пловдив. В една от тях това се прави вече трета година, като са били оперирани 29 жени, съобщи водещият АГ лекар д-р Георги Крумов. За да представи метода, в Пловдив бе дошъл и професорът по онкологични перитонеални заболявания Йоанис Спилиотис, който оперира в клиники в Париж, Атина и Солун. „Основното, с което се занимавам, освен перитонеалната карциноматоза, са карциноми на панкреаса и на черния дроб. Всичко това става, чрез използването на иновативни технологии в медицината, които в последните 15 години влязоха в употреба и се използват в онкохирургията”, каза в Пловдив проф. Спилиотис. По думите му лечението на онкозаболяванията в модерната медицина се комбинират с имунотерапия, като са важнии новите апарати за химиотерапия. „От теоретична гледна точка е поставена като цел, че в следващите 15 години ракът ще се превърне в едно хронично заболяване, както са например: захарният диабет, ревматоидният артрит и други заболявания. Това какво означава? Че дори някой да има това заболяване, ще бъде подложен на терапевтична програма и ще може да живее 20-30 години с диагнозата си. И евентуално смъртта ще настъпва с усложнения от заболяването”, обяснява гръцкият професор. Той уточни, че допреди 20 години онкопациентите, при които са били констатирани дисеминирани разсейки на рака в коремната кухина, са умирали в период от 3 до 6 месеца. На първо място за онкохирурзите са били: ракът на яйчниците, на дебелото черво, на стомаха и едно странно заболяване – псевдомиксомна перитонеи. „Каквото и да прилагахме при тях, като терапия, преживяемостта им бе ниска. В днешно време голям процент от тези пациенти – до около 40%, могат да имат преживяемост до 5 години. Това се дължи на новите лекарства, но и при прилагането на този метод HIPEC”, обяснява водещият онкохирург. Тези пациенти се подлагат на продължителна операция, при която лекарите отстраняват тумора до ниво клетки. След това поставят с тръби в корема на пациента химиотерапевтик, който е загрят до 42,5 градуса по Целзий. Така коремната кухина „се изплаква” с медикаменти, които унищожават останалите незабележими с просто око ракови клетки и не им се позволява да образуват след време нови тумори. По този начин се стопира възможността болестта да рецидивира. Промиването на коремната кухина продължава около 60-70 минути в зависимост от вида на рака. При рак на стомаха е с продължителност около 90 минути. Подборът на пациентите, които могат да бъдат подложени по този метод, е много строг. Лекарите преценяват дали онкоболният има силите да понесе прилагането на HIPEC. В момента в  света има около 300 болници, в които се лекуват онкоболни  по този метод. Над 2 милиона и половина души са били подложени на тази хирургическа интервенция. Изследванията сочат, че в Европа преживяемостта на жени с рак на яйчниците, лекувани по метода HIPEC, е била увеличена с до около 14-15 години и то при условие, че при поставянето на диагнозата са им давани само до 6 месеца живот.", "date": "2019.05.19", "title": "Иновативен метод в хирургията дава шанс за живот на онкоболни"}
{"url": "https://www.monitor.bg:443/bg/a/view/v-okryjna-bolnica-jena-s-novo-lice-sled-kato-dyrvo-premaza-kolata-j-165514", "text": "Хирурзите в столичната УМБАЛ \"Света Анна\" реконструираха лицето на 35-годишна жена, която пострада тежко при инцидент на пътя Пазарджик-Белево. 35-годишната Марияна пътувала заедно със съпруга си и 5-годишното им дете за Пазарджик, когато в района на Костенец върху колата им пада дърво. Младата жена е транспортирана в критично състояние в МБАЛ-Пазарджик, като първоначално лекарите не са давали надежда за живот. Медиците в Пазарджик обаче спасяват пострадалата, а в „Света Анна” е извършена и реконструкция на част от лицето ѝ. „След като са я извадили, се установява, че цялата ѝ глава – лицевият скелет, е направо раздробен. Викат консултант за лицевия скелет – той просто се е притеснил колегата най-вероятно, при което той не може нищо друго да направи и се обаждат се лично на мен. Казах, че аз там не мога да оперирам, защото нямам нужната апаратура. Затова казах по спешност да я преведат в „Св. Анна” – град София. На следващия ден е оперирана, отворена е цялата рана и се установява, че целият среден лицев етаж – костите, са просто раздробени на дребни парчета”, разказа Д-р Жельо Димов, началник на Клиниката по лицево-челюстна хирургия и оториноларингология пред bTV. Налага се носът и небцето на пострадалата да бъдат изградени наново – задача, в която д-р Димов прилага всичките си знания: „Цяла нощ не съм спал – мислех как мога да го събера това нещо. Не съм виждал такова нещо. Аз имам 40 години трудов стаж, не съм виждал такова нещо – толкова раздробено”. Въпреки че все още се намира в реанимация, лекарите дават прогноза, че след като се възстанови, Марияна отново ще може да води нормален живот. Съпругът й Пламен очаква с трепет отново да чуе гласа на жена си. Вече над две седмици той не е разговарял с нея, заради тежкото ѝ състояние. Споделя, че първото нещо, което ще ѝ каже е: „Че се радвам, че е жива”. И днес той не може да си обясни какво точно спаси съпругата му: „Бързо дойде линейка, пожарната бързо дойде, докторите бързо реагираха… късмет”. Марияна има рожден ден през юли. Семейството се надява, че дотогава тя ще се е прибрала у дома.", "date": "2019.05.19", "title": "В Окръжна болница - Жена с ново лице след като дърво премаза колата й"}
{"url": "https://www.monitor.bg:443/bg/a/view/tereza-mej-s-nova-podobrena-oferta-za-brekzit-165515", "text": "Британският премиер Тереза Мей заявява, че преди да напусне поста си ще изложи пред Камарата на общините нова оферта с \"подобрен пакет от мерки\" като последен опит за одобряването на законопроекта за Брекзит, предаде Ройтерс. В статия за днешния \"Сънди таймс\" Мей пише: \"Какъвто и да бъде изходът от всеки индикативен вот, аз не просто ще поискам от членовете на парламента, а вместо това ще ги помоля да погледнат новата и подобрена сделка със свеж чифт очи и да й дадат своята подкрепа\". Вестникът отбелязва, че преди това Мей ще се посъветва с колегите си в правителството за предложените промени. Освен това кабинетът ще обсъди план за редица индикативни гласувания с цел да бъде установено кои предложения може да съберат депутатско мнозинство, допълва неделното издание. В петък преговорите между консерваторите на Мей и лейбъристите в опозиция се провалиха часове след като премиерът се съгласи да обяви в началото на юни кога ще подаде оставка. Вчера говорителят на Лейбъристката партия по въпросите за Брекзит Киър Стармър каза, че за да се излезе от задънената улица, правителството трябва да свика нов референдум за Брекзит.", "date": "2019.05.19", "title": "Тереза Мей с нова подобрена оферта за Брекзит "}
{"url": "https://www.monitor.bg:443/bg/a/view/restavratori-davat-150-godini-garancija-za-jeljaznata-cyrkva-v-istanbul-165524", "text": "Българската желязната църква „Свети Стефан“ в Истанбул , която беше изцяло реставрирана и върната към първоначалния й вид отпреди 120 години е препроектирана и може да издържи земетресение д магнитуд  от 7и 8-а степен по скалата на Рихтер, съобщи инж. Тайлан Акгюн, който е ръководел част от екипа на арх. Фикре Булунмаз. Специалистът е с български корени, баща му бил роден във Варна и се изселил в Турция преди половин век и много пъти водил наследника си до храма на морския бряг, за да му го показва преживе. От България бил и още един от специалистите по заварките, който пристигнал от Шумен. На моменти в осъществяването на сложната операция участие са вземали до сто души. Преоразмеряването на уникалната конструкция /някога във Виена са били отлети колони и греди за още две такива черкви в Букурещ и Австралия/ се е наложило в хода на реставрационните работи, когато станало ясно , че основите на храма край Босфора са поддали и съществува реална опасност той да рухне. Въпрос на време е  било , може би 10 или 15 години църквата да се срути, огромна част от конструкцията, която тежи 500 т е била разядена от ръждата , на практика тя е „висяла във въздуха“, коментира арх. Булунмаз при посещението си в Стара Загора по покана на Камарата на инженерите в България. При подготовката на проектите за реконструкцията и реставрацията , която продължила близо 2 години авторите имали късмета да намерят част от оригиналните черти , изработени във виенската компания „Рудолф Филип Вагнер“, където е било изпълнено отливането на колоните и гредите през далечната 1896 година. Те се намерила в архива на църковното настоятелство, Оригиналният проект бил дело на арх. Ховсеп Азнавур, който е автор и на проекта за тъкачна фабрика в Истанбул, за чийто спасяване работи в момента арх. Булунмаз. Около 90 тона от металната конструция е била подменена в хода на продължилата 7 години и струвала 4,5 млн долара реставрация, единствено камбаната се оказала непокътната. Две години е монтирана някога черквата, макар легендата да разказва, че се я появила само за едно денонощие , стоманените греди и колони били докарани по Дунав и Черно море с кораби. Основният камък на новата църква бил положен от екзарх Йосиф I на 26 април 1892 г.. Сглобяването приключва на 14 юли 1896 г., след което  възникнал  проблем около формата на иконостаса, който бил изработен от Ховсеп  Азнавур по западен, католически образец. Наложило се  за Москва да заминат главния секретар на Екзархията Атанас Шопов и самия архитект, за да преговарят по изработката на нов иконостас в източноправославен стил. Новият план отново бил изработен от Ховсеп Азнавур и  прегледан и одобрен от проф. Николай Василиевич  Покровски от Духовната академия в Санкт Петербург и от архитект Григорий Иванович Котов от Санктпетербургската академия на изкуствата. За цялостното построяване на храма българското правителство превело на Екзархията крупната за онова време сума от около 1 млн. златни лева. Тържественото освещаване, било извършено от екзарх Йосиф I на 8 септември 1898 г. Когато голямата истанбулска община решава да започне реставрацията  през 2009 г. никой не знаел какво е истинското състояние  на конструкцията, църквата била действаща.При свалянето на част от защитното покритие станало ясно, че тя всеки един момент може да рухне, обяснява арх. Булунмаз. 15-членният й екип преминал през десетки перипетии докато се стигне до финалната права, но тя е категорична, че и сега би приела поръчката защото работата била истинско професионално предизвикателство. Пак така, като професионално предизвикателство тя би приела и покана от Франция за възстановяването на катедралата Нотр Дам до Пари.Междувременно екипът на инж. Акгюн вече е започнал работа по реконструкцията на 500 от малките минарета на най-голямата джамия в Мека. Арх.Фикре Булунмаз и колегата и Тайлан Акгюн се срещнаха с архитекти от Стара Загора и представители на обществеността, за да обменят опит по възстановяването на знакови сгради, те са категорични, че поне 150 години няма да се наложат по сериозни ремонти в знаковия храм .", "date": "2019.05.19", "title": "Реставратори дават 150 години гаранция за Желязната църква в Истанбул"}
{"url": "https://www.monitor.bg:443/bg/a/view/faraj-vodi-ostanalite-partii-na-ostrova-dishat-prahta-165517", "text": "Новата британска \"Партия за Брекзит\" на отявления евроскептик Найджъл Фараж запазва голямата си преднина пред управляващата Консервативна партия и опозиционната Лейбъристка партия, сочат резултатите от проучване на нагласите преди евроизборите, предаде Ройтерс. Според анкетата на маркетинговата компания \"Опиниум\" по поръчка на вестник \"Обзървър\" на изборите за Европейски парламент партията на Фараж би получила 34 на сто от гласовете. Този резултат е същият като резултата от проучване преди седмица. Втори са лейбъристите с 20 процента при спад от един пункт, а консерваторите на премиера Тереза Мей може да очакват 12 на сто (повишение с един процент). Проевропейските либералдемократи имат 15 процента, покачване с три пункта. Относно намеренията на избирателите в евентуални избори за Камарата на общините \"Опиниум\" установява, че \"Партията за Брекзит\" също изпреварва консерваторите, но с два пункта - 24 срещу 22 на сто. Фаворити в общите избори са лейбъристите с 29 процента.", "date": "2019.05.19", "title": "Фараж води, останалите партии на Острова дишат прахта "}
{"url": "https://www.monitor.bg:443/bg/a/view/zlostornik-ritna-terminatora-otzad-no-toj-ne-useti-nishto-165518", "text": "Един мъж ритна отзад Арнолд Шварценегер по време на спортна проява в Йоханесбург, след което охраната веднага го залови и отведе, предадоха осведомителните агенции. Седемдесет и едно годишният актьор и бивш губернатор на Калифорния е разговарял с почитатели по време на проявата \"Арнолд класик Африка\" за културизъм и други спортове, когато злоумишленик му нанесе удар с крак. Впоследствие \"Терминаторът\" пусна в \"Туитър\" съобщение за феновете, в което им благодари за загрижеността и ги увери, че се чувства добрe. Шварценегер твърди, че не е усетил нищо и е осъзнал ритника, когато видял видеоклип със случката.", "date": "2019.05.19", "title": "Злосторник ритна Терминатора отзад, но той не усети нищо"}
{"url": "https://www.monitor.bg:443/bg/a/view/dvama-zaginaha-v-septichna-jama-v-silistra-165519", "text": "Двама мъже са загинали, падайки в септична яма в свинекомплекса в силистренското село Попина. Инцидентът е станал вчера сутринта. Главният механик на свинекомплекса бил извикан заради авария в септичната яма. Според проверяващите от Инспекцията по труда в Силистра, той не е трябвало да влиза, защото процесът на почистване бил механизиран. Въпреки това 53-годишният мъж се спуснал в шахтата. Започнал да се задушава от отделящите се отровни газове. \"Двама негови колеги се опитват да му помогнат. На единият обаче също му става лошо от самите изпарения и той пада вътре в шахтата\", обясни пред Нова телевизия кметът на село Попина Светлана Удрева. Тя допълни, че влизането в септичната яма е забранено. Телата на загиналите мъже били извадени от фекалните маси след намесата на екипи на пожарната и Гражданска защита. И двамата загинали - Борис Димитров и Пенчо Драганов, са от село Попина. В понеделник в Попина е обявен ден на траур. В края на март в свинекомплекса избухна пожар. Инцидентът тогава се размина само с материални щети.", "date": "2019.05.19", "title": "Двама загинаха в септична яма в Силистра"}
{"url": "https://www.monitor.bg:443/bg/a/view/poveche-avtonomija-za-avtomobilite-165520", "text": "Nissan съобщи, че въвежда следващата версия на технологията си за автономно управление ProPilot, която ще дебютира в предстоящия модел за японския пазар Skyline. ProPilot 2.0 позволява за първи път на шофьорите да не държат волана с ръце, въпреки че това е ще бъде възможно само на магистрала и само при определени условия. Първата версия ProPilot също взема участие при шофирането на магистрала, предоставяйки полуавтономно подпомагане при ускорение, завиване и спиране, както и предупреждения при преминаване на пътната лента, интелигентно аварийно спиране и интелигентна намеса при смяна на лентата. Създаден, за да управлява движението по магистрала, ProPilot 2.0 изисква първо от водача да въведе своята дестинация, за да може да генерира предварително определен маршрут. След което звукови и визуални известия ще съобщават на шофьора, че е може да използва подпомагано управление, което активира с натискането на бутон. Системата ще помага за поддържането на автомобила в средата на лентата за движение и спазването на безопасна дистанция от превозното средство отпред. Тогава шофьорът може да свали ръце от волана и да остави автомобила да продължи да се движи в съответната лента. Nissan все още не споменава, кога технологията ще бъде въведена и в други превозни средства на компанията, но модела Skyline с ProPilot 2.0 ще бъде достъпен в Япония през есента на 2019 г.", "date": "2019.05.19", "title": "Повече автономия за автомобилите"}
{"url": "https://www.monitor.bg:443/bg/a/view/arabski-lideri-si-urediha-sreshta-sreshtu-iran-165521", "text": "Саудитският крал Салман е поканил ръководители на страните от Персийския залив и други арабски лидери да се съберат за спешна среща, за да обсъдят нападенията от последната седмица срещу Саудитска Арабия и ОАЕ. Това съобщи в Twitter външното министерство в Рияд, цитирано от Ройтерс. Според съобщението срещата е насрочена за 30 май в Мека. Външното министерство на Обединените арабски емирства изрази подкрепа за инициативата на саудитския монарх и заяви, че настоящите \"критични обстоятелства\" изискват единна позиция на всички арабски страни. Миналата неделя край бреговете на емирствата бяха извършени саботажи срещу четири търговски кораба. Два дни по-късно дронове с експлозиви атакуваха петролни инсталации западно от саудитската столица. Саудитска Арабия ще направи всичко възможно, за да избегне война в Близкия изток, но е в готовност да реагира \"с цялата си мощ и решителност\" след атаките срещу нейни петролни танкери и инсталации. Това заяви на пресконференция саудитският министър на външните работи Адел ал Джубейр, цитиран от Ройтерс. Той обвини Иран, че се стреми да дестабилизира района и прикани международната общност да поеме отговорността да спре тези действия иранския режим. Джубейр съобщи, че проиранските йеменски бунтовници хуси са изстреляли по Саудитска Арабия 225 ракети и са изпратили към кралството 141 безпилотни летателни апарата.", "date": "2019.05.19", "title": "Арабски лидери си уредиха среща срещу Иран"}
