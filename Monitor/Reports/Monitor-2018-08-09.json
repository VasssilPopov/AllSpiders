{"url": "https://www.monitor.bg/bg/a/view/nikoj-ne-sledi-za-atv-ta-na-pjasyka-141253", "text": "Никой не следи за АТВ-та по пясъчните ивици у нас. Това показа проверка на „Монитор“. Причината е проста - мощните машини се карат най-често по неохраняемите плажове, защото концесионерите не ги допускат на техните ивици под наем. Управителите на плажовете предпочитат да сложат колкото се може повече чадъри и шезлонги, коментираха те пред „Монитор“. За АТВ-тата отговарят областните управители и МВР. В параграф 22 попадат и инцидентите с ПТП-та на плажните ивици. Ако се случи автомобил или АТВ да навлезе върху пясъчната ивица и блъсне човек, то В подобни случаи униформените прилагат Закона за движение по пътищата. Трябва обаче някой да ги повика и да посочи нарушителя, защото на плажа пътища няма, респективно КАТ няма ангажимент да бди за спазване на пътните правила по тези места. Още по-заплетен е казуса с АТВ-та. При инциденти с подобни офроуд машини, полицията може да вземе мерки, но само ако те са надлежно регистрирани. Много от АТВ-тата обаче не подлежат на задължителна регистрация, защото техническите им характеристики и мощността не отговарят на приетите у нас норми и изисквания. признават контролните органи. Ако пък има случай на неправилно паркиране на автомобил, в забранена зона - директно върху пясъка, то КАТ няма правомощия да налага санкции по Закона за движение по пътищата. В такива случаи се прилага само общинската наредба за опазване на обществения ред, а съответната община е компетентният орган, който може да наложи санкции. Концесионерите, макар и да отговарят за стопанисваните ивици, нямат нито правомощия, нито задължения да осигуряват реда на плажните ивици. В случай на неправилно паркиране, катастрофа или друг инцидент те могат единствено да наберат спешния телефон и да подадат сигнал.", "date": "2018.08.09", "title": "Никой не следи за АТВ-та на пясъка"}
{"url": "https://www.monitor.bg:443/bg/a/view/trygvat-proverki-na-dnevnite-centrove-za-deca-s-uvrejdanija-141265", "text": "Държавната агенция за закрила на детето (ДАЗД) започна проверки в Дневните центрове за деца/младежи с увреждания, съобщиха от агенцията. Целта на инспекциите е да бъде направен актуален преглед на състоянието и качеството на услугите за деца с увреждания, предоставяни от общини и лицензирани доставчици на социални услуги. Ще бъдат изследвани мерките за осигуряване на социални, здравни и интегрирани здравно-социални услуги за деца. Проверката ще обхване 91 дневни центъра и ще приключи в края на септември. Тя ще бъде извършена чрез проучване на документацията, анонимно анкетно проучване, разговори с персонала и потребителите, наблюдение на материалната база и работата. След приключване на проверките ще бъде изготвен анализ и ще бъдат направени предложения за подобряване на качеството на услугата. Информацията ще бъде предоставена на социалния министър и на кметовете на общини. Председателят на ДАЗД д-р Елеонора Лилова и главният директор на дирекция \"Контрол по правата на детето\" Камелия Николова инспектираха дейността на ДЦДМУ \"Свети Врач\" в София. Услугата се посещава от 31 деца, с които работят 8 специалисти - психолози, социални педагози, рехабилитатор.", "date": "2018.08.09", "title": "Тръгват проверки на Дневните  центрове за деца с увреждания "}
{"url": "https://www.monitor.bg:443/bg/a/view/prokuraturata-v-ruse-vodi-razsledvane-za-smyrtta-na-pristanishten-rabotnik-141267", "text": "Окръжната прокуратура в Русе води разследване за смъртта на пристанищния работник Делян Енчев. 39-годишният мъж загина нелепо по време на работа, след като падна от шлеп във водите на Дунав и се удави. От прокуратурата съобщават, че е образувано досъдебно производство за престъпление по член 123 от НК - причиняване на смърт по непредпазливост или немарливо изпълнение на занятие. Уточнява се, че дежурен следовател е бил на мястото на произшествието 40 минути след подаване на сигнала. Разпитани са свидетели, изискани и са получени записи от видеокамерите, получена е документация от работодателя, назначени са технически експертизи и съдебно-медицинска експертиза. Трагедията се случи на 14 юли на пристанище „Запад“, където Делян работел като мотокарист. Заедно с колегата си Сашо отишли да отворят капаците на шлепа, за да разтоварят превозваната тор. Единият капак заяждал и Делян се опитал да го отвори с лост, но лостът се отплеснал и мъжът, който не можел да плува, паднал във водите на Дунав. Колегата му скочил след него, но въпреки че бил професионален спасител, не успял да изкара Делян на брега. Тялото бе извадено от водата след два дни. Близките на мъжа искат да не се потули случаят и да излязат наяве нередностите в предприятието. Делян не бил почивал повече от две седмици и не бил обезопасен с пояс или жилетка. Освен това не било работа на мотокариста да отваря капаците на шлепа. Срокът на разследването за смъртта на Делян Енчев е два месеца.", "date": "2018.08.09", "title": "Прокуратурата в Русе разследва смъртта на пристанищен работник "}
{"url": "https://www.monitor.bg:443/bg/a/view/kradci-brojat-pitietata-na-turistite-temata-141268", "text": "Пияни туристи спъват работата на полицията по морето. Те не помнят кога, къде и как са ги обрали. За това се оплакаха командировани от СДВР служители по курортите. Те се хванали за главите още първите дни, след като в районните управления в по-малките градчета започнали да пристигат голи до кръста махмурлии, които заявявали, че са обрани, и пускали жалби. В тях обаче не знаели какво да напишат, тъй като си спомняли вечерта едва до второто посетено заведение. След това всичко им се губило, включително и парите. Последният случай бил в Созопол. Там преди три дни англичанин се появил в приемната на полицията и казал, че му липсват повече от 4 хил. лева. Веднага бил сформиран екип, които тръгнал по дадените насоки от чужденеца. Мъжът, който бил около 60-годишен, обяснил, че е бил на ресторант, след това за едно малко питие на бар. Оказало се обаче, че е посетил три бара, а малките питиета далеч повече от едно. В последното заведение, където бил, пък почерпил щедро седем млади момичета, дал и бакшиш от 1000 лева на сервитьорките. В друг случай пък поданик на кралицата се напил до козирката и изгубил празното си портмоне. Отново подал сигнал на следващия ден, а час по-късно намерил парите в задния си джоб. \"Постоянно имаме такива сигнали. Длъжни сме да работим по всеки един от тях, което обаче ни пречи да разкриваме истинските престъпления\", обясниха разследващи пред \"Монитор\". От там поясниха, че въпреки това всеки ден залавят по един крадец. Отново не случайно, жертвите били пияни. Оказало се, че джебчиите по плажа и около заведенията специално чакали набелязания да изпие поне по три питиета, за да го атакуват. Тогава хората ставали изключително немарливи към вещите си.", "date": "2018.08.09", "title": "Крадци броят питиетата на туристите (ТЕМАТА)"}
{"url": "https://www.monitor.bg:443/bg/a/view/sedeneto-vyrhu-topka-spasjava-ot-shipovete-141231", "text": "Работещите с компютър по 8 и повече часа дневно страдат от сериозни заболявания на гръбначния стълб. Между 75 и 80 на сто от тях са търсили помощ от лекар и са посещавали лечебен масаж или физиотерапия заради такива оплаквания. От тях 70% са на възраст 35- 50 години, показва проучване. Ако седите без движение половин час, концентрацията на полезния холестерол, т.е. липопротеиновата плътност, пада до 20 на сто. От своя страна това оказва неблагоприятно въздействие върху бъбреците и сърдечно-съдовата система, предупреждава британския експерт Кевин Бредли. Дори само 5 минути физическа активност може да подобри ситуацията, успокоява той. Английският терапевт препоръчва няколко хитрини за преодоляване на неблагоприятните последици от заседяването в едно и също потоложение часове наред. Вместо стол ползвайте надуваема топка за упражнения, когато това е възможно. Този „тренажор“ кара човек да прави движения с цялото си тяло, за да балансира и пази равновесие. Това помага да се подобри осанката и да се спаси гръбначният стълб от остехондроза. Освен това, седенето върху топка подпомага изгарянето на калории. Поклащане на краката и ръцете, както и изпъване на гърба на всеки 15 минути раздвижва кръвта. Дори, докато пишете, можете периодично да повдигате краката си под бюрото, като се стараете да ги задържате в хоризонтално положение няколко секунди. После ги отпускайте бавно. Тази тренировка е добра не само за краката, но и за заздравяване на гръбначния стълб – най-слабото място на работещите в офис. Хванете се с две ръце за ръба на бюрото. Правете движения все едно искате да го повдигнете. Напрежението при това упражнение тонизира всички мускули в тялото и стимулира работата на тези в гърба, които поддържат гръбначния стълб. Всеки път, когато е възможно говорете по телефона чрез високоговорител, за да облекчите ръката. Бедата е, че когато го държим, ние променяме стойката и наклона на главата, което оказва неблагоприятно влияние върху раменете. От 50 до 90 на сто от работещите с компютър изпитват напрежение в очите или вече са развили някакво заболяване. Превантивно ползвайте правилото „20 х 20 х 20“. Това означава, че на всеки 20 минути, в продължение на 20 секунди гледайте обект на разстояние 20 метра. Мигайте често, защото работейки пред компютъра ние мигаме до 70% по-рядко, отколкото обикновено. Освен това, въздухът в офиса не е от най-чистите и е сух. Когато усетите сухота в очите, капнете си увлажняващи капки, каквито се продават без рецепта в аптеките.", "date": "2018.08.09", "title": "Седенето върху топка спасява от шиповете "}
{"url": "https://www.monitor.bg:443/bg/a/view/dejan-dyneshki-horata-iskat-pratki-ot-poshtata-vmesto-da-chakat-kurier-141258", "text": "Най-ниските заплати на служителите се увеличиха с 55%, казва в интервю пред \"Монитор\" изпълнителният директор на „Български пощи”. - Това е част от общата стратегия, която се стремим да следваме през последните години – да стъпим по-сериозно на пазара на електронната търговия, тъй като определено напоследък изоставаме. Една от причините е технологичното обновяване, което правим. Пуснахме софтуер, който да оптимизира обработката на пощенските пратки в цялата страна. Това дава възможност на софтуера да кореспондира директно със системата на eMAG и съответно да се появим като техен доставчик. Нашата структура дава възможност при добро качество като последваща стъпка да станем един от основните доставчици на eMAG, клиентите да ни припознаят като такъв и да са доволни от това какво продаваме. Започваме с 19 станции, имаме шестмесечен пилотен проект с тях. Доста отдавна си говорим с този електронен магазин. Контактът стана чрез румънските пощи, с които eMAG са постигнали доста добри резултати. Започнали са като нас с пилотен проект от няколко месеца с няколко на брой станции, след което са ги увеличили, търсенето е нараснало. Поради ангажираността на работещите хора по-скоро се търси услуга пратките да се получат на място в пощенски станции. Не мога да кажа как е разпределен пазарът при нашите конкуренти, но отчитаме, че сериозно намалява процентът на хората, които искат да получават пратката вкъщи, да чакат куриер неопределено време, да се съобразяват с неговия график и т.н. Куриерът дава предварителен отрязък от време, в който трябва да бъде чакан, което е все едно да чакаш техник да ти оправи телевизора или бойлера. Когато ги вземаш от пощенска станция, ти си определяш графика, хората са динамични – спират, вземат, заминават, което дава голям шанс на компания с голяма структура като нас да се чувстваме конкурентни на пазара. - Това, което стартираме постепенно, е да се опитаме да променим облика им. Този проект ще даде възможност и на други електронни магазини да работят с нас. На тези места, в които работим с eMAG, ще могат да се получават и колети от всички електронни магазини, които искат да работят с нас. Ние сме създали универсален формат, с който комуникираме с платформите на отделните електронни магазини. Просто трябва да видим какви са форматите на съответния магазин, да ги нагодим с нашите и да стартираме работата. Надявам се да е кратък процес. Всеки желаещ – малък или голям магазин, може да дойде при нас и да му предложим услугата, която предлагаме - доставка до вкъщи или доставка до пощенска станция. Нашите конкуренти са стартирали по-напред във времето и е нормално да се очаква, че имат по-добър механизъм. Но въпреки всичко аз разчитам, че нашите специалисти са нито по-лоши, нито по-малко, надявам се съвсем скоро да се види сериозен ръст на тази услуга. - Участваме в различни проекти, за да осигуряваме допълнителни средства за обучение на нашите хора. В момента имаме няколко проекта, един от тях е за иновации в пощенския сектор при управлението на възрастта. Той е насочен към подобряване на работата на екипи от хора в различни възрасти. По-възрастните да предадат опита си, а по-младите да им помогнат да работят със съвременните технологии. Допълнително разработваме интегрирана система за обучение по застрахователно посредничество, правим такова в момента със застраховки по „Гражданска отговорност“ с един от големите доставчици на тази услуга на пазара. Това се изпълнява до октомври 2018 г. Относно модернизацията в „Български пощи“ работим в две направления – едното е подобряване на софтуерните ни платформи, другото е доставка на различни технологии. Тази година спечелихме проект, което ни позволява да доставим сортировъчна машина, която да обработва малки пратки, които са основният поток, идващ от Китай, САЩ и Германия, т.е. от електронните магазини. Тази машина ще ни даде възможност да обработваме много по-бързо тези пратки. Ще пренасочваме ресурс в други дейности, тъй като в момента тези пратки се обработват полуавтоматично. Тази машина ще обработва 15 000 пратки на час, което е доста сериозна възможност. Първоначално ние ще започнем с настройка за по-малко, но това е доста сериозен скок по отношение на технологиите при нас, тъй като ръстът при малките пратки от Китай е доста сериозен. През 2017 г. спрямо 2016-а имаме 33% нарастване на тези пратки, а сега към 5-месечието на 2018 г. спрямо същия период на 2017 г. имаме 82%, т.е. почти двойно са скочили пратките, които се движат по тези канали. Електронната търговия генерира по-голямата част от пратките, появяват се много платформи, много бизнеси се правят в електронното пространство, елементът, без който той не би бил възможен, е куриерската услуга. Там имаме голям бум и това влече след себе си нарастване на потока от пратки, който се движи. - В момента започваме преговори с регулатора, който в последния си доклад изказа теза, която преди не е била застъпвана - че пощенската мрежа на задължения оператор е доста демографски дебалансирана, т.е. имаме места, където живеят много малко хора, а поддържаме офиси, съответно хабим ресурси, а държавата ни компенсира, т.е. ние ще се опитаме да пораздвижим пощенската мрежа така, че тя да отговори на демографията в момента. Знаете, че има голямо движение на хора от малки населени места към големи, на обезлюдяване, има населени места, където преди 20 - 30 години са живели около 1000 души, сега живеят 20 - 70 души. Каквото и решение да се намери, съвместно с КРС, дружеството ще спази ангажимента си да доставя универсалната пощенска услуга до всички населени места в България. - Ще се търси някакъв франчайзингов модел или пощенско агентство, в момента обслужваме всички места в страната, без да имаме станции във всяко населено място, с т.нар. междуселищни пощальони. Те се обслужват от най-близката пощенска станция. Наред с услугите, които сме задължени да изпълняваме, ние изплащаме и пенсии – дали ще преместим една поща, или няма да я преместим, качеството на услугите не се повлиява, тъй като имаме установена технология. Това, което в момента правим, е да се опитаме при по-големите населени места, където има по-голяма концентрация на пощенски станции, да ги преместим в места, където хората се движат в по-компактни групи, в по-големи обеми. Търсим естествения поток, така че да е в полза на клиента. В момента, като изключим централните пощенски станции, които са в центъра на градовете, търсим начин в големите населени места да разположим пощенските офиси по различен начин в зависимост от количеството хора. В последните години непрекъснато се увеличава минималната работна заплата, което пък влияе на работните заплати в дружеството, тук работят повече от 10 000 души. През последните години фонд „Работна заплата“ се повиши с 20 млн., което не е никак малко. Най-ниската заплата е повишена с 55%, въпреки че нашите хора смятат, че заплатите са ниски. Да, нашите заплати не са на нивото на технологичните компании, то и няма как да бъде, но ние пък се стремим непрекъснато да търсим резерви, за да осигуряваме достойно заплащане на нашите служители. В момента най-ниската заплата се движи между 500 и 600 лева. Преди три-четири години се движеше между 300 и 400 лева. - Аз не виждам вече мотиви за подобни действия. Колегите са решили да свалят ръководството, затова гладуват. През последните години се появи този синдикат, който в момента стачкува. Аз не искам да коментирам какви са целите им. Просто ми се струва, че това е насочено в друга сфера, която е далеч от защитата на интересите на трудещите се. Въпреки всичко това са наши служители и ние се стремим да се съобразяваме с тях. Първо, те са немного на брой. Нали разбирате, че при десет хиляди служители да се занимаваме с двама-трима е прекалено екстравагантно на фона на всички проблеми в дружеството, които трябва да решаваме, но ние го правим. Първо стачкуваха за недадени ваучери, после се оказа, че ваучерите са им дадени. После стачкуваха за класове, които ние поради забавянето на тяхното включване към колективния трудов договор изплатихме с малко закъснение, но те си ги получиха. Те са си поставили за цел повишаване на заплатите с 10% на цялото дружество – чета го в техните изявления. Искат оставка на ръководството, подобряване на някои неща. Това, което в момента се случва, е като терор на малцинството над мнозинството. Продължават да работят при нас, като поставят неизпълними искания - 10% повишаване на заплатите, те според мен не знаят цифрата, която стои зад тези 10 на сто повишение. И колко работа трябва да свършат хората в дружеството, за да бъде осигурен този ресурс. Но те са решили да гладуват, което за мен звучи почти абсурдно. Деян Дънешки е инженер с магистърска степен по изчислителна техника от Техническия университет в София Работил е в Техническия университет – София, и в компании от сектора на информационните технологии Бил е член на управителния съвет на Българската асоциация за информационни технологии (БАИТ). Заемал е поста директор на ИА „Електронни съобщителни мрежи и информационни системи” От юни 2010 г. до май 2013 г. е главен изпълнителен директор на „Български пощи” ЕАД. Става отново изп. директор на компанията през ноември 2014 г.", "date": "2018.08.09", "title": "Деян Дънешки: Хората искат пратки от пощата, вместо да чакат куриер"}
{"url": "https://www.monitor.bg:443/bg/a/view/kzk-pogna-stolichnoto-parno-za-monopol-141259", "text": "Комисията за защита на конкуренцията (КЗК) е предявила на \"Топлофикация София\" ЕАД твърдения за извършено нарушение, изразяващо се в злоупотреба с господстващо положение на пазара на пренос на топлинна енергия. Това съобщиха от антимонополното ведомство. Комисията е установила, че от юли 2015 г. \"Топлофикация София\" ЕАД сключва договори за присъединяване с утвърдени образци, в които в противоречие на разпоредбите на ЗЗК едностранно налага на клиентите/инвеститорите три нелоялни търговски условия. Тези условия са: да изградят за своя сметка енергийните обекти (присъединителен топлопровод, съоръженията към него и абонатна станция), нужни за присъединяването на клиенти на топлинна енергия за битови нужди към топлопреносната мрежа; да предоставят за безвъзмездно ползване на топлопреносното предприятие изградените от клиента енергийни обекти; да получат заплащане на цената на прехвърлените енергийни обекти в топлинна енергия. По своята същност първото условие представлява налагане на необосновани разходи, които съгласно нормативната уредба \"Топлофикация София\" ЕАД следва да поеме във връзка с изграждането на енергийните обекти, нужни за присъединяване на клиенти на топлинна енергия за битови нужди към топлопреносната мрежа. Другото условие представлява налагане на необосновано задължение на клиентите, в техен ущърб, да предоставят за безвъзмездно ползване енергийни обекти, които са изградили със собствени средства, за които съгласно ЗЕ и Общите условия на \"Топлофикация-София\" ЕАД, топлопреносното дружество следва да заплаща цена за ползване. Третото условие необосновано лишава строителите инвеститори от законоустановеното им право да възвърнат инвестицията, която са направили, за да изградят енергийните обекти вместо \"Топлофикация София\", тъй като те не се явяват крайни потребители на топлинна енергия и поради тази причина е невъзможно да се възмездят чрез този наложен им способ. Комисията счита, че тези условия представляват нелоялни търговски условия, налагани от страна на предприятие с господстващо положение, които не са обосновани от обективни обстоятелства, а насочени към извличане на финансови ползи чрез експлоатиране на търговските партньори въз основа на притежаваната пазарна мощ. Същите нямат друга легитимна цел, освен експлоатацията им, не са обективно необходими и налагането им би било невъзможно от предприятие, непритежаващо господстващо положение, посочват от комисията. В срок от 30 дни адресатите на определението и молителите имат право да представят писмени възражения по предявените твърдения. Срокът започва да тече от деня на получаване на определението. В срок от 30 дни адресатите на определението и молителите имат право да представят писмени възражения по предявените твърдения. Срокът започва да тече от деня на получаване на определението.", "date": "2018.08.09", "title": "КЗК погна столичното парно за злоупотреба с монопол"}
{"url": "https://www.monitor.bg:443/bg/a/view/petima-ot-bandata-na-mitio-ochite-okonchatelno-v-aresta-141246", "text": "Апелативният спецсъд остави окончателно в ареста петимата обвинени за участие в организирана престъпна група, ръководена от Димитър Желязков – Очите за рекет, палежи и нанасяне на телесни повреди. Те бяха задържани при спецакция миналия четвъртък в Слънчев бряг и Южното Черноморие. Няколко дни преди операцията Желязков замина за Гърция и там в петък научил, че го издирват с европейска заповед за арест и чрез Интерпол. Веднага през нощта отишъл в Турция с кола на фирма, чийто собственик е зам.-председателят на Общинския съвет в Бургас от левицата Бенчо Бенчев. Няколко часа по-късно турската полиция арестува Очите в хотел в Истанбул и още 7 души, сред които Бенчев, бивш депутат и две жени. Още на следващия ден в събота седмината бяха предадени от турските власти на българската гранична полиция, тъй като било възприето, че хора, които придружават издирван за тежко престъпление, са заплаха за сигурността на Турция. Желязков остана в арест в Турция, където чака дело за екстрадиция. Издирваният Калоян Колев сам се предаде у нас, връщайки се от Испания. Все още с червена бюлетина на Интерпол се издирва общинския съветник от Несебър Пейко Янков. В апелативния спецсъд се явиха Иван Пишиев, Радослав Николов - Рачо, сочен за дясна ръка на Очите, Иван Найденов и Венцислав Христов – Лавацата. Петият, Йордан Въчев - Ларжа, не дойде, защото според адвоката му не се чувствал добре. Те обжалваха решението на спецсъда да им наложи най-тежката мярка за неотклонение „задържане под стража“. По време на заседанието стана ясно, че по разпореждане на Желязков човек от бандата му запалил игрална зала в Слънчев бряг като за изпълнението на задачата си Карен Ованесян получил 250 лв. Това признал Ованесян пред разследващите, като обяснил, че един човек му дал парите и туба с бензин и му казал: „Отивай и си върши работата“. Ованесян също е обвиняем, но е пуснат на свобода от прокурор. Иван Найденов пък е уличен за палеж по негово ДНК върху ръкав на риза, намерен в Слънчев бряг. А Иван Пишиев бил в сериозен любовен триъгълник с майка и дъщеря, които са свидетелки по делото. Обвиняемите поискаха по-леки мерки – от подписка до домашен арест, обяснявайки на съда, че не са извършили престъпления, няма да извършат такива, нито пък ще се укрият. Апелативният спецсъд потвърди ареста на петимата с мотивите, че има доказателства, че са изпълнявали разпореждания на Очите да завземат чужди бизнеси в сферата на погребалните услуги, такситата, хазарта и наркотиците. Рачо е отговарял за вендинг автоматите в Бургаско - събирал такса \"спокойствие\" от собственици на подобни машини. Лавацата продавал амфетамини на улични дилъри и парите отчитал на Очите. Йордан Въчев се водил като лейтенант на Очите, който да заеме мястото му, ако влезе в затвора. За Иван Найденов съдът не намери доказателства за участие в групата на Очите, но откри данни, че той е подпалил казино в Слънчев бряг. Съдът прие, че ако петимата бъдат пуснати на свобода, могат да извършат нови престъпления.", "date": "2018.08.09", "title": "Петима от бандата на Митьо Очите окончателно в ареста "}
{"url": "https://www.monitor.bg/bg/a/view/kopenhagen-i-sydija-spynaha-cska-v-sofija-141272", "text": "ЦСКА допусна домакинска загуба с 1:2 от \"Копенхаген\" в първата среща от третия квалификационен кръг на Лига Европа, в която главно действащо лице за съжаление се превърна съдията от Белгия Барт Вертентен.  Реферът удари сериозно рамо на датчаните, след като първо изгони пресилено Божидар Чорбаджийски в 41-ата минута, а в 74-ата подари дузпа на гостите, която бе реализирана от Кенан Кодро за пълния обрат в тяхна полза. Така задачата на ЦСКА се усложни преди реванша в Копенхаген след седмица. \"Червените\" ще трябва да наваксват пасива на 16 август от 19:30 часа. В срещата, която се игра при отлична атмосфера на \"Васил Левски\", Мауридес успя да открие резултата в 15-ата минута. На бразилския таран асистира Кирил Десподов. Гостите от Дания изравниха в 64-ата след попадение на резервата Денис Вавро. Проблемите за ЦСКА започнаха още преди мача. На тренировката вчера тежко се контузи Жеферсон, който скъса връзки на коляното и ще бъде опериран. Мястото му сред титулярите зае Ангел Лясков. Младокът се представи добре на левия бек и игра цял мач срещу ФК Копенхаген. По време на двубоя пък травма получи Едвин Джеси, което накара Ел Маестро да извършва принуделна смяна. Освен това ЦСКА трябваше да се справя и без наказаните си титуляри Николай Бодуров и Кристиян Малинов. Както е известно, извън строя поради травми са още Станислав Манолев и Енрике Рафаел.", "date": "2018.08.09", "title": "\"Копенхаген\" и съдия спънаха ЦСКА в София"}
{"url": "https://www.monitor.bg:443/bg/a/view/limonite-borjat-izlychvanijata-ot-ekrana-141229", "text": "Ако вашата работа е свързана с компютър, има няколко елементарни начина да поддържате очите си винаги бодри.", "date": "2018.08.09", "title": "Лимоните борят излъчванията от екрана "}
{"url": "https://www.monitor.bg/bg/a/view/shte-byde-goresht-petyk-sys-slab-polyh-141263", "text": "Ще духа слаб, в Дунавската равнина и източните райони до умерен вятър от изток-североизток. Максималните температури ще са между 29 и 34, в София около 29 градуса. По Черноморието ще е слънчево с до умерен североизточен вятър. Максималните температури на въздуха ще са 28-30. Температурата на морската вода е 27-28 градуса. Вълнението на морето ще бъде 2-3 бала. В планините ще преобладава слънчево време, с временни увеличения на облачността. Ще духа до умерен вятър от изток-североизток. Максималната температура на височина 1200 метра ще е около 23, на 2000 метра - около 15 градуса. През почивните дни ще бъде слънчево. Вятърът ще е слаб, в Дунавската равнина и източните райони до умерен, с източна компонента. В събота дневните температури ще са с градус-два по-ниски, а от неделя отново ще се повишават.", "date": "2018.08.09", "title": "Ще бъде горещ петък със слаб полъх"}
{"url": "https://www.monitor.bg:443/bg/a/view/stejtym-se-izpravja-sreshtu-drevna-akula-141210", "text": "Да премери сили в ръкопашен бой под океана, когато противникът му е огромна древна акула – на това предизвикателство се натъква Джейсън Стейтъм в поредния екшън във филмографията си - „Мега звяр“. Лентата, която ще се появи в българските кина от утре, позициониря Джонас (Стейтъм) на бреговете на Тайланд. Репутацията му на експерт в спасителните операции на голяма дълбочина е разрушена, след като първата му среща с голямото животно му печели славата на психично болен индивид. Всичко се променя обаче, когато научна експедиция потвърждава „развинтеното въображение“ на гмуркача. \"Мега звяр\" е адаптиран по поредицата книги \"Мегалодон\" на Стив Олтън, заснет е от режисьора Джон Търтълтоб и е поредният опит на Холивуд да възкреси славата на „Челюсти“. Филмът е поредното заглавие, с което американската индустрия таргетира публиката в Китай, като някои основни персонажи са китайския океанограф д-р Жанг (Уинстън Чао) и дъщеря му Суийнг ((Ли Бинбин). С участие в продукцията се разписват още Робърт Тейлър, Рейн Уилсън, Джесика МакНами, Руби Роуз и др.", "date": "2018.08.09", "title": "Стейтъм се изправя срещу древна акула"}
{"url": "https://www.monitor.bg:443/bg/a/view/ds-chengeta-v-ataka-sreshtu-peevski-141264", "text": "Наследниците на ДС активираха пионките си за поредна клеветническа атака срещу депутата от ДПС и наш издател Делян Пеевски. За таран на атаката този път бе използван един от неформалните говорители на забегналия зад граница Цветан Василев, който усилено се крие от българското правосъдие, пред което трябва да отговаря за източването на КТБ. Вместо да се върне у нас и да бъде съден за престъпленията си, обаче БГ Мадоф урежда поредните ченгеджийски постановки, чрез които да прехвърли на друг отговорността за ограбените вложители и откраднатите милиарди. За целта при които вади позабравено политическо чучело пред удобна на Василев медия, за да говори уж скандални, а в действителност напълно измислени факти. Точно това представлява и интервюто, дадено от изпадналия от политическата сцена преди почти 2 десетилетия Осман Октай пред „Фрогнюз“. В него изгонения от политиката Октай заради съмнения, че бъркал в партийната каса на ДПС, говори за задкулисни касиери и по чисто мафиотски начин предава послания, че определени неудобни за менторите му фигури трябва да бъдат разчистени. Скандалната политическа мумия дори посочва два възможни начина това да се случи – чрез изпращането им в забвение или чрез физическото им ликвидиране. Важно е да се отбележи, че както собственикът на сайта Огнян Стефанов, известен с ДС псевдонима си агент Академик, В периода 1975-1983 г. той е бил сътрудник на Държавна сигурност под псевдоним Огнян. Нищо чудно, че именно тези герои са използвани от олигархичния син на задкулисието Цветан Василев да разпръскват лъжи срещу вечния им враг – Делян Пеевски. От години депутатът е превърнат в мишена за фалшиви новини на наследниците на ДС - олигарсите у нас и техния ментор Иван Костов, заради журналистическите разследвания на медиите от нашата издателска група, както и заради законодателните инициативи на Пеевски, които целят осветляването на задкулисието у нас и възпиране на опитите на тези престъпни босове да ограбват страната и гражданите й. Отвратителната смес от ченгета от Държавна сигурност и  , която атакува Делян Пеевски, показва, че ние, медиите от неговата издателска група, сме на прав път с нашите разкрития и ще продължим да се движим по него.", "date": "2018.08.09", "title": "ДС ченгета в атака срещу Пеевски"}
{"url": "https://www.monitor.bg:443/bg/a/view/konkurs-za-ese-za-160-godishninata-na-bolgradskata-gimnazija-141222", "text": "Министерството на образованието и науката, Областна администрация – Сливен и регионалните управления на образованието организират национален ученически конкурс за написване на есе, посветено на 160-годишнината на Болградската гимназия „Георги Сава Раковски“ - гр. Болград, Украйна. Учениците от 5 до 12 клас имат възможност да напишат есета на тема „160 години Болградската гимназия – извор на родолюбие“. Творбите им трябва да отговарят на темата и да бъдат в обем до 3 страници. До 18 септември желаещите трябва да изпратят 3 екземпляра на есетата си на адрес 8800 гр. Сливен, ул. „Димитър Добрович“ № 3, Областна администрация Сливен, отбелязвайки „за участие в Националния конкурс“ и/или на имейл адрес: bolgim160@abv.bg. Участниците не трябва да забравят да посочат трите си имена, града от който са, училището, класа и телефон за обратна връзка. Резултатите ще бъдат обявени до 25 септември, а награждаването ще бъде на 29-ти. Класираните на първо и второ място печелят екскурзия до Болград, а всички участници ще получат грамоти, книги и публикуване на есетата им в юбилеен сборник.", "date": "2018.08.09", "title": "Конкурс за есе за 160-годишнината на Болградската гимназия"}
{"url": "https://www.monitor.bg:443/bg/a/view/ludogorec-pak-se-skysa-da-propuska-no-pobedi-141271", "text": "\"Лудогорец\" надви с 1:0 шампиона на Босна и Херцеговина \"Зрински\" (Мостар) в първи мач от третия предварителен кръг на Лига Европа.  Единственото попадение бе дело на Козмин Моци в 16-ата минута с глава. Съставът на Пауло Аутуори може да съжалява, че взе минимален аванс преди реванша след седмица в Широки брег, тъй като \"орлите\" пропуснаха доста положения.   На \"Лудогорец Арена\" Пауло Аутуори бе направил три промени в тима от загубата с \"Локомотив\" (Пловдив) преди няколко дни с 0:1 в Разград. Натанел, Лукоки и Марселиньо започнаха вместо Антон Недялков, Вържил Мисиджан, който бе наказан, както и Густаво Кампаняро. “Орлите” отпаднаха от битката за групите в Шампионската лига и сега търсят участие в груповата фаза на Лига Европа, като за целта трябва да отстранят първо \"Зрински\", а след това да се справят с победителя от двойката \"Торпедо Кутаиси\" - \"Кукеши\".", "date": "2018.08.09", "title": "\"Лудогорец\" пак се скъса да пропуска, но победи"}
{"url": "https://www.monitor.bg:443/bg/a/view/obraha-dedi-janki-141262", "text": "Певецът Деди Янки стана жертва на грабеж. След обир, единият от изпълнителите на тоталния хит Despacito се прости с украшения на стойност 2 милиона евро. Крадецът проникнал в хотелската стая на гласовития пуерториканец във Валенсия, Испания, като се правел, че всъщност той е Деди Янки. Мъжът помолил управата да му отвори сейфа, където се съхранявали скъпите бижута на клиента. Обирджията необезпокоявано прибрал съдържанието му и напуснал хотела, като задигнал и допълнителни 2500 долара. След като разбрал за кражбата, реалният Деди Янки се обърнал към полицията, която разпитала сътрудниците на хотела и започнала разследване по случая.", "date": "2018.08.09", "title": "Обраха Деди Янки"}
{"url": "https://www.monitor.bg:443/bg/a/view/samo-286-se-zapisaha-da-uchat-za-voenni-141254", "text": "Общо 206-има българи се записаха да учат за военни през учебната 2018/2019 г. Бройката е сборна от Военното училище във Велико Търново и Военноморското във Варна. Около 60 от местата за курсанти са незаети след първия прием в Националния военен университет “Васил Левски” във Велико Търново. Очаква се те да бъдат заети по време на втория прием през септември. Военният ВУЗ обяви прием на 224-ма курсанти и над 280 студенти за учебната 2018/2019 г. Запълнени са над 70% от обявените места. За бакалаври в трите факултета са приети над 170 души, или над 80%, като Почти изцяло са запълнени местата във факултет „Общовойскови” във Велико Търново и в „Авиационен” в Долна Митрополия. В старата столица са останали само пет места за различните специалности, с едно по-малко са незаетите в Долна Митрополия. Най-много свободни места са останали във факултет „Артилерия, ПВО и комуникационни и информационни системи” в Шумен. За втора поредна година НВУ продължава прием за задочно обучение на офицерски кандидати, сержанти и войници за придобиване на образователно-квалификационна степен “бакалавър по военно дело”. Миналата година бяха приети шестима, а за тази план-приемът е за 20 души, като местата вече са попълнени. „Тази година за първи път НВУ ще обучава военнослужещи – офицерски кандидати, сержанти и войници, притежаващи висше образование по специалности, съответстващи на гражданската на курсантите, в курс за професионална квалификация по военно дело. Подготовката продължава 1 г., а в края те ще бъдат произведени в лейтенанти”, каза началникът на НВУ ген. Пламен Богданов, като уточни, че план-приемът е за 28 души. „Отчитаме добра кампания по приема. За пореден път се убеждаваме, че когато се работи усилено и се посещават много населени места и училища, това дава много добри резултати”, каза още началникът на Военния университет. 42-а курсанти влизат на 10 август във ВВМУ„Н. Й. Вапцаров“ във Варна. 21 от тях са във военните а другите 21 са за обучение на военни лекари. Това съобщи шефът на Военноморското училище флотен адмирал, професор, доктор на военните науки Боян Медникаров. Веднага курсантите ще започнат началната си военна подготовка, която ще продължи до 21 септември, когато ще е клетвата им. При цивилния прием квотата от 500 места за гражданските специалности е изпълнена на 12 юли. Допълнително са приети още 60 студенти по съвместен проект с Военно-транспортното училище за специалността „Корабоплаване“, каза още адмирал Медникаров. Няколко са сред най-желаните специалности, като за някои от тях са се конкурирали по 6 кандидати за 1 място. Сред тях са „Корабоводене“, „Корабни машини и механизми“, „Мениджмънт на водния транспорт“, „Морска логистика“, „Информационни и компютърни технологии“. Тази година са приети и 39 анголски студенти, които ще се обучават за нуждите на техния риболов. Други 110 студенти се очакват още от Гърция и Турция. Общо във ВВМУ„Н. Й. Вапцаров“ във Варна се обучават чуждестранни студенти от 14 националности.", "date": "2018.08.09", "title": "Само 286 се записаха да учат за военни"}
{"url": "https://www.monitor.bg:443/bg/a/view/hvanaha-britanec-s-10-kg-opium-za-nad-620-hil-leva-141232", "text": "Британски гражданин е бил задържан на ГКПП \"Капитан Андреево\" след като в автомобила му са били открити 10,368 кг опиум. До момента е установено, че на 8 август на ГКПП-то от Турция в България той е влязъл с лек автомобил „Мерцедес“ с английски номера. Возилото било отклонено за пълна митническа проверка. Във вътрешността на резервната гума бил открит полиетиленов цилиндричен пакет, съдържащ тъмно смолисто вещество. При тестване с полеви наркотест, същото реагирало на опиум. Проведени са били процесуално-следствени действия, при които лекият автомобил и намереното наркотично вещество са били иззети. По първоначални данни стойността на иззетото наркотично вещество възлиза на 622 080 лв. Британският гражданин е бил привлечен към наказателна отговорност за престъпление по чл. 242 ал.4, вр. ал.2 от Наказателния кодекс. Окръжната прокуратура-Хасково привлече като обвиняем 49-годишния британец.  Според държавното обвинение предметът на престъплението е в особено големи размери и деянието представлява особено тежък случай – престъпление по чл.242 от Наказателния кодекс.  Прокурорите ще настояват пред съда в Хасково на трафиканта да бъде наложен постоянен арест.", "date": "2018.08.09", "title": "Хванаха британец с 10 кг опиум за над 620 хил. лева"}
{"url": "https://www.monitor.bg:443/bg/a/view/nova-dramatichna-pobeda-i-grisho-e-na-final-v-toronto-141269", "text": "Григор Димитров записа втори драматичен успех на \"Мастърс\" турнира в Торонто. Българинът се наложи със 7:6(1), 3:6, 7:6(4) над 20-годишния американец Франсис Тиафо в двубой от третия кръг на Rogers Cup. С победата си Гришо успя да подобри представянето си през миналата година в тази надпревара, когато отпадна именно на тази фаза след загуба от Робин Хаасе. Българинът показа както някои от най-добрите си страни в мача срещу Тиафо, така и някои сривове, които можеха да му костват ново поражение. Гришо обаче показа здрави нерви, преодоля спада от средата на втората и началото на третата част и успя да се поздрави с крайния успех. Двамата тенисисти не бяха играли помежду си досега. Тиафо е №41 в световната ранглиста към момента. Както е ясно в предишния кръг Григор отново трябваше да мине през драмата на тайбрека в третия сет, но спечели срещу традиционно неудобния си съперник Фернандо Вердаско. На четвъртфиналите Димитров ще се изправи срещу №4 Кевин Андерсън,  финалист на \"Уимбълдън\" за тази година, който елиминира Иля Ивашка (Беларус) със 7:5, 6:3.", "date": "2018.08.09", "title": "Нова драматична победа и Гришо е на ¼-финал в Торонто"}
{"url": "https://www.monitor.bg:443/bg/a/view/desetorna-globa-za-neizrjaden-jazovir-pri-povtorno-narushenie-141238", "text": "До десет пъти се увеличава глобата за неизряден язовир при повторно нарушение. Това съобщи председателят на държавната агенция Петър Горновски по време на работна среща, организирана от областния управител на Търговище Митко Стайков, с представители на общини и общински съвети от областта. В нея участие взеха и заместник-председателят на ДАМТН ген. Кирил Войнов и главният секретар на агенцията Николай Николов. При констатиране на първо несъответствие Държавната агенция за метрологичен и технически надзор (ДАМТН) съставя наказателните постановления на стойност от около 1 000 лв., но в случаите, когато собствениците не са предприели действия за отстраняването на неизправност при повторна проверка цифрата нараства до 10 хил. лв. Акцент в дискусията беше възможността общините да прехвърлят водоемите, които не могат да стопанисват, на новосъздаденото предприятие, което ще поеме грижата за тях. То ще извършва комплексно управление на язовири - публична и частна държавна собственост. Срокът за това решение е 8 октомври, припомни той.", "date": "2018.08.09", "title": "Десеторна глоба за неизряден язовир "}
{"url": "https://www.monitor.bg:443/bg/a/view/desetki-hiljadi-moljat-za-promjana-na-granicite-na-turskata-provincija-batman-141252", "text": "Над 23 000 души са се подписали под петиция с призив към турските власти да бъдат променени границите на провинция Батман така, че да отговарят на името си - да изглежда като прилеп. Петицията е публикувана на сайта Change.org. Батман има нужда от промени и нека да започнем от границите, пише създателят на призива Кемал Атакан, като допълва, че с промяната на границите провинцията ще стане по-реалистична. Петицията едва ли ще предизвика каквато и да било реакция от страна на властите в Турция, а вероятността границите на Батман да бъдат променени клони към нула. Любопитен е фактът през 2008 г. кметът на Батман Хюсеин Калкан отправи обвинения към DC Comics и Warner Bros, че са използвали името за супергероя без разрешение. Той обаче изобщо не си е направил труда да провери фактите – град Батман носи това име от средата на ХХ в., докато първият комикс за „Батман“ излиза през 1939 г.", "date": "2018.08.09", "title": "Десетки хиляди молят за промяна на границите на турската провинция Батман"}
{"url": "https://www.monitor.bg:443/bg/a/view/djuliana-gani-stava-pevica-141198", "text": "Силиконката Джулиана Гани се преориентира към музикалната сцена. За новото си амплоа русокосата изкусителка се похвали с кадри от звукозаписното студио. „Очаквайте скоро“, намигна тя на феновете си. Пеенето всъщност не е чуждо за Гани. Тя е завършила музикално училище с профил „Поп и джаз пеене“, след което е сменила посоката с „Икономика на туризма“ в Пловдивския университет. изповяда се по време на участието си във „Вип Брадър“ тя. Мис Силикон 2013 е добавила в актива си и магистратура - „Европейски проекти“. Междувременно стана ясно, че Джулиана е готова за втора сватба. Дни след раздялата с настоящия й съпруг – фитнес инструктора Станимир Ташев, тя вече е в сериозна връзка с негов колега – Илиян Найденов. Към момента двамата са си подарили романтична екскурзия до испанския курорт Марбея. Малката Джулка, както наричат Гани след престоя й при Големия брат, е категорична, че ако получи предложение за брак - няма да се поколебае и ще се съгласи.", "date": "2018.08.09", "title": "Джулиана Гани става певица"}
{"url": "https://www.monitor.bg:443/bg/a/view/ultrasi-na-cska-biha-datchani-v-sofija-i-slynchev-brjag-141256", "text": "Фенове на „Копенхаген“ са били бити в сряда през деня и вечерта, научи „Монитор“. Шамари е имало на столичния булевард „Витоша“, където пред популярно заведение четирима датчани са били атакувани с камъни и подръчни материали. В мелето няма сериозно пострадали, като единствено един от гостите е с пукната глава. Освен това група от десетина фенове на „Копенхаген“ са попаднали на засада и на плажа в Слънчев бряг. От полицията потвърдиха за инцидента, като датските граждани са отказали да подават жалба, както и не са пожелали да бъдат прегледани от лекар. Според очевидци феновете на \"Копенхаген\" са изяли няколко шамара и са отнесли плюнки, но тъй като не са отвърнали на агресията, до по-сериозни последствия не се е стигнало. Двете агитки имат стара вражда от преди няколко години, когато запалянковци на \"Копенхаген\" бяха в София за мача с \"Лудогорец\". Тогава ядрото на датчаните бе помляно от хулигани на ЦСКА, които успяха да пленят голямо знаме на гостите. Именно поради тази причина, както и заради боевете в последните дни се очаква \"гореща\" визита на \"червените\" в Дания, където местните хулигани със сигурност ще търсят реванш.", "date": "2018.08.09", "title": "Ултраси на ЦСКА биха датчани в София и Слънчев бряг"}
{"url": "https://www.monitor.bg:443/bg/a/view/arestuvaha-i-malkija-sin-na-josko-kostinbrodskija-141255", "text": "Непълнолетният син на Йоско Костинбродския също е арестуван. През юни Валентин Йосифов бил обвинен, че заедно с още трима е откраднал яке от момче, пише Блиц. Случката е от януари т.г. Обвинението му идва само няколко седмици след това на брат му - Иван. По-големият син на Йоско Костинбродския беше обвинен за участие в престъпна група за наркотици и рекет, която подготвяла убийствата на прокурори и полицаи. Така и двете деца на Йосиф Йосифов вече са зад решетките. Бащата се издирва от март 2014-а. Той беше съден и оправдан за стрелбата по Киро Японеца. ", "date": "2018.08.09", "title": "Арестуваха и малкия син на Йоско Костинбродския"}
{"url": "https://www.monitor.bg:443/bg/a/view/mafiotski-istorii-141243", "text": "Около приключването на летния политически сезон и заминаването на главните политически актьори на море в публичното пространство се заформи новата-стара тема за черноморските мутри. Оказа се, че именно на морето неусетно са се върнали познатите от 90-те години на миналия век личности, или по-точно някакви техни копия, щото оригиналите повечето са отстреляни, а по-умните от тях са преминали в светлия бизнес. Този бандитски римейк се оказа неприятен по няколко линии. на които им се наложи да плащат все по-високи такси „спокойствие”, защото в противен случай ги заплашваха всякакви неприятности, включително различни степени на физическа разправа. Второ, надигналата глава престъпност се усети както от гостите на българските черноморски курорти, така и от чуждите туроператори. Да си спомним само престрелката преди повече от две години в Слънчев бряг, когато беше тежко улучен и един от героите на последния мафиотски скандал с истанбулски привкус. Тогава убити и ранени невинни граждани нямаше, но това, последното, си беше чист късмет. Който може и да не се повтори, ако самозабравили се мутри отново почнат да се избиват на публично място. Съчетано с не много доброто време за морска почивка, това заплаши със съществено редуциране едно важно за държавата и за местните хора финансово перо. И, трето, появата и усилването на подобен бандитизъм бяха оценени от най-високо място като пречка пред очакваното прекратяване на унизителното за страната ни наблюдение в сектора на законността и сигурността. Ясно беше, че така повече не може да продължава, и в резултат на тази констатация държавата нанесе видим удар върху някои знакови в тази област фигури. Дали ще се спре дотук и какви ще бъдат последствията от тези действия, предстои да видим в най-скоро време. А междувременно изплуваха и други проблеми, в които се оказаха замесени партийни и даже държавни структури. Тежки щети по репутацията понесе ръководството на БСП, което напоследък беше особено активно в атаките си към управляващата коалиция на всички възможни нива. Сега на това ръководство ще му се наложи да се държи по-обрано предвид на това, че в съмнителна дейност и укривателство на бандити беше обвинен не кой да е, а ръководителят на групата общински съветници на БСП в Бургас, който по съвместителство беше и зам.-председател на общинския съвет. Така, впрочем, групата на БСП се гръмна в крака, защото остана с четирима души (при минимум петима души за образуване на група) и като така изчезна от правния мир на община Бургас. Междувременно активисти на БСП на регионално и национално ниво влязоха в крещящо противоречие по телевизии и сайтове, като едните твърдяха, че въпросният човек бил дал 50 000 лева на партията, а другите – че давал само по 70 лева на месец. Историята не свърши дотук и бързо се разви от времената на култовата филмова сага „Кръстникът”. Разбира се, българските актьори се оказаха на светлинни години назад от американските оригинали. Централното ръководство на БСП се опита да нанесе съкрушителен според него самото контраудар на ГЕРБ, като заяви, че Агенция „Митници” ползва за охрана фирма на упоменатия бивш заместник-председател на общинския съвет в Бургас. Така се заложи на стратегията „Всички са маскари”, но тя в този случай не сработи. Контраударът се оказа пак самопрострелване, защото се разбра, че въпросната фирма за охрана е наета не от правителството на ГЕРБ, а от служебния кабинет, назначен от сегашния президент. Така че добре е да се проверява, преди да се говори. Тук обикновено завесата се спуска по спешност, за да се прикрие поне част от резила. Остава да видим дали въпросната фирма ще продължи да охранява една от най-важните държавни агенции. Впрочем, докато фирмата си гледа работата и докато нейният собственик няма влязла в сила присъда, всяко прекратяване на договора с нея ще доведе до законни неустойки, които държавата ще плати. Но то е така, тук всеки, който се сети, съди държавата за нещо. И обикновено я осъжда. Напоследък това го правят даже престъпници с влязла в сила доживотна присъда. И ще продължава да бъде така, докато за всеки такъв гаф на осъждане на държавата тя не започне чрез насрещни искове да си прибира парите от сгафилите съдебни чиновници. Независимо от ранговете и връзките им. Или даже точно заради ранговете и връзките им. До този момент видяхме (а и много добре знаехме и преди), че България е корумпирана държава, че престъпниците работят с политици и държавни служители на различни нива и че борбата с корупцията, тоест с кражбите, се води до голяма степен формално. България обаче не съществува в някакъв обществено-политически вакуум, тя се намира в Европа, и по-общо казано на Земята, където има много и различни държави. Да видим следователно какво е положението в Европа и по света по фундаменталния въпрос с корупцията, тоест с кражбите на ресурс. Думите „корупция” и „мафия” не сме ги измислили ние. След Втората световна война в Италия, родината на мафията, политическата сцена до голяма степен и в течение на цели 50 години (!) се доминира от един консервативен християнски политик, починал през 2013 година на 94-годишна възраст. Този човек, заемал 7 (седем!) пъти премиерския пост, както и различни други високи политически постове, се оказа тясно свързан с босовете на италианската мафия, като тази връзка стига до взаимни клетви и мафиотски целувки. Междувременно мафията избива италиански магистрати, а десетки други са убити при опит да разобличат връзките на италианските бандити с италианските политици. Премиер тогава, да припомня, е близкият до бандитите уважаван християнски демократ. Няма смисъл да пишем повече за Италия. Един френски президент, премиер и кмет на Париж беше уличен в тежка корупция и даже беше осъден. Е, като на уважаван президент му дадоха само две години условно. Един друг френски президент, освен че се замеси във вътрешни корупционни скандали, взе едни много пари от либийския диктатор Кадафи. Парите изчезнаха, а Кадафи го няма на този свят, за да си каже каквото трябва. За следващия френски президент социалист не се доказаха корупционни практики. Но той пък ходеше вечер с моторетка при една от любовниците си, докато друга любовница (социалистка) го чакаше в Елисейския дворец. Пиша това не защото ме интересува какво правят френските президенти с любовниците си, а защото Франция е член на НАТО и ядрена държава също така. И ако ядреното куфарче охраната (също на моторетка) го беше загубила и ако бяха го намерили бойците от „Ислямска държава“, щеше да стане мазало. Великият германски канцлер, който през 1990 година обедини Германия и създаде сегашната германска канцлерка, навремето „забрави” да декларира няколко милиона марки, дарени му от бизнеса, и те потънаха. Да кажем, че в някоя черна каса, щото това е най-малкият грях. Холандското кралско семейство пък от край време се забърква в скандали, от които по-известни са хеликоптерните сделки с многомилионни комисиони. Не по-различно е положението в испанското кралско семейство. В Испания, впрочем, крадат не само в кралското семейство. Поради масови кражби, наречени нежно „корупционни практики”, съвсем наскоро падна консервативното испанско правителство и там започнаха да управляват социалистите, без да са спечелили избори. В съседна Гърция, да не я забравим случайно, редовно министри и висши чиновници попадат в затвора с дълги присъди поради аналогична доходна дейност. Именно тази доходна дейност - кражбите, се практикува най-масово на Запад. За Южна Америка няма какво да се говори, там корупцията си е национален спорт. Даже българската бразилска президентка пострада по тази линия, а менторът й, друг виден бразилски президент, вече е за десет години в затвора. В Китай всяка година разстрелват хиляди хора за стопански престъпления, а бройката не се съобщава, за да не се дразнят правозащитниците. За корупцията в Русия могат да се напишат романи, там богатствата са безкрайни и се краде не като за световно, а като за вселенско. Остана да споменем Близкия изток и Африка, но и там нещата са ясни. Краде се в бедните африкански държави, краде се и в по-богатите. Навремето ги крадяха колонизаторите, сега си се крадат сами. Или - ако е по-благозвучно, самокорумпират си се. Редно е да завършим с най-голямата кражба на всички времена, а именно тази на американския финансов гений Барни Мадоф с неговата нова-стара схема на Понци. Не е ясно колко точно е откраднал геният, но се говори за над 70 милиарда долара, което е повече от годишния брутен вътрешен продукт на България. На този фон кражбите от КТБ на един банкер, наречен Българския Мадоф, са по-скромни и се оценяват само на 7 милиарда лева. Ма то и България е доста по-малка държава от Великите Съединени американски щати, така че всъщност кражбата на КТБ си е рекорд, ако мерим в относителни единици, а именно на глава от населението. Така че безспорно и тук сме дали нещо на света. Е, не е най-доброто, но такова сме имали, такова сме дали. На мен обаче Барни Мадоф ми е особено любим, защото той изми срама от челото на малоумните български баби и дядовци, дето дават милиони общо на циганите всяка година - къде за златен пирон на внучката (дори когато нямат внучка), къде за уж залавяне на телефонни измамници. Измит е срамът, защото ако българските старци си дават по най-малуомен начин левчетата на изродите измамници, то маса видни американски финансисти, холивудски звезди и всякакви други бунаци не просто даваха, но и се натискаха яростно на Мадоф, за да им вземе (тоест открадне) той парите.  ", "date": "2018.08.09", "title": "Мафиотски истории"}
{"url": "https://www.monitor.bg:443/bg/a/view/ac-dc-otnovo-v-studio-141245", "text": "Въпреки безпощадните удари на съдбата върху легендите AC/DC, която им отне основателя на групата и по-голям брат на Ангъс – Малкълм Йънг, и спря вокалистът Браян Джонсън от концерти заради загуба на слуха, бандата май не възнамерява да спира дейност. Отново тръгна дума, че динозаврите записват нов албум. Този път повод за съмненията е появата преди няколко дни на бившия барабанист на DC Фил Руд и Стив Йънг, който зае мястото на чичо си зад ритъм китарата, в звукозаписното студио Warehouse във Ванкувър. Именно там AC/DC записаха последните си три албума. Двамата музиканти са видени от фенове, които се кълнат, че са те. Потвърждение за присъствието им в канадския град дойде и от Кайл Харкьот, вокалист на местната банда Hexripper. Певецът твърди, че е видял Фил Руд, който напусна бандата заради проблеми със закона и наркотиците преди 3 години, но се зарече да се завърне, и човек от екипа на австралийските легенди в самото студио. Слуховете съвсем се засилиха след като ден по-късно не по свидетелски показания, а със снимкови доказателства е запечатано присъствието на самия Ангъс Иънг и Браян Джонсън, чиято загуба на слух е проблем повече за концертите по големи стадиони, отколкото за студийна работа. Именно затова, през 2016-та заместникът на легендарния Бон Скот напусна мястото зад микрофона по средата на турнето на AC/DC, и се наложи скоростна смяна, за да не спре обиколката. Тогава Ангъс избра фронтмена на Guns N'Roses Аксел Роуз да замести титуляра. Преди половин година отново се носеха слухове за съвместна работа на бандата в студио, но без никакви доказателства, а за ужас на най-заклетите фенове мълвата гласеше, че новият албум ще е записан с Аксел. Днес меломаните могат да си отдъхнал, че ако има нова тава то тя ще е с дизеловия глас на Браян Джонсън. Никакво официално потвърждение или дори намек обаче не идва от страна на групата какво се случва в студиото във Ванкувър.", "date": "2018.08.09", "title": "AC/DC отново в студио"}
{"url": "https://www.monitor.bg:443/bg/a/view/lozan-panov-se-pokri-ot-komisija-antikorupcija-141234", "text": "За втора поредна година председателят на ВКС не спазва изискванията за публичност, като пробва да се отърве от проверка на новата комисия „Антикорупция“.  Проверка на изданието показва, че за втора поредна година съдията на задкулисието не само че не спазва изискванията за публичност, но този път като нарушител може да се окаже и предложената от него за заместник-председател и ръководител на Гражданската колегия на ВКС съдия Светла Димитрова. Според актуалното законодателство шефовете на ВКС и ВАС не са длъжни да попълват справките за имущество за себе си и за членовете на техните семейства, когато са в качеството си на съдии. Това те трябва да правят пред Инспектора към Висшия съдебен съвет (ИВСС). Като административни ръководители на ВКС и на ВАС обаче Лозан Панов и Георги Чолаков или упълномощени от тях лица се явяват възложители на обществени поръчки. Като такива двамата и упълномощените от тях лица са длъжни да декларират доходи, имоти и интереси не само пред ИВСС, но и пред КПКОНПИ. Точно в това си качество Чолаков подава годишна декларация, която е публикувана в тази част на Публичния регистър на КПКОНПИ, в която попадат властимащите, упълномощени по реда на ЗОП като възложителите на обществени поръчки. Проверка на тази графа установява обаче, че председателят на ВКС не е подавал имуществена декларация пред КПКОНПИ. Така се оказва, че както и през 2017 г., така и тази година от 25-имата членове на ВСС единствен Лозан Панов е решил, че не следва да декларира имуществото и доходите си, неговите и на съпругата му Елисавета Панова пред институция, която се явява независима от съдебната власт. Този път Панов все пак има основание да не подава декларация за имущество и интереси пред КПКОНПИ, защото не той, а друг се явява възложител на обществени поръчки по ЗОП от името на ВКС. Това обаче оказва се далеч не означава, че Лозан Панов отново не е нарушил антикорупционното законодателство. Това е така, защото скандалният съдия е упълномощил своята нова заместничка Светла Димитрова да представлява институцията при процедурите за разходване на публични средства. В Публичния регистър обаче нейна декларация няма, за което тя може да бъде глобена. Съществува и хипотеза, при която Светла Димитрова е спазила законовите изисквания и съвестно е подала декларация пред КПКОНПИ, но това да не е отразено в Публичния регистър. Причината - председателят на ВКС Лозан Панов не е информирал антикорупционната комисия, че не той, а друго лице е упълномощено да провежда обществените поръчки във ВКС. Така нарушител на антикорупционното законодателство отново става Лозан Панов.", "date": "2018.08.09", "title": " Лозан Панов се покри от комисия „Антикорупция“"}
{"url": "https://www.monitor.bg:443/bg/a/view/ros-ot-prijateli-razsmiva-v-uil-i-grejs-141236", "text": "След дългогодишна пауза от комедиините поредици на малкия екран, любимият Рос Гелър от „Приятели“ се завръща с роля в друг хитов сериал, носител на „Еми“ - „Уил и Грейс“. Поредицата бе подновена миналата година след 11-годишна пауза и предстои излъчване на втория от новите сезони, който се снима в момента. Именно в него, за минимум 5 епизода влиза звездата. Той ще се превъплъти в новата любовна тръпка на Грейс. Това е завръщане на Шуимър към ситкомите, който след „Прители“ се отдаде на драматични образи и беше номиниран за „Еми“ за участието си в „The People vs. O.J. Simpson: American Crime Story“. \"Опитваме се да отворим сюжета. комнетира един от създателите на „Уил и Грейс“ Макс Мъчник. Новият, 10-ти подред, сезон ще включва 18 серии и ще се завърти по NBC на 4 октомври. Вече е в продукция и 11-ти сезон, който ще съдържа също толкова епизода. Освен Шуимър, в поредицата гостуват още звезди като Алек Болдуин, Челси Хендлър и Мери Маккормак.", "date": "2018.08.09", "title": "Рос от „Приятели“ разсмива в „Уил и Грейс“"}
{"url": "https://www.monitor.bg:443/bg/a/view/andrej-grindin-se-puska-v-212-kilometrov-maraton-141237", "text": "Известният ски бегач и планински бегач Андрей Гридин стартира утре в 6.00 ч. от Бонсови поляни в Люлин планина в уникално изпитание. Той ще бъде първият, който ще тества 212-километров маршрут, преминаващ покрай 25 манастира, разположени в полите на планините около София. Това ще бъде и първата цялостна обиколка на Софийското поле по новоустановеното трасе на вело и бегови пробег \"Софийски манастири\". Ултрамаратонът беше учреден преди 3 г. от сдружение \"Маратон\" със съдействието на фондация \"София - Европейска столица на спорта\" и Столична община. Съорганизаторите постепенно приобщаваха по трасето нови и нови манастири, като първата година състезанието беше в един етап, миналата есен - в два, и сега, в третата си година, ще бъде в три етапа. Общата им дължина вече е 212 км, а самото състезание е насрочено за 14, 15 и 16 септември във връзка с празника на София. \"Опитвам нещо съвсем ново, коментира Андрей Гридин. - Целта ми е да тествам маршрута, по който ще минат всички след месец, но ще се опитам да го премина за два, а не за три дни. Ще бягам само в светлата част на деня.\" Андрей Гридин ще бъде първият, който ще тества гигантския маршрут. Покрай него през цялото време ще бъде екип от сдружение \"Маратон\", което е осигурило логистиката. Движението на Гридин в уникалния му опит за рекорд ще може да се следи чрез осигурен от спонсора му линк през цялото време онлайн на неговия Fаcebook: https://www.facebook.com/skibaby2 Гридин беше в олимпийската делегация на България като ски-бегач на зимните игри в Сочи 2014 г., където се класира 41-ви в маратона на 50 км. Това ще бъде втората най-дълга дистанция, преминавана някога от ултрамаратонеца, след като през февруари той завърши 270-километрово изпитание в Испания.", "date": "2018.08.09", "title": "Андрей Гридин се пуска в 212-километров маратон"}
{"url": "https://www.monitor.bg:443/bg/a/view/pylen-cikyl-ot-lyji-za-peevski-141239", "text": "За едно денонощие Фабриката за фалшиви новини завъртя пълен цикъл от дежурните лъжи по адрес на депутата и наш издател Делян Пеевски. От години медиите, финансирани от българската олигархия, тиражират лъжи за Пеевски по три основни направления – строителен бизнес, „Булгартабак“ и медиен монопол. Само за едно денонощие фабриката успя хем да изпълни в количествено отношение дневния си норматив от фалшиви публикации, хем в като съдържание изреди целия конспект. „Медиапул“ на бившата говорителка на Иван Костов – Стояна Георгиева, отново си измисли връзка на произволна строителна фирма с Пеевски. Фактът, че в Търговския регистър, който дори любимото НПО на Фабриката за фалшиви новини „Репортери без граници“ посочва като добър и достоверен източник, ясно е указано кой е собственик на въпросната фирма и се вижда, че съвсем не тревожи авторите на измислиците. „И ако \"Джи Пи Груп\" и ГБС редовно печелят големи поръчки, \"ПСТ Груп\" през последните години не успяваше да вземе нищо. Причината беше свързването на фирмата с депутата Делян Пеевски, макар по документи да няма нищо общо с нея“. Това безочливо заключение пишат от „Медиапул“. Сайтът, бухалка на олигархията, директно си признава, че не е приятел с истината и тя не е важна част от публикациите в него. Важното е „да се удари“ неудобна фирма и да се оклевети неудобна личност. Нисък праг за пропускливост на невярна информация демонстрират и от партийния орган на БСП „Дума“. В очерк за фирмите на тютюневия холдинг „Булгартабак“ е поместено твърдението, че „според информации в медиите се предполага, че са контролирани от депутата от ДПС Делян Пеевски“. Уж сериозен политически вестник, а пък си позволява да вместо да направи проверка във фирмените регистри. Ако в редакционното му каре не пишеше, че се издава от Националния съвет на БСП, човек би си помислил, че „Дума“ е собственост на протежето на Иван Костов - Иво Прокопиев. Друго протеже на Командира – Нели Огнянова, пък не пропуска да създава пропаганден шум около законопроекта на Пеевски и колегите му от ДПС Йордан Цонев, Хамид Хамид и Велислава Кръстева за прозрачността в медиите. По всячески начин медийната слуга на Командира се старае да се противопостави на промените, които биха осветили мръсните връзки на медиите с олигархията. И затова дори и да няма информационен повод Огнянова в блога си препечатва опорните си точки, а ветрилото от сайтове около Фабриката за фалшиви новини ги тиражира.", "date": "2018.08.09", "title": "Пълен цикъл от лъжи за Пеевски"}
{"url": "https://www.monitor.bg:443/bg/a/view/levski-ostana-bez-zashtita-gubi-jablonski-za-mesec-141242", "text": "Треньорът на „Левски“ Славиша Стоянович получи поредна неприятна новина. Наставникът няма да може да разчита близо месец на един от водещите футболисти на тима Давид Яблонски. Лидерът в отбраната на „сините“ не тренира от два дни, като лекарският щаб е прогнозирал, че чехът може да е на линия за срещите в началото на септември. Отсъствието на Яблонски обърква допълнително плановете на Славиша Стоянович, който не може да разчита и на капитана Иван Горанов. Така на практика „сините“ остават в отбрана само с Холмар Ейолфсон, Цветкович и Аймен Белаид. Това означава, че лекарите в тима ще трябва да направят всичко по силите си да вдигнат на крака юношата Деян Иванов, който да започне като титуляр до Ейолфсон в сърцето на обраната. Така Цветкович ще играе от дясно, а Белаид отново ще трябва да попълва дупката от ляво на фланга.", "date": "2018.08.09", "title": "„Левски“ остана без защита, губи Яблонски за месец"}
{"url": "https://www.monitor.bg:443/bg/a/view/zam-ombudsman-skastri-pinokio-che-ne-znae-zakona-141241", "text": "Зам.-омбудсманът и бивш правосъден министър Диана Ковачева скастри сламеният лидер на „Да(й), България“ и пишман юрист Христо Иванов, че не знае закона. В свое отворено писмо Ковачева опровергава твърденията на партийното ГМО отроче на олигархията, че е подписвала инструкция за конвойна дейност, която сега аверите на Пинокио уж обжалват в съда. Както „Монитор“ вече писа проваленият министър Христо Иванов гръмко обяви, че ще обжалва инструкцията за конвой на затворници и арестанти, но се оказа, че от :Да(й), България“ са внесли в съда жалба срещу вече отменена наредба. Това се потвърждава и от писмото на Ковачева, която надълго и широко разяснява на пишман юристът, който иначе има претенции да бъде управленец, че няма как да бъде обжалван вече не съществуващ документ. Ето и цялото писмо на Диана Ковачева: Във връзка с информация за обжалване на инструкция за конвойната дейност от 2012 г., от Движение „Да, България“, в която се твърди, че е утвърдена от мен в качеството ми на министър на правосъдието, бих искала да направя няколко важни уточнения, тъй като се правят недопустими внушения. Изненадва липсата на минимално усилие на юристите, които атакуват Правилата за конвойната дейност от 2012 г., да проверят за какво точно става въпрос. На първо място изобщо не става въпрос за Инструкция, а за Правила за конвойната дейност, утвърдени от министъра на правосъдието на 5 ноември 2012 г. на основание чл. 8 ал. 2 т. 11 от Правилника за устройството и дейността на Главна дирекция „Охрана“ (ДВ бр. 60 от 30.07.2009 г.). Причината за тяхното приемане през 2012 г. е да се включат за първи път разпоредби за защита правата на човека и забрана на изтезанията на лишените от свобода лица (чл. 6). Актът, който се опитват да атакуват, не се отнася до конвоирането на задържани лица до медицински  заведения, какъвто е случаят на г-жа Иванчева, който получи широк отзвук. Конвоят до медицински заведения не се осъществява от ГД „Охрана“, а от Главна дирекция „Изпълнение на наказанията“ и  се определя на базата на Инструкция на началника на Софийския затвор от 2013 г., която няма нищо общо с утвърдените през 2012 Правила. Евентуално тя е актът, който са искали да атакуват въпросните юристи. Преди да бъдат утвърдени Правилата от 2012 г. са съгласувани с неправителствена организация (Фондация „Български адвокати за правата на човека“), Националното бюро за правна помощ и Комисията за защита от дискриминация. Всички становища са положителни и бележките са взети предвид. Атакуваната пред ВАС Инструкция (а всъщност Правила от 2012 г.) е отменена през 2017 г. като в частта за използването на помощните средства няма промяна при издаването на новите Правила.  Излиза, че обект на обжалване е отменен акт, който изобщо не се отнася до конкретния случай. При обжалването има грешка в акта, в органа на издаване и във факта. Следователно има поне три грешки, допуснати от групата юристи, които правят обжалването недопустимо и позицията неиздържана. Извън правния абсурд, при който се обжалва отменен акт, все пак бих искала да обърна внимание, че макар той да не се прилага за конвой до медицински заведения, при конвоя по отменените, но и по сега действащите Правила, поставянето на белезници на краката е предвидено като задължително единствено и само за особено опасни лица (чл. 24 т. 7).  Във всички случаи при т. нар. усилен конвой става въпрос за определяне на мерките за охрана в зависимост от степента на обществена опасност  и личността на конвоираното лице, включително дали е склонно към агресия или физическо насилие (чл. 17. Т. 7) . Това предполага индивидуална оценка във всеки конкретен случай на тези, които прилагат инструкцията. Поставянето на белезници на краката и други засилени помощни средства не е рутинна мярка и във всички случаи следва да е съпътствана от индивидуална оценка на риска за конкретното лице. Така е по приетите от мен правила. Така е и по правилата, които ги заменят през 2017 г.              В този смисъл,  Правилата не предвиждат отклонение от стандартите за защита правата на човека. Очевидно е, че прилагането на инструкцията, която касае конвоя до болници, не е съпътствано от оценка на риска на всяко конвоирано лице, а се поставят помощни средства, без да е изяснен елементът на опасност от бягство или агресия. Причината за това обаче не се съдържа в Правилата от 2012 г., които съм утвърдила в качеството ми на министър на правосъдието.    И като заместник-омбудсман продължавам да отстоявам правата на човека и изцяло заставам зад констатациите в доклада на омбудсмана и препоръките, които сме направили от 2016 г. до сега.", "date": "2018.08.09", "title": "Зам.-омбудсман скастри Пинокио, че не знае закона"}
{"url": "https://www.monitor.bg:443/bg/a/view/3000-evro-globa-za-shepa-pjasyk-na-sardinija-141230", "text": "Властите на италианския остров Сардиния намериха начин как да се справят с досадните туристи, които взимат пясък като „сувенир“ от красивите плажове там, пише в. „Гардиън“. На нарушителите ще бъде налагана глоба в размер на 3000 евро. Проблемът съществува в Сардиния от години. Миналата година на летище Каляри в багажа на летовниците е бил намерен над един тон пясък, въпреки че табели по плажовете ясно предупреждават, че практиката е забранена. Преди няколко дни 40-годишен италианец, който живее във Великобритания, но е роден в Неапол, бе глобен с 1000 евро, след като полицията го хвана с бутилка, пълна с пясък от плажа Галура в северната част на Сардиния. Пясъкът обикновено се събира в пластмасови бутилки или в торби. Властите казват, че макар на пръв поглед да е безобидно, това е не само нарушение, но и вреди на околната среда на острова.", "date": "2018.08.09", "title": "3000 евро глоба за шепа пясък на Сардиния"}
{"url": "https://www.monitor.bg:443/bg/a/view/lng-terminali-za-384-mln-se-strojat-v-es-141228", "text": "384 млн. евро ще бъдат инвестирани в страните от ЕС в изграждането и разширението на терминали за доставки на втечнен природен газ, съобщиха от Еврокомисията. Сред проектите е и изграждането на LNG-терминала край беломорското пристанище Алекснадруполис, като стойността му се изчислява на 124 млн. евро, капацитетът му ще бъде 5,5 млрд. куб. м. От това съоръжение, което трябва да е готово през 2020 г., газ ще може да получава и България, като синьото гориво ще се транспортира по интерконектора между България и Гърция, чието изграждане трябва да започне до края на 2018 г. До края на годината на остров Ревитуса край Атина трябва да завърши увеличаването на капацитета на терминала там от сегашните 2 млрд. куб. м до поне 5 млрд. кубика, като инвестицията се изчислява на почти 51 млн. евро. На Балканите се строи още един LNG-терминал. Съоръжението ще е на хърватския остров Крк и трябва да е готово през 2019 г. Стойността му е 108 млн. евро, а мощността му 2,6 млрд. куб. м на година. В списъка на проектите от общ интерес са още изграждането на терминалите за втечнен газ в Кипър, в шведския порт Гьотеборг и Шанън, Ирландия, а също и увеличаването на капацитета на съществуващото съоръжение в полския град Швиноу̀йшче. Работещите в момента LNG-терминали в ЕС имат свободен капаците около 150 млрд. куб. м.", "date": "2018.08.09", "title": "LNG-терминали за €384 млн. се строят в ЕС"}
{"url": "https://www.monitor.bg:443/bg/a/view/razvivame-pleksit-i-pnevmonii-ot-klimatika-141227", "text": "Хората, които работят в офис смятат, че са застраховани срещу трудови злополки. Те обаче са засрашени от редица заболявания, коитио настъпват неусетни и стават ясни, едва след като се развият, предупреждават специалисти по трудова медицина. Първият признак, че е време служителят да промени стереотипа си и заседналия начин на живот са натрупаните килограми в повече. Това е сигурен белег, че сте се обездвижили, затова предприемете мерки преди наднорменото тегло да ви е изиграло лош номер. Ако нямате възможност да ходите на фитнес или да плувате след работа, изкачвайте планината или тичайте в парка поне през почивните дни. Имате ли възможност да оставите автомобила поне един ден в седмицата, направете го, а когато сте с него, опитайте да го паркирате колкото е възможно по-далече от офиса, за да си осигурите няколко крачки здраве в повече. Както и да протича денят ви, не забравяйте че около 2-3 часа разходка подобряват всички органи и системи, балансират кръвното и очното налягане. Едно от опасни са заболяванията, които възникват като следствие от излишните килограми и липсата на достатъчно движение е тромбозата. Тя се изразява в тромби, които се образуват в съдовете на краката. Те могат да се образуват дори и в белите дробове (пулмонална емболия), както и варикоза. Постоянният спътник на офис-служтелят е главоболието. Постоянното изкуствено осветление и прегърбената стойка са напълно достатъчни за появата на мигрена. Ситуацията се утежнява и от непрекъснатото звънене на телефони. При подобен проблем ще помогне масажът в областта на слепоочията. Мигрената може да се лекува и с различни препарати, които се предлагат в аптеките. Климатикът, колкото и да прави приятна атмосферата в горещините, е причина за тежки пневмонии, настинки и алергии, както и за суха и изтощена кожа. Има няколко златни правила, които потребителят трябва да спазва, така че уредът да му носи комфорт, а не болести. Рязката смяна на градусите навън и вътре в помещението е стрес за организма. Сред най-големите заблуди е схващането, че идеалната температура на климатика през летните дни трябва да е 23-25 градуса. Разлика в градусите между вътре и вън не трябва да бъде по-голяма от 6-7, най-много 10 градуса. Безсънието или сънливостта не са в резултат само на купони, но и на липса на свеж въздух или преумора. . Човешкият организъм се нуждае средно от 7-8 часа сън. Опитвайте се да си лягате по-рано. Ако това не помага, обърнете внимание на средата, в която спите – хъркането, различни външни шумове може всъщност да са причината за вашия неспокоен и твърде лек сън. В такива случай е добре да налегнете на витамините и свежите плодове. Вечерята не бива да е тежка и след 19 часа. Една лека разходка привечер ще доведе по-бързо съня. Ако обаче и тя не помогне, то непременно потърсете лекарска помощ.", "date": "2018.08.09", "title": "Развиваме плексит и пневмонии от климатика"}
{"url": "https://www.monitor.bg:443/bg/a/view/specialisti-bez-izlishni-usilija-v-rabotata-141217", "text": "Специалисти от Лондонския университет и Висшето училище по търговия в Париж препоръчват да не се преработваме, пише в. \"Дейли мейл\". Препоръката на експертите към работодателите е да намалят напрежението в екипа. Желателно е на трудещите да се предостави възможност сами да избират къде и как да работят. Това значително ще повиши ефективността и лоялността им, сочи проучване, обхванало близо 52 000 служители. Хората, съобщили за висока степен на натоварване, страдат от влошено физическо и психическо здраве. Оказало се също, че шефовете рядко оценяват старанието им. Напрежението на работното място в крайна сметка се отразява неблагоприятно и върху качеството на трудовия процес.", "date": "2018.08.09", "title": "Специалисти препоръчват да не си даваме зор в работата"}
{"url": "https://www.monitor.bg:443/bg/a/view/cska-s-oferta-za-igrach-na-uventus-141220", "text": "ЦСКА е отправил оферта към \"Ювентус\" за футболиста Стефано Белтраме, съобщи италианският журналист Джанлука ди Марцио. До преди часове като фаворит за подписа на Белтраме бе определян отбора на Ден Бош, но след офертата на ЦСКА ситуацията е променена. Ди Марцио акцентира на участието на \"червените\" в Лига Европа и възможността, която Белтраме със сигурност няма да иска да изпусне. Италианският журналист не дава подробности относно офертата на ЦСКА за юношата на \"Ювентус\". 25-годишният футболист има само един официален мач за „бианконерите“, а от 2013 година насам е преотстъпван на други отбори. През миналия сезон беше под наем в холандския \"Го Ахед Ийгълс\", където вкара пет гола в 32 мача за първенство. През това лято футболистът, който играе като атакуващ халф и нападател, беше част от групата на \"Ювентус\" за мачовете в САЩ от „Интърнешънъл Чемпиънс Къп“. Белтраме има мачове за националните гарнитури на Италия до 19, 19 и 20 години. С юношите на \"Ювентус\" е шампион на Италия за 2013 година. За същия сезон се води шампион на Серия „А“, тъй като през тази година е изиграл единствения си официален мач за „бианконерите“.", "date": "2018.08.09", "title": " ЦСКА с оферта за играч на \"Ювентус\""}
{"url": "https://www.monitor.bg:443/bg/a/view/otkriha-krokodilche-v-kolet-141218", "text": "Мексикански пощенски служители са се натъкнали на необичайна пратка - крокодилче в колет. Дългото 27 сантиметра крокодилско бебе е намерено в пластмасова опаковка, в която са били пробити дупки и е подложена мокра хартия. Необичайният колет е изпратен от Пачука де Сото, щата Идалго, до Сан Педро Гарса Гарсия, щата Нуево Леон. Пратката е пътувала един ден. Колетът не е съдържал никаква документация за крокодилчето, което е предадено на местен център за диви животни.  ", "date": "2018.08.09", "title": "Откриха крокодилче в колет"}
{"url": "https://www.monitor.bg:443/bg/a/view/mon-dava-na-meteorolozite-izvynredno-150-hil-lv-141207", "text": "Извънреден транш от Министерството на образованието и науката в размер на 150 хил. лв. ще постъпи към сметката на Националния институт по метеорология и хидрология (НИМХ). Това обясни директорът на НИМХ проф. Христо Брънзов. „Траншът е извънреден, той е извън бюджета даден на БАН. Министър Вълчев търси резерви и икономии в МОН, каквото успее да събера го изпраща към НИМХ. Досега са дадени 2 пъти по 150 хил. лв., чакаме още 150 хил. от този недостигащите милион и почти 200 хил. лв.“, заяви Брънзов. Обещаните от Вълчев пари трябва да бъдат получени понеделник-вторник, но средствата ще стигнат Института да изпълнява дейността си до края на август или първата седмица на септември, като това зависи от консумациите, които имат. „След това ще продължим да чакаме следващ транш, за да заплатим за електроенергия, горива, комуникации, които се необходими.“, допълни директорът на НИМХ. За проф. Брънзов най-важно е да задържат хората, които работят в института. Той отсече, че те вече нямат място в БАН и тяхното решение е добре обмислено. В същото време между проф. Брънзов и председателя на Селскостопанска академия проф. Васил Николов бе подписано Рамково споразумение за сътрудничество. Целта на това сътрудничество е да се използват най-пълноценно материалните и интелектуалните си ресурси на двете академии. Според проф. Николов има две основни причини сътрудничеството между двете институции. От една страна, Селскостопанската академия не би могла да провежда научните си изследвания без данните и информацията, която НИМХ предоставя. От друга - с това споразумение се поставя началото на съвместни проучвания, които ще са свързани с промените в климата.", "date": "2018.08.09", "title": "МОН дава на метеоролозите извънредно 150 хил. лв. "}
{"url": "https://www.monitor.bg:443/bg/a/view/konstantinov-mesec-predi-svetovnoto-nujni-sa-lyvski-syrca-141224", "text": "Точно един месец преди старта на световното първенство по волейбол за мъже селекционерът Пламен Константинов говори пред сайта на федерацията за участието на България на най-престижния форум. След 48 години страната ни отново има честта да е домакин на световно първенство. Националите се готвят вече три седмици на високопланинската база \"Белмекен\". Те ще слязат за кратко до София, а от 13 август стартират подготовка във Варна. \"Надяваме се въздухът да ни стигне. Затова водим високопланинска подготовка. След това слизаме във Варна, където да продължим да се готвим за първата фаза на световното първенство, която ще се играе в Двореца на културата и спорта, сподели Константинов. - Надявам се, че момчетата ще бъдат подготвени и ще бъдат здрави, за да дадат максимума за това световно първенство. Лъвските сърца ще са ни нужни, но аз лично очаквам сериозна подкрепа и от българските фенове. Това е най-силната мотивация за момчетата от националния отбор, да не кажа и единствената - пълните зали и хората, които обичат спорта ни. Вярвам, че заедно ще направим добър спектакъл, който ще бъде видян по целия свят. Това е най-големият форум в спорта ни. Надявам се, че ще зарадваме нашите фенове с достойно класиране именно на световното първенство. Голямата цел е финалната фаза, но трябва да започнем поетапно. С оглед на регламента най-важното за доброто класиране е представянето в първата фаза. Така че ние трябва да се концентрираме точно върху тази първа фаза между 9 и 18 септември във Варна, която може да ни даде шансове да стигнем до финалите в Италия. Първият ни мач срещу Финландия е от 20:30 часа на 9 септември, веднага след манифестацията. Очаквам сериозна подкрепа\", заяви Пламен Константинов. България е в група \"D\" от първата групова фаза от шампионата заедно с Куба, Финландия, Иран, Полша и Пуерто Рико. Положителни резултати отвеждат \"лъвовете\" до втората фаза в \"Арена Армеец\" в София от 21 до 23 септември. Билети за световното първенство по волейбол могат да бъдат закупени от мрежата на Eventim, която включва бензиностанции ОМВ, Технополис, Office 1 Superstore, книжарници Orange, Български пощи, билетен център НДК, билетна каса при Двореца на културата и спорта, гр. Варна и на билетна каса при \"Арена Армеец\", гр. София, на www.eventim.bg, както и от официалната страница на първенството: italy-bulgaria2018.fivb.com. Утре (10 август) националите слизат от Белмекен в София, където ще проведат открита двустранна игра. Тренировката е от 17:30 часа в зала \"Христо Ботев\".", "date": "2018.08.09", "title": "Константинов месец преди световното: Нужни са лъвски сърца"}
{"url": "https://www.monitor.bg:443/bg/a/view/kim-kardashijan-sybira-pari-za-bolni-deca-vyv-fejsbuk-141221", "text": "Да събере средства да деца в нужда – това е новата цел в живота на Ким Кардашиян. Риалити сензацията стартира кампанията във Фейсбук, като получените пари ще отидат при организацията Child Mind Institute, която помага на малчугани с психически проблеми. „Като майка на три, мисля, че нищо не е по-важно от здравето на децата ми. Това включва както физическото, ктака и психическото здраве. Над 17 милиона деца в САЩ страдат от психични заболявания и от такива, които затрудняват обучението им.“, заяви тя. Тази кауза е лична за звездата от Keeping Up With The Kardashians. Наскоро по-малката й полусестра – Кендал Дженър, призна, че е пред психически срив. Съпругът на Ким – рапърът Кание Уест, също беше диагносициран с „ментално разстройство“ на 39- годишна възраст.", "date": "2018.08.09", "title": "Ким Кардашиян събира пари за болни деца във Фейсбук"}
{"url": "https://www.monitor.bg:443/bg/a/view/izpisaha-ivancheva-ot-bolnicata-141208", "text": "Обвинената за подкуп кметица на столичния район „Младост“ Десислава Иванчева беше откарана в спецсъда, за да чете и слуша аудиозаписи по делото срещу нея. Това потвърди пред журналисти в спецсъда адвокат Димитър Марковски. Запознаването на обвиняемите и защитниците им с материалите по делото е финалната крачка на прокуратурата преди да внесе в съда обвинителния акт. Малко преди обяд в четвъртък Иванчева била докарана в спецсъда. „В момента е тук и ще я видя. По-късно днес има насрочен час за извършване на изследване с ядрено-магнитен резонанс на тумора на хипофизната й жлеза“, допълни Марковски. Той обясни, че тя не е лежала в еднокринология, а само е била водена за изследвания там. Иванчева била настанена в затворническата болница. Адвокат Марковски призна, че оковаването й с белезници на ръцете и краката, когато я извеждат навън, се извършва по силата на вътрешна наредба в Министерство на правосъдието, действаща от много години и сега това стана ясно, защото делото е медийно. Няколко часа по-рано в профила на Иванчева във фейсбук се появи съобщение, че е отведена в ареста веднага след последното й изследване в 8:20 ч. „Най-лошото е, че тя няма да бъде в лечебницата на Централния затвор, а директно в ареста, където условията разрушават здравето им. Ще изпратим протестна нота до посолствата на демократичните държави и до европейските институции“, пише в профила й, както и че на 13 август ще бъде организиран протест пред Министерски съвет в подкрепа на Иванчева и обвинената заедно с нея зам.-кметица Биляна Петрова. Във фейсбук е публикувана и снимка как полицайка съпровожда Иванчева в коридора на болница. „Кметицата на \"Младост\" Десислава Иванчева е била изведена тази сутрин от болницата без белезници на ръцете и пранги на краката. А снимката, която се тиражира в социалните мрежи, е стара“, съобщи шефът на затворите Васил Миладинов. Той обясни, че до края на седмицата ще бъдат изготвени нови правила за конвоирането на арестанти. Десислава Иванчева, заместникът й Биляна Петрова и предишния кмет на район „Младост“ Петко Дюлгеров бяха арестувани и обвинени през април т.г. заради подкуп от 70 000 лв. Парите били искани и дадени от бизнесмена Александър Ваклин, за да се придвижи преписката му в общината.", "date": "2018.08.09", "title": "Иванчева чете доказателствата срещу нея (ОБНОВЕНА)"}
{"url": "https://www.monitor.bg:443/bg/a/view/pluvnite-basejni-v-pazardjishko-sa-izrjadni-i-imat-spasiteli-141209", "text": "Няма заповеди за спиране и актове за административни нарушения в 31 плувни басейна в Пазарджишки регион. Това показа проверка на Областната комисия по водноспасителна дейност, сформирана със заповед на областния управител Стефан Мирев. За нормалното функциониране на плувните басейни и плажове още преди началото на активния туристически сезон инспекторите от отдел \"Държавен здравен контрол\" в Регионалната здравна инспекция в Пазарджик издадоха предписания с подробни указания, касаещи максималното им обезопасяване, съгласно изискванията на Наредбата за водноспасителната дейност и обезопасяването на водните площи. Акцент при проверките бе поставен върху регистрация на обектите в РЗИ – Пазарджик, като обекти с обществено предназначение, съгласно Закона за здравето, обособяване на спасителни постове с необходимото оборудване, обслужване от спасител през цялото работно време на басейните и осигуряване на медицински чанти с необходимите медикаменти. В хода на проверките се изискваха документи, като свидетелство и талон за правоспособност на спасителя за настоящата 2018 г., заверен от Регионалната структура на БЧК, медицинско удостоверение и трудов договор на спасителя, протокол от лицензирана фирма за извършена дезинсекция и дератизация на площите около плувния басейн, протоколи от анализи на водата по микробиологични и химични показатели, удостоверяващи нейните качества. Извършен бе също преглед на състоянието на пречиствателните съоръжения, както и проверка на журналите за остатъчния хлор. След приключване на проверките Областната комисия направи обобщение, че басейните са добре подготвени за упражняване на дейността си и фирмите, стопанисващи обектите изпълняват нормативните изисквания. Установените нарушения са единични, като: талон на спасителя с изтекъл срок на заверка и недостатъчен брой спасителни постове, спрямо водната площ на обекта. Издадени са 3 предписания от страна на РЗИ-Пазарджик.  ", "date": "2018.08.09", "title": "Проверка: Басейните в Пазарджишко са изрядни и със спасители"}
{"url": "https://www.monitor.bg:443/bg/a/view/nova-televizija-zabyrka-skandal-s-datchanite-141226", "text": "„Вярвам, че тези слаби „армейци“ ще ги премажем с 3:0 още в София и ни очаква протоколен реванш в Дания\" – това изречение, което уж треньорът на „Копенхаген“ Столе Солбакен е казал на пресконференцията преди мача с ЦСКА, предизвика сериозен скандал. Тази реплика бе вкарана в устата на Солбакен в централната спортна емисия новини на „Нова телевизия“. Феновете на ЦСКА обаче веднага се усъмниха, че подобни думи наистина са били изречени от треньора. От телевизията опитаха да замажат скандала и изрязаха новината във видеото от новинарската емисия на официалния си сайт. Скандалът обаче достигна до шефовете на „Копенхаген“, като от клуба излязоха с официална позиция и директно обвиниха „Нова“ в лъжа. В крайна сметка от телевизията бяха принудени да публикуват официално извинение за фалшивата информация, като обещаха, че виновните ще бъдат наказани.", "date": "2018.08.09", "title": "Тв говорител забърка скандал с треньора на \"Копенхаген\""}
{"url": "https://www.monitor.bg:443/bg/a/view/mon-opredeli-86-izjavi-po-interesi-na-uchenici-141216", "text": "86 мероприятия са предвидени в проекта на Националния календар за изяви по интереси на децата и учениците за учебната 2018/2019 година, представен на сайта на Министерството на образованието и науката. 9 от предвидените изяви са международни, които ще се проведат в различни градове в България. Останалите 77 събития са национални. Събития са разпределени в две направления - „Наука и технологии“ и „Изкуства“. В тях са включени екологични форуми, конкурси за рисунка, есета, стихове, песни, конференции и други.", "date": "2018.08.09", "title": "МОН определи 86 изяви по интереси на ученици"}
{"url": "https://www.monitor.bg:443/bg/a/view/kurtoa-v-real-za-shest-godini-141225", "text": "Тибо Куртоа вече официално е играч на „Реал“ (Мадрид), след като подписа договор с „кралете“ за шест години. Като част от сделката с „Челси“, испанците изпратиха под наем при „сините“ халфа Матео Ковачич. Куртоа премина успешно медицинските прегледи и подписа официално договора си с новия си тим в присъствието на президента на „лос меренгес” Флорентино Перес. Президентът Флорентино Перес приветства стража като „страхотен играч с огромен талант“ и подчерта силните изяви на белгиеца на провелото се това лято световно първенство в Русия, където „червените дяволи” грабнаха бронзовите медали. „Днес сбъдвам една мечта. От дете мечтая този момент да се случи. Само Мадрид“, пък бяха първите думи на Куртоа. „Челси“ замести белгиеца с 23-годишния испански вратар Кепа Арисабалага, като бившият страж на „Атлетик“ (Билбао) подписа седемгодишен договор с лондочани.", "date": "2018.08.09", "title": "Куртоа в „Реал“ за шест години "}
{"url": "https://www.monitor.bg:443/bg/a/view/djej-lo-stava-striptiziorka-141215", "text": "Дженифър Лопес ще демонстрира уменията си около пилона в новото заглавие Hustlers. Латино дивата ще влезе в ролята на стриптизьорка ала Робин Худ, ще събира група от екзотични танцьорки за кражбата на десетки хиляди долари от клиентите им, работещи на Уол Стрийт. Филмът е вдъхновен от реални събития, описани в New York Magazine и ще бъде режисиран от Лорийн Скафария, която работи и по сценария на проекта. „Няма друга актриса, която би могла толкова автентично да влезе в тази динамична роля на едновременно състрадателна, борбена и интелигентна жена“, коментира по адрес участието на Лопес в лентата Скафария.", "date": "2018.08.09", "title": "Джей Ло става стриптизьорка"}
{"url": "https://www.monitor.bg:443/bg/a/view/kevr-iska-objasnenie-ot-vi-k-burgas-za-problemite-s-vodosnabdjavaneto-na-pomorie-141206", "text": "ъв връзка с постъпил в КЕВР сигнал от УС на Бургаска регионална туристическа камара и публикувани информации в национални медии за нарушено водоснабдяване на гр. Поморие на 4, 5 и 7 август 2018 г. регулаторът започва проверка, съобщиха от комисията. За изясняване на обстоятелствата по случая до 7 дни дружеството следва да изпрати до КЕВР обобщена информация и за броя на планираните и непланирани прекъсвания на водоподаването в гр. Поморие от началото на годината, регистрираните жалби за нарушено водоподаване през този период, времето за локализиране и за отстраняване на авариите, както и каква част от населението е била засегната от тях. За всяка отделна авария регулаторът очаква да получи данни за времетраенето на прекъсването на водоподаването с точни часове на регистриране и на отстраняване. Водното дружество трябва да предостави на регулатора информация и за мерките, които е предприело и планира да извърши за изпълнение на нормативните изисквания към качеството на предоставяната водоснабдителна услуга, като посочи срока за тяхното изпълнение.", "date": "2018.08.09", "title": "Проверяват ВиК- Бургас за проблемите с водата в Поморие"}
{"url": "https://www.monitor.bg:443/bg/a/view/pensionnite-fondove-shte-garantirat-minimalna-vtora-pensija-141211", "text": "Частните пенсионни фондове, в които задължително се осигуряват родените след 1959 година, ще трябва да гарантират на хората, че пенсиите ще бъдат изчислявани на база реално внесените осигуровки. Това е предвидено в промени на Кодекса за социално осигуряване. С измененията се предвижда на пенсионерите да им бъде гарантиран минималният размер, който ще се изчислява на база сумата на брутния размер на преведените от НАП осигуровки, внесени за съответното лице. За целта ще се подписва пенсионен договор с фонда, в който ще се определя начинът на плащане и гарантираната минимална сума. Социалният министър Бисер Петков обясни, че данните, с които разполагат показвали, че най-масовият вариант ще бъде пожизнена втора пенсия, като на нея ще имат право тези, чиято частна пенсия е над 20% от минималната пенсия, която плаща държавата. В случай, че натрупаната партида не позволява изплащането на този размер, то ще има възможност да се сключи договор за разсрочено плащане за период от 5, 10 или 15 години, добави още Петков. При него месечната вноска може да е между 20 и 100% от размера на минималната пенсия. Тези пък, чиято партида не надхвърля трикратния размер на минималната пенсия ще могат да я получат на куп. Изчисленията на социалното министерство показват, че тези, които първи ще получат втора пенсия най-вероятно няма да имат право на пожизнена пенсия, а на гарантирани месечни плащания в размер на 76.93 лв.", "date": "2018.08.09", "title": "Пенсионните фондове ще гарантират минимална втора пенсия "}
{"url": "https://www.monitor.bg:443/bg/a/view/lindzi-loyn-obidi-jertvi-na-sekstormoz-141213", "text": "Актрисата Линдзи Лоън се обяви срещу жертвите на сексуален тормоз, които подкрепят движението #MeToo. В интервю за британското издание на в. The Times, звездата от „Гадни момичета“ изрази мнението си относно нашумелите през последната година скандали в Холивуд. „Ако се случи в един момент, говориш за него в същия момент. Ще се намразя, че казвам това, но мисля, че жените, които говорят за това, изглеждат много слаби, а всъщност са силни жени“, категорична е тя. 32-годишната красавица смята още, че някои от предполагаемите жертви просто търсят внимание. „Тези момичета, които си признават и самите те не знаят кои са, го правят за внимание. Това отдалечава смисъла от случката“, допълни тя. Междувременно Лоън почти е решена да осинови дете в най-скоро време. Преди месец тя се беше насочила към сирийче, но вече клони към русначе.", "date": "2018.08.09", "title": "Линдзи Лоън обиди жертви на секстормоз"}
{"url": "https://www.monitor.bg:443/bg/a/view/kobrata-sreshta-furi-v-sofija-na-27-oktomvri-141214", "text": "Звездата ни в профибокса Кубрат Пулев и Хюи Фюри ще се изправят един срещу друг на 27 октомври в София, за да определят кой ще е следващият съперник на Антъни Джошуа по линия на IBF. Това обяви самият Кубрат Пулев пред Bulgaria ON AIR. \"Направихме всичко възможно с моята нова партньорска промоутърска компания този мач да се случи. Смятам, че ще бъде голямо шоу и зрелище от гледна точка на това, че противникът ми е доста сериозен\", каза Кобрата. \"До този момент двама отказаха - Уайт и Милър, но Фюри каза че няма проблем и играе. Той е добър боксьор, голям, млад. Смятам, че е много свеж за професионалния бокс\", допълни Пулев. Тепърва предстои да бъдат разкрити множество интересни неща около галавечерта, която ще се проведе в зала \"Арена Армеец\". В нея участие ще вземе и Тервел Пулев. \"Мотивацията е голяма, тъй като този мач ще е определящ за това кой ще играе за световната титла.“ Той допълни още, че вече е възстановен на 100% и се чувства здрав, мотивиран и изпълнен с много енергия. „Направих и процедури в Барселона, едни по-специални. И тук се лекувах, българските лекари също са много добри. Всички се отзоваха. Направиха невероятни неща само и само контузията ми да отшуми възможно най-бързо. Отне ми грубо месец и половина - два, но ние не бързахме”, каза още Кобрата.", "date": "2018.08.09", "title": "Кобрата среща Фюри в София на 27 октомври"}
{"url": "https://www.monitor.bg:443/bg/a/view/kepa-arisabalaga-podpisa-za-sedem-godini-s-chelsi-141212", "text": "23-годишният испански вратар Кепа Арисабалага бе официално представен като ново попълнение на \"Челси\". Той замества под рамката Тибо Куртоа, който стана част от \"Реал\" (Мадрид). Бившият страж на \"Атлетик\" (Билбао) подписа седемгодишен договор с лондочани, който се надява да изпълни. “Много са нещата, които ме привлякоха - клубът, титлите, съотборниците, Лондон, Премиър лийг…Много съм доволен, че в \"Челси\" взеха решение да ми се доверят”, каза Кепа Арисабалага в първото си изявление като футболист на лондончани.   “Той е футболист, който харесваме и следим отдавна и сме щастливи от идването му. Дългосрочният му договор е израз на вярата ни в него. Вярваме, че той ще е част от успехите на \"Челси\" в предстоящите години”, добави директорът на “Стамфорд Бридж” Марина Грановская. \"Сините\" платиха за стража рекордните за цял свят 80 млн. евро. 24-годишният хърватин пристига в Лондон като част от сделката по продажбата на Тибо Куртоа в \"Реал\". Ковачич е четвъртото ново попълнение на Челси през това лято. Преди това бяха привлечени Жоржиньо, Робърт Грийн и Кепа Арисабалага. \"Много съм щастлив и развълнуван да бъда тук, в Челси. Чувството е невероятно. Ще се опитам да дам най-доброто от себе си за този клуб. Първенството е ново за мен и винаги такова ново начало е трудно, но аз съм сигурен, че мениджърът и новите ми съотборници ще ми помогнат. Очаквам с нетърпение един страхотен сезон\", заяви Ковачич пред сайта на лондончани.", "date": "2018.08.09", "title": "Кепа Арисабалага подписа за седем години с \"Челси\""}
{"url": "https://www.monitor.bg:443/bg/a/view/otkriha-oficialno-rehabilitacijata-na-15-5-km-ot-pytja-dobrich-varna-141201", "text": "Председателят на УС на Агенция „Пътна инфраструктура” инж. Светослав Глосов официално откри рехабилитираният и реконструиран 15,5 км път Варна – Добрич. Със средства от Европейския фонд за регионално развитие, по ОП „Региони в растеж“, се ремонтират близо 30 км от второкласния път, които са разделени в два проекта. В основния ремонт на първите готови отсечки, включени в лот 4, са инвестирани над 8,5 млн. лв. Строителните работи на останалите 14 км от пътя между Добрич и Кардам, част от лот 5, продължават и се очаква да завършат през ноември. Второкласният път II-29 е най-кратката връзка между Румъния с курортите по българското Черноморие и е основна транспортна комуникация между Варна и Добрич. Пътят е важен за икономиката и туризма на региона, подчерта инж. Глосов. Той призова шофьорите да карат разумно, защото много често, след като пътят се ремонтира, се увеличават и пътните инциденти заради карането със скорост, много по-висока от разрешената. Инж. Глосов съобщи, че през следващата седмица ще бъдат открити близо 30 км от третокласния път III-904 Гроздьово - Провадия, които също са обновени по ОПРР, както и че продължава ремонтът  на 9 км от път  II-71 Добрич - Албена. В лот 4 са рехабилитирани два участъка. Първият започва на 500 м след разклона за с. Любен Каравелово и завършва при отклонението за с. Новаково и с. Крумово, а вторият е в близост до разклона за с. Дебрене и е до отбивката за с. Стефаново. Трасето преминава през центъра на село Стожер в област Добрич. Отсечките са с нова асфалтова настилка, маркировка и знаци. За доброто отводняване на пътя са направени нови облицовани окопи и дренажна система. Изградени са спирка при кръстовището за село Дебрене и две пешеходни пътеки в с. Стожер. Целта е по-голяма безопасност на хората, живеещи в населеното място и  връзката със село Дебрене. Със завършването на проекта се повишава безопасността на движение и се осигурява  постоянна скорост, с което значително се намалява времето за пътуване. Подобряват се транспортните комуникации между населените места в региона и се увеличават възможностите за предоставяне на гражданите на качествени и конкурентни здравни, социални и образователни услуги. По-добрата инфраструктура е и предпоставка за увеличаване на инвестициите в региона и откриването на нови работни места. С основния ремонт на път II-29 Варна - Добрич се осигурява бърз транспортен достъп на жителите от с. Стожер, с. Стефан Караджа, гр. Генерал Тошево, с. Кардам и с. Йовково до ж. п. гара Варна, летище Варна, гр. Добрич и ГКПП Кардам на границата с Румъния.", "date": "2018.08.09", "title": "Откриха официално ремонтираната отсечка от пътя Добрич – Варна "}
{"url": "https://www.monitor.bg:443/bg/a/view/nezavisimi-gyrci-plashat-s-napuskane-na-koalicijata-141205", "text": "\"Независими гърци\" ще напуснат правителството щом споразумението за името с Македония бъде внесено в гръцкия парламент. Това заяви партийният лидер Панос Каменос. \"Заявихме това ясно и аз не мога да се съглася с решение, което дава име на Македония, без възможност на гръцкия народ да се произнесе\", каза той пред радио Real FM. Каменос обясни какво ще се случи, ако споразумението влезе в гръцкия парламент. \"Щом премиерът реши да внесе споразумението в парламента, ще отида при него и ще му кажа, че партията напуска правителството и всички номинирани министри от \"Независими гърци\" ще подадат оставка, последвано от среща с президента\", изтъкна той и добави, че ще последват предсрочни избори. Той отбеляза, че има и друг вариант - референдум, на който гръцките граждани ще решат дали одобряват споразумението. На този фон стана ясно, че мнозинството граждани на Република Македония ще излязат да гласуват на референдума за договора с Гърция на 30 септември, за който Държавната избирателна комисия планира да похарчи 169,7 млн. денара (около 5,3 млн. лева), показват резултати от проучване на общественото мнение. На въпроса \"Дали сте за членство в ЕС и НАТО с приемане на договора между Македония и Гърция\" положително биха отговорили 41,5%, а против биха гласували 35,1%. 66,4 на сто са заявили, че ще излязат да гласуват на референдума, а 19,8% вече са решили да бойкотират допитването. 11,9 на сто още не са сигурни. Подкрепа за договора биха дали 27,4% от македонците, против биха били 45,2%. При етническите албанци \"за\" биха гласували 88%, а против - 2,2 на сто.", "date": "2018.08.09", "title": "\"Независими гърци\" плашат с напускане на коалицията"}
{"url": "https://www.monitor.bg:443/bg/a/view/brad-pit-olekna-s-8-miliona-zaradi-djoli-141195", "text": "Холивудският ас Брад Пит не пропусна да се защити от нападките на бившата си муза Анджелина Джоли. Актьорът заяви, че е платил над 1, 3 милиона долара детска издръжка след раздялата им, както и че е дал назаем други 8 милиона на 43-годишната красавица, за да си купи тя нов дом. Той обвини съпругата си, че се опитва да манипулира медиите по време на дългото им бракоразводно дело \"Уверенията на Брад са безсрамен опит да се прикрие истината и да се отвлече вниманието от факта, че не е изпълнил изцяло задължението си да плаща издръжка на децата\", заявиха адвокати на звездата от „Господарка на злото“. Припомняме, че Джоли подаде молба с искането Върховният съд на Лос Анджелис да застави Пит да заплати повече средства за издръжката на наследниците им. Тя настоява и разводът им да се финализира до края на годината. Звездната двойка, която стана известна като Бранджелина, се раздели през 2016 г. Те възпитават общо шест рожби. Три от тях са осиновени - Мадокс от Камбоджа, Захара е родом от Етиопия и Пакс, който е от Виетнам. Шайло е първородната им дъщеря, която обича да се държи като момче и държи да я наричат Джон. През 2008 г. се родиха и близначките им Нокс Леон и Вивиан Маршлин.", "date": "2018.08.09", "title": "Брад Пит олекна с $8 милиона заради Джоли"}
{"url": "https://www.monitor.bg:443/bg/a/view/stachkite-v-ryanair-otmeniha-4-poleta-ot-i-do-sofija-141196", "text": "Продължаващите стачки на пилотите и кабинния екипаж от нискотарифната авиокомпания доведоха до отмяна на четири полета от и до София. Отменените полети са от Брюксел – Шарлеоа и Берлин – Шьонефелд до българската столица, както и тези от София до двете немски летища, показва справка на сайта на аеропорта. Утре се отменят близо 400 полета на авиокомпанията. Пилотите на компанията, базирани в Ирландия, Белгия и Швеция ще протестират относно условията си на труд, а към тях ще се присъединят и колегите им от Германия и Холандия, след неуспешните преговори със синдикатите.", "date": "2018.08.09", "title": "Стачките в Ryanair отмениха 4 полета от и до София"}
{"url": "https://www.monitor.bg:443/bg/a/view/ogranichenija-v-dvijenieto-i-zasileni-merki-predi-macha-cska-kopenhagen-141197", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящата футболна среща. Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Феновете на гостуващия отбор ще бъдат пропускани през вход 4 на сектор „Б“. Привържениците на ЦСКА ще могат да влизат през всички входове на сектори „А“ и „В“, и през входове 18 и 22 на сектор „Г“, като при необходимост ще бъдат отворени и входове 16 и 17 на сектор „Г“. Охраната на спортната среща ще се осъществява съвместно от частна охранителна фирма и полиция. Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/. За да бъде избегнато струпване, МВР приканва зрителите да се възползват от по-ранното отваряне на входовете на стадиона. Вратите за посетители ще бъдат отворени в 18.30 часа. Възможно е в късните следобедни часове движението в центъра на София да е затруднено. Въведени са ограничения за престой и паркиране около Националния стадион. Забранява се престоят и паркирането на пътни превозни средства от 14.00 до 23.00 часа на 9 август на моста пред Националния „Васил Левски“ и на ул. „Ген. Гурко“ между бул. „Евлоги и Христо Георгиеви“  и бул. „Васил Левски“ – 5 паркоместа, съобщава сайтът на Столична община. От 19.30 часа на 9 август до приключване на футболната среща, само при необходимост и по преценка на ръководството на СДВР, ще се забранява влизането на пътни превозни средства в двете посоки (с изключение на автобусите на масовия градски транспорт) по: ул. „Ген Гурко“ между бул. „Васил Левски“ и бул. „Евлоги и Христо Георгиеви“; бул. „Евлоги и Христо Георгиеви“ между пл. „Орлов мост“ и бул. „Черни връх“ и бул. „Драган Цанков“ между ул. „Евлоги и Христо Георгиеви“ и бул. „Пейо К. Яворов“. ЦСКА среща днес датския \"Копенхаген\" в квалификационен мач от Лига Европа. Срещата е на стадион \"Васил Левски\" от 20.45 часа. БНТ1 ще излъчва срещата на живо, като специалното студио започва 15 минути по-рано. ", "date": "2018.08.09", "title": "Ограничения в движението и засилени мерки преди мача ЦСКА - \"Копенхаген\" "}
{"url": "https://www.monitor.bg:443/bg/a/view/zendaja-bori-rasizma-na-proslushvanija-141199", "text": "Бившата звезда на „Дисни“ Зендая Колман призна, че се опитва да разбие стереотипите в Холивуд, като подбира внимателно прослушванията, на които се явява. категорична е актрисата от „Най-великият шоумен“. Именно по този начин Зендая си спечелила и ролята на Емджей в последния филм за Спайдърмен - „Завръщане у дома“. „По време на прослушванията нямах представа, че екипът ще ме приеме по този начин. Изправих косата си, за да намаля визията на чернокожото момиче и отидох. Бях изненадана, че вместо – както обикновено става в тези среди – да ме накарат аз да се съобразя с установените правила, те нарушиха същите тези правила заради мен“, каза Зендая пред сп. Marie Claire. В следващия филм за Човека-паяк от вселената на Marvel актрисата се очаква да има повече екранно време. „Спайдърмен: Далеч от дома“ ще направи световната си премиера на 5 юли догодина.", "date": "2018.08.09", "title": "Зендая бори расизма на прослушвания"}
{"url": "https://www.monitor.bg:443/bg/a/view/opasna-voda-teche-po-cheshmi-v-gorna-orjahovica-141202", "text": "Водата в обществените чешми на Горна Оряховица е бактериално заразена и негодна за пиене, както и водата от единствената чешма във великотърновското село Габровци, отчитат проверки на Регионалната здравна инспекция, съобщава БНР. \"Каптажите на тези чешми са плитки и често в тях попадат битово-фекални води. Ако общината не провежда обеззаразяване, проблемите ще продължат\", коментират от \"Държавен здравен контрол\" в хигиенна инспекция. Трите обществени чешми са заразени с бактерии, предизвикващи стомашно-чревни заболявания има и предупредителни табели, същото важи и за чешмата в село Габровци в Прохода на републиката. Селото е без централно водоснабдяване и хората разчитат на тази чешма и на кладенци. Табели за негодна за пиене вода са поставени и на чешми на туристическата улица \"Гурко\" във Велико Търново. За последния месец са регистрирани 48 случая на стомашно-чревни заболявания в региона, но няма доказана връзка с качествата на питейната вода.", "date": "2018.08.09", "title": "Опасна вода тече по чешми в Горна Оряховица"}
{"url": "https://www.monitor.bg:443/bg/a/view/lidl-izpitva-srychnostta-na-decata-v-muzejko-141200", "text": "Традиционната вече „Lidl неделя в Музейко“ този път ще предизвика всички малки изобретатели да покажат колко сръчни и креативни могат да бъдат. „Направи си сам“ ще бъде най-често срещаното занимание, а малки и големи ще се превърнат в истински творци на 12 август. В последния месец от ваканцията децата ще развихрят въображението си, като сами декорират вкусни десерти. Малчуганите, които обичат да спортуват, ще могат да се включат в играта „Гореща топка“, която ще предизвика тяхната точност и бързина. „Как да се приготвим за маскен бал?“ ще бъде другата тема, която ще провокира тяхната сръчност и креативност. Децата сами ще измайсторят своите аксесоари, като ще могат да се преобразят в мистични същества или в кралски особи. Игри ще има и за малките почитатели на новите технологии – те ще могат да създадат кадри за холограмни филмчета, както и 3D макети на песнопойни птички. Билетът за детския научен център в детската неделя ще бъде на цената от 2 лв. за всички посетители. „Lidl Неделя в Музейко“ е част от най-голямата инициатива на Лидл България, насочена към децата – „Lidl за твоето дете“. Тя има за цел да допринася за пълноценното и здравословно израстване на най-малките и да бъде полезна на самите родители в грижата им за тях. „Lidl за твоето дете“ включва серия от активности в областите пълноценно и балансирано хранене, спорт и активен начин на живот, и образование и развитие на талантите.", "date": "2018.08.09", "title": "Lidl изпитва сръчността на децата в „Музейко“"}
{"url": "https://www.monitor.bg:443/bg/a/view/nova-kategorija-garantira-oskar-na-chernata-pantera-141185", "text": "Три ключови промени готвят от Американската филмова академия за предстоящите си церемонии по връчването на наградите „Оскар“. След рекордно ниския зрителски интерес тази година, бордът на директорите ще съкрати продължителността на предаването, което се излъчва в заветната нощ по телевизия ABC. Зрителите вече няма да имат възможност да проследят победителите във всички категории, като цялата предавана церемония ще бъде сведена до 3 часа от следващата година, когато статуетките ще бъдат раздадени на 24 февруари. Друга промяна предвижда раздаването на призовете да бъде изтеглено с няколко седмици по-рано от обикновено. Тя ще влезе в сила чак през 2020 г., като избраната дата е 9 февруари. Най-много недоволство от страна на гилдията срещна последното изменение – въвеждането на нова категория. Тя ще се фокусира върху популярните филми, а целта й вероятно е гарантирането на „Оскар“ за блокбастъра на Marvel “Черната пантера“. Лентата за чернокожия супергерой е може би първата в историята на Холивуд продукция от жанра, която дори преди промените щеше да си завоюва заслужена номинация на наградите. Предвид все пак малкия шанс за триумф, представители на гилдията предполагат, че именно в полза на „Черната пантера“ е учредена и новата категория. казват от борда на директорите. Не е тайна, че до промените в киноакадемията се стигна след натиск от ABC, които са заплатили 75 милиона долара, за да излъчват церемонията до 2028 г. Предвид, че 90-те награди отчетоха рекордно нисък рейтинг на телевизията, директорите търсят начини за генериране на повече интерес, особено сред младата аудитория. В същото време ABC е собственост на Disney, същото важи и за Marvel. С въвеждането на промените, академията удовлетвори настояването на телевизията да се внедри нова категория за блокбастъри, а резултатът почти сигурно ще се материализира в „Оскар“ именно за най-големия хит на Marvel през последната година - „Черната пантера“. От Американската филмова академия към момента не дават коментар относно обвиненията.", "date": "2018.08.09", "title": "Нова категория гарантира „Оскар“ на „Черната пантера“"}
{"url": "https://www.monitor.bg:443/bg/a/view/pojar-na-nezakonno-smetishte-obgazi-cjal-kvartal-v-kustendil-141188", "text": "Пореден пожар на незаконното сметище, намиращо се на улица „Овощарска“ в Кюстендил, обгази цял жилищен квартал в града. Малко след 20 часа в сряда, силна миризма на горящи гуми и боклук буквално принуди десетки кюстендилци да се затворят в домовете си. Сред най-потърпевшите са живеещите в блока, намиращ се до сметището на улица „Овощарска“. Те са буквално на метър от нерегламентирания боклучарник, който въпреки усилията на общинската администрация трови кюстендилци месеци наред. „Идва общината с техника, почиства района и две седмици по-късно тук става отново същото. Не стига това, но често различни шивашки фирми и складове изхвърлят цели камиони с боклук. Докато подадем сигнал те изчезват и всичко отново се повтаря“, оплакват се потърпевшите. При последния пожар се оказва, че жител на квартал „Изток“ стоварил цяла каруца с гуми и ги запалил, за да извади от тях метала. От гумите обаче пламнал и останалия боклук. „Ето вижте го тоя в далечината. Седи там и си чака гумите да изгорят. Ако пламне всичко тука, ние може да изгорим като пилци“, гневят се жители от района. Въпреки, че блокът им е саниран, те не могат и ден да се порадват на новия облик на жилищата си заради разнасящата се воня от намиращия се наблизо боклук. Не веднъж или два пъти те изготвяли подписка, която депозирали пред общинската администрация. „Борим се с този проблем от 2016 г. Решение обаче до този момент няма. Сигнализира ли сме и местния омбудсман и нищо. Тук има семейства с малки деца, бебета. Те не могат да си прострат дрехите. Да не ви обясняваме, че плъзнаха и хлебарки. В момента ние се чувстваме като хората от малцинствата, никой не ни обръща внимание“, гневят се жителите на улица „Овощарска“. Парадоксалното е, че до самия боклучарник е издигната и малка къщурка, в която живее ромско семейство с 3-4 деца. „Не е вярно, че ние ромите изхвърляме боклук и палим сметището. Те от града идват камионите и после, ние виновни. Така е най-удобно за всички“, обяснява и ром, който живее в непосредствена близост до сметището.   От общинската администрация обявиха, че при всеки един сигнал се отзовават служители на общинска охрана. „Какво като се обадим, докато дойдат и вече няма никой на сметището. Ние пък не може да сме като пъдари постоянно“, категорични са жителите от улица „Овощарска“.", "date": "2018.08.09", "title": "Пожар на незаконно сметище обгази цял квартал в Кюстендил"}
{"url": "https://www.monitor.bg:443/bg/a/view/razdeljat-plajovete-po-moreto-na-4-osnovni-grupi-141203", "text": "Морските плажове у нас нас да бъдат разделени на на 4 основни групи. Това предвиждат публикуваните за обществено обсъждане изменения и допълнения на Закона за устройството на Черноморското крайбрежие (ЗУЧК). Предложенията към законопроекта за редакцията на нормативния документ могат да се подават до 7 септември. За първите три от тях се предлага и създаването на съответни подгрупи. Предвижда се включването на съответен морски плаж в определена група да се прави въз основа на минимален набор от обективни критерии, отразяващи: географското му разположение, степента на урбанизация на териториите прилежащи към него, природно-климатичните и екологични характеристики, влияещи върху посещаемостта му и близостта на морските плажовете до туристически дестинации, в т. ч. до туристически обекти. В предложените текстове е записано още, че морските плажове следва да се разглеждат като ограничен ресурс. В тази връзка се предлага определянето на съответна подгрупа на морски плаж, като допълнително ниво на специфициране да се извършва въз основа на данни, отразяващи като минимум характеристики, свързани с: легловата база в прилежащата или разположената в близост урбанизирана територия; възможния максимален брой плажни места; преобладаващия релеф на брега, ограничаващ плажната ивица; изградената инженерна инфраструктура в зоната до морския плаж; вида на морското дъно в определената за използване зона; екологичните характеристики на плажа; и други специфични показатели, които ограничават или дават възможност служат за развитието на специализирани видове туризъм. Със законопроекта се предвижда изрично, че заповедите на министъра на туризма, с които се нарежда провеждането на търгове с тайно наддаване за отдаване под наем на морските плажове - изключителна държавна собственост подлежат на предварително изпълнение. Според вносителите така ще се гарантира ефективното реализиране на правата и задълженията по договорите и ще се повиши правната сигурност.", "date": "2018.08.09", "title": "Разделят плажовете по морето на 4 основни групи"}
{"url": "https://www.monitor.bg:443/bg/a/view/stolichni-avtobusi-trygvat-po-tramvajnite-relsi-do-15-septemvri-141192", "text": "Първото обособено трасе за споделено движение на автобуси и трамваи по столичния булевард „Константин Величов“, ще бъде готово до 15 септември. Това съобщи зам.-кметът по транспорт на София Евгени Крусев, който инспектира как върви изграждането трасето. Той обясни, че след ремонтните дейности всички спирки в района ще бъдат с перони и ще се пресича на светофарно-регулирани кръстовища, а самото трасе с релси ще бъде оградено с делиниатори, които ще са бетонови и ще са устойчиви на атмосферните условия. \"Oчаква се след приключване на работните дейности по булеварда трамваите и автобусите в района да спират на общи спирки и да споделят общо трасе, като по този начин ще се съкращава времето на пътуване и ще се стегнат разписанията“, каза зам.-кметът. Той обясни, че подобни трасета е възможно да бъдат обособени и по булевардите „Възкресение“ и „Мадрид“. Относно останалите ремонти в столицата Крусев припомни, че през почивните дни ще бъде затворено за движение кръстовището при Софийския университет, заради преасфалтиране. След това ще продължи ремонтът на бул. „Васил Левски“ от Ректората до паметника на Апостола. До неделя се очаква да бъде пуснато движението на трамвай №7, след това започва ремонт на бул. „България“ в участъка между булевардите „Гешов“ и „Гоце Делчев“. Ремонтът ще се извършва поетапно като първо ще се затвори платното в посока Бояна. „Призовавам хората от понеделник да заобикалят бул. „България“, тъй като движението ще се извършва в едно платно в посока, което ще доведе до затруднения в участъка“, коментира зам.-кметът. В понеделник ще започне и реконструкцията на на бул. „Арсеналски“.", "date": "2018.08.09", "title": "Столични автобуси тръгват по трамвайните релси до 15 септември"}
{"url": "https://www.monitor.bg:443/bg/a/view/starec-zadyrjan-za-ubijstvo-na-komshija-141193", "text": "Възрастен мъж от Лясковец е арестуван като заподозрян в извършването на убийство на свой съсед. Жертвата е мъж на 63 години. В сряда в 16,15 ч. на спешния телефон е получен сигнал за мъж в безпомощно състояние. На адреса веднага е изпратена полиция и линейка на спешна помощ. Пострадалият мъж е откаран в болницата, където малко по-късно е починал. При огледа по тялото му са открити множество травми, свидетелстващи за упражнено върху него физческо насилие. Няколко часа по-късно е задържан 76-годишен мъж от същия град. По случая се води разследване ръководено от окръжната прокуратура във Велико Търново.", "date": "2018.08.09", "title": "Старец задържан за  убийство на комшия"}
{"url": "https://www.monitor.bg:443/bg/a/view/stojanka-mutafova-sybira-art-elita-za-70-godini-na-scena-141204", "text": "Едни от най-големите звезди на киното, театъра и музиката ще се съберат на една сцена, за да се поклонят пред неуморния талант на голямата Стоянка Мутафова. Госпожа „Стихийно бедствие“ ще хване диригентската палка на големия юбилей-спектакъл в нейна чест, с който ще отбележи „70 години на сцена“. Грандиозното събитие ще се състои навръх рождения ден на легендарната актриса – 2 февруари 2019 г. в Зала 1 на НДК. Билетите за събитието, организирано от продуцентска къща “Ажур Пико” и “Артишок”, вече са продажба С изключителна енергия, винаги с усмивка на лице и страхотно чувство за хумор, Стоянка Мутафова продължава да е на сцена и до днес. \"Кралицата на българската комедия\", както я описва Ройтерс, има в актива си изключително богата палитра от роли, първата, от които изиграна през далечната 1945 г., когато се превъплъщава в прислужница в пиеса на Молиер. Завършва класическа филология в Софийския университет и Държавна театрална школа в София. От 1946 г. до 1949 г. работи в театър в Прага, а следващите 7 години е в Народния театър. Тя е един от където вдига публиката на крака и до днес. Щом стъпи на сцената магнетичната актриса приковава вниманието на зрителя “на мига” и заслужено печели любовта им – и в театъра и на екрана. Участва в много от емблематичните български филми като “Специалист по всичко”, “Любимец 13”, “Топло”, “Бялата стая”, “Кит”, “Езоп”. Уважавана и обичана, тя успява да вдъхнови цели поколения български артисти да тръгнат по пътя на театъра и киното. Днес, на 96 години, актрисата продължава да играе активно, да изнася представления из страната и на сцената на Сатиричния театър. През 2012 г., когато празнува 90-годишния си юбилей, тя сподели: \"За мен този театър (Сатиричния) е кажи речи всичко\".", "date": "2018.08.09", "title": "Стоянка Мутафова събира арт елита за „70 години на сцена“"}
{"url": "https://www.monitor.bg:443/bg/a/view/mikro-elektromobil-s-promenjashto-se-mejduosie-141194", "text": "Вече се предлагат най-различни едноместни електрически автомобили, които с малките си размери са идеални за придвижване в претоварената градска среда. Но ако потребителите искат да возят втори човек, микро електромобила iEV X предлага решение, като става по-дълъг. За сега, само като функциониращ прототип, направеният в Германия iEV (Intelligent Electric Vehicle) X е с ширина от едва 78 см и дължина 160 см, в режим за един пътник. Когато потребителя иска да качи и някой друг, автомобила може да бъде електрически удължен до 190 см, което позволява да бъде добавена втора седалка зад шофьора. Ако трябва да се качи трети човек или допълнителен товар, iEV X може да бъде допълнително удължен до 220 см. Няма информация, за това дали страничните части на автомобила остават отворени, когато бъде удължен.   Моделът iEV X + с тегло от 145 кг ще разполага с батерия с по-голям капацитет от 72 волта, обсег до 120 км, слънчев панел от 60 вата и максимална скорост от 60 км / ч. Компанията, също така ще предлага допълнителна автоматична роботизирана система за зареждане и дори система за задвижване с педали, която да спомогне за увеличаване на обсега на батерията. iEV X в момента е обект на кампания в Kickstarter. Ако достигне до производство, направилите предварителна поръчка и заплатили € 1.850 ще се сдобият с базовия модел, а за iEV X + ще трябва да платят € 7.850.", "date": "2018.08.09", "title": "Пуснаха микроелектромобил, който си променя дължината"}
{"url": "https://www.monitor.bg:443/bg/a/view/borisov-zakri-voennoto-uchenie-platinum-lajyn-141187", "text": "3-4 млрд. лв. ще бъдат вложени в превъоръжаване на армията. Това заяви премиерът Бойко Борисов при закриването на съвместно военно учение „Платинум лайън 2018“, което се проведе в продължение на 10 дни на полигон „Ново село“. Министър-председателят изтъкна, че военнослужещите ни са едни от най-добрите и трябва да имат още по-добро въоръжение. Борисов напомни за проектите за кораби, за сухопътни машини и за подмяна на бойната ни авиация, за които трябват няколко милиарда. „Има много много други сектори, които имат нужда от средства, затова новото оборудване за армията трябва да бъде ефикасно, евтино, съвместимо с това на партньорите от НАТО, а и да бъде взето предвид мнението на военните експерти“, обясни премиерът. В учението на полигона в „Ново село“ участваха 700 военнослужещи от осем държави - България, Силите на САЩ в Европа, Румъния, Молдова, Албания, Сърбия, Грузия и Черна Гора. „С тези учения ние променяме мисленето, учим се да воюваме заедно, да се отбраняваме и да гарантираме сигурността не само на Балканите, на нашите граждани, а и на Черноморския регион“, коментира Борисов и поздрави българското командване, че са се справили прекрасно с мащабното занятие. Премиерът обърна внимание и на думите на македонския си колега Зоран Заев, че Илинденското въстание е македонско. Изказването на Зарев се появи броени дни след като двамата премиери заедно отбелязаха 115-годишнината от въстанието в Благоевград. „Оставям всеки да си мери приказките, то си е за негова сметка. Ако го е казал с умисъл или непремислено, пак е за негова сметка. Защото когато дойде до ЕС и ние също трябва да дадем нашето съгласие, ще си спомним за тези неща. Съветът ми към всички е да бъдат по-обрани“, коментира Борисов. Той не подмина и обвиненията на БСП, че управляващите неравномерно разпределят парите за общините. Той обясни, че е естествено да се отпускат повече средства за районите, където живеят най-много хора.", "date": "2018.08.09", "title": " Държавата влага 3-4 млрд. лева за превъоръжаване (ОБНОВЕНА)"}
{"url": "https://www.monitor.bg:443/bg/a/view/29-na-chujdestrannite-turisti-v-turcija-za-pyrvoto-polugodie-141186", "text": "Близо 30% ръст е регистриран в посещенията на чуждестранните туристи в Турция през първото полугодие на 2018 г. в сравнение със същия период на миналата година, съобщи БТА. По данни на турското министерство на културата и туризма 18,9 млн. туристи са посетили Турция в периода януари-юни, което е с 29% повече отколкото в същия период на 2017 г. Най-голям брой от пътуванията са осъществени през юни - 5,09 млн. души. Истанбул е бил най-посещаваното място, следван от Анталия, Одрин, Артвин и Мугла. От чужденците, посетили Турция, най-многочислена е групата на руските граждани - 1,5 млн. души. След руснаците се нареждат посетителите от Германия, Грузия и Иран. На пето място са посещенията на туристите от България - общо 987 957 души. Приходите от туризма са нараснали с 30 на сто в сравнение с първото полугодие на 2017 г. и са достигнали 11,46 млрд. долара.", "date": "2018.08.09", "title": "29% ръст на чуждестранните туристи в Турция за първото полугодие"}
{"url": "https://www.monitor.bg:443/bg/a/view/isljamisti-gotveli-deca-za-masovi-ubijstva-v-sa-sht-141189", "text": "Органите на реда в щата Ню Мексико арестуваха мъж, подготвял непълнолетни за бъдещи извършители на масови убийства в училища из САЩ, съобщи телевизия Ен Би Си. По нейни данни заподозреният Сирадж Уахадж е ислямист и е отвлякъл своя четиригодишен син, който живеел в щата Джорджия с майка си и втория си баща. Според прокуратурата 39-годишният Уахадж е откарал детето в построен от него лагер в Ню Мексико, където го е обучавал да стреля с пушка с оглед да използва тези умения, участвайки в масови убийства из учебните заведения в страната. Полицията извършила след получен сигнал обиск в лагера и открила тялото на сина му. Там живеели още един мъж, три жени и 11 деца. Според служителите на реда непълнолетните, физически изтощени, били държани в антисанитарни условия. Според Си Ен Ен документи на следствието сочат, че петимата заподозрени, включително Уахадж, са учили децата да стрелят. Всички заподозрени са арестувани и обвинени в малтретиране на деца. Смъртта на четиригодишния син на Уахадж все още се разследва, затова засега няма обвинения по случая. Преди дни АФП информира, че при операцията в селцето Амалия, Ню Мексико, на 3 август Уахадж и друг мъж на име Лукас Мортен били открити заедно с жените и децата в \"тясна каравана, вкопана в земята, покрита с найлон, без вода, канализация и ток\". Всички приличали на \"бежанци от третия свят\", нямали храна, нито прясна вода, били боси, немити и облечени само с мръсни парцали. Мъжете били въоръжени с щурмова пушка АР-15 и четири пистолета.", "date": "2018.08.09", "title": "Ислямисти готвели деца за масови убийства в САЩ"}
{"url": "https://www.monitor.bg:443/bg/a/view/biznesyt-i-dyrjavata-shte-izprashtat-atasheta-zad-granica-141191", "text": "Икономическото министерство  и Българската търговско промишлена палата (БТПП) ще си партнират на принципа на публично-частното партньорство при изпращане на търговски аташета на България зад граница. За това се договориха заместник-министърът на икономиката Александър Манолев и председателят на палатата Цветан Симеонов. Двамата се обединиха около мнението, че в редица страни и региони има неизползван търговски и инвестиционен потенциал поради липса или недостатъчен ресурс на Службите по търговско-икономически въпроси, спрямо големината на съответния пазар. В тази връзка двете институции ще обменят информация и ще набележат стъпки за изграждането на обща мрежа на задгранични представители. Целта е да се оптимизира ресурса и да се постигат още по-сериозни резултати. Александър Манолев и Цветан Симеонов обсъдиха и подготовката на българското участие в бизнес форума в рамките на Инициативата „Три морета“, който ще се проведе на 17–18 септември в гр. Букурещ. Симеонов подчерта, че се очаква активно присъствие на български компании, представители на Регионални търговско-промишлени палати от страната и редица институции. БТПП е отправила покана и към Изпълнителната агенция за насърчаване на малките и средни предприятия и към партньорски организации на Палатата да предложат  . Бяха обсъдени и нуждите на българския бизнес от квалифицирана работна ръка в определени сектори, като за решаването на този въпрос не се изключва и внос на експерти.", "date": "2018.08.09", "title": "Бизнесът и държавата ще изпращат аташета зад граница "}
{"url": "https://www.monitor.bg:443/bg/a/view/grisho-sreshtu-tiafo-prjako-po-max-sport-1-i-na-live-a1-bg-141190", "text": "Осминафиналният мач на Григор Димитров от ATP Masters 1000 турнира в Торонто срещу младия американец Франсис Тиафо ще бъде предаван пряко в ефира на MAX Sport 1, както и като pay-per-view на платформата Live.A1.bg. Двубоят е първи в програмата на Централния корт в канадския град и ако времето позволи, ще започне днес малко след 18.00 часа българско време. Това ще е първи сблъсък между Димитров и Тиафо. За да достигне до този мач българинът се справи със съпротивата на испанския ветеран Фернандо Вердаско във втория кръг. От своя страна Тиафо достигна осминафиналите след успех в I кръг над италианеца Марко Чекинато, а във II кръг надделя с 2:1 сета над местната звезда Милош Раонич. Ако надделее над Тиафо, първата ни ракета ще се изправи в четвъртфиналите срещу победителя от двубоя между Кевин Андерсън (Южна Африка) и Иля Ивашка (Беларус). Напред в турнира продължават и основните фаворити за титлата Рафаел Надал, Новак Джокович и Саша Зверев, който защитава титлата си от миналия сезон.", "date": "2018.08.09", "title": "Гришо срещу Тиафо - пряко по MAX Sport 1 и на Live.A1.bg"}
{"url": "https://www.monitor.bg:443/bg/a/view/letim-do-izraelskoto-more-za-40-leva-141184", "text": "Нискотарифната компания Wizz Air ще изпълнява полети по нова линия от София до Ейлат в Израел. Стартирайки от 10 ноември новият маршрут на авиокомпанията ще се обслужва два пъти седмично, във вторник и събота, предоставяйки на клиентите удобен график за морска ваканция и бягство за уикенда. Местата по маршрута вече са в продажба и могат да бъдат резервирани на сайта на компанията или чрез мобилното приложение на цени от 39.99 лева за еднопосочен билет с включени данъци и задължителни такси. Ейлат, известен като ваканционната столица на Израел, е най-южният град в страната. Като оазисното градче на брега на Червено море, Ейлат предлага на посетителите си великолепно съчетание от планински пустинен пейзаж, красив залив и слънчево време през цялата година.    След като тази година Wizz Air вече добави Ница, Малага, Атина и Лисабон към софийската си мрежа, Ейлат става петата слънчева дестинация, с която авиокомпанията ще свърже българската столица през 2018 г. Вземайки предвид и маршрута Варна-Виена, който също стартира тази година, днес Wizz Air вече предлага 45 нискотарифни маршрута от България.  ", "date": "2018.08.09", "title": "Летим до израелското море за 40 лева"}
{"url": "https://www.monitor.bg:443/bg/a/view/v-japonija-ulichiha-suzuki-mazda-i-yamaha-v-lyjlivi-danni-za-razhoda-na-gorivo-141180", "text": "Японските компании Suzuki Motor, Mazda Motor и Yamaha Motor са правили некачествени проверки на произведените от тях изделия и са давали лъжливи данни за разхода на гориво, сочи съобщение на министерството на земите, инфраструктурата и туризма, цитирано от ТАСС. Фирмите са приемали за верни данните за разхода на гориво на произвежданите от тях автомобили и мотоциклети, независимо от допусканите нарушения в методиката на измерването. Най-много са случаите на подобни нарушения в Suzuki, където са хванати половината от общо установените 13 хил. случая. След като Nissan и Subaru си признаха за манипулирането на данните за разхода на гориво, преди време японските власти наредиха на 23 фирми произвеждащи автомобили и мотоциклети да направят вътрешна проверка. През 2016 г. Mitsubishi си призна за огромно фалшифициране на информацията за разхода на гориво на 600 хил. автомобила. През миналата година друг голям японски автомобилостроител - Nissan, констатира, че проверката за безопасността на автомобилите му е била поверена на работници без нужната квалификация.", "date": "2018.08.09", "title": "В Япония уличиха Suzuki, Mazda и Yamaha в лъжливи данни за разхода на гориво"}
{"url": "https://www.monitor.bg:443/bg/a/view/mlad-shofior-parkira-kolata-si-v-statuja-na-neron-141181", "text": "Млад, около 20-годишен шофьор, е „паркирал“ колата си в статуя на художника Димитър Казаков-Нерон, поставена на Моста на Лютата в Пазарджик. Това информираха свидетели на инцидента. Случката е станала около 8,30 ч., когато младежът пътувал с „Ауди“ по бул.“Княгиня Мария Луиза“ по канала Паша арк. Шофьорът не успял да вземе завоя през малкия мост, свързващ булеварда с улица“ Димитър Греков“. Най-вероятно е искал да избегне пешеходец, тъй като на това място има полегнал“ полицай“ и пешеходна пътека. За щастие, няма пострадали, освен, че немското возило бе подпряло бронзовата статуя на твореца, дело на скулптора Марин Кузев. По колата има значителни материални щети.", "date": "2018.08.09", "title": "Млад шофьор „паркира“ колата си в статуя на Нерон"}
{"url": "https://www.monitor.bg:443/bg/a/view/spipaha-dvama-imanjari-tyrguvali-s-cenni-moneti-v-kustendilsko-141183", "text": "Металдетектор и 17 монети, представляващи културно-историческа ценност, са открили и иззели кюстендилски полицаи от 2 адреса в града.  Процесуално-следствените действия са осъществени след събрана информация, че собствениците на жилищата – мъже на 48 и 57 години, осъществяват нерегламентирани археологически разкопки и предлагат за продажба намерените артефакти. „За момента това, което можем да кажем е, че е необходима да се направят експертизи, за да се установи какви са монетите и от кога е тяхната датировка. Двамата мъже са били приятели, тъй като в единия са открити монетите, а в другият металдетектора“, коментираха запознати със случая. Ценностите са намерени и иззети малко преди да бъде осъществена сделка с купувач. „За никой не е тайна, че подобни иманяри ходят и обикалят реките в региона. Виждали сме подобни хора в района на село Копиловци, Жабокрът и къде ли не. В повечето случаи обаче казват, че търсят златни частици“, коментираха кюстендилци. Двамата мъже до този момент не са известни на органите на МВР с подобен вид дейност. По случая е започнато досъдебно производство в РУ Кюстендил, уведомен е дежурен прокурор.  ", "date": "2018.08.09", "title": "Спипаха двама иманяри, търгували с ценни монети в Кюстендилско"}
{"url": "https://www.monitor.bg:443/bg/a/view/mitnichari-konfiskuvaha-blizo-ton-nelegalen-alkohol-141182", "text": "Митничари иззеха 910 литра нелегален етилов алкохол от гараж в частен имот в Несебър. Алкохолът е открит при проверка в рамките на засиления контрол срещу нерегламентирано производство и търговия с акцизни стоки в района на Черноморието. При проверка в частния имот с прилежащи помещения са открити в гараж на двора 7 ПВЦ бидона, съдържащи жълтеникава течност с мирис на етилов алкохол, с общо количество 910 литра. Измереното на място алкохолно съдържание на продукта е 41 % vol. За алкохола не са представени никакви документи за произход и платен акциз по Закона за акцизите и данъчните складове. Нелегалният алкохол е иззет. Взети са проби за лабораторен анализ. След излизане на резултатите от лабораторните експертизи ще бъде образувано административнонаказателно производство по случая.", "date": "2018.08.09", "title": "Митничари конфискуваха близо тон нелегален алкохол"}
{"url": "https://www.monitor.bg:443/bg/a/view/grisho-s-dva-macha-dnes-v-toronto-141176", "text": "Григор Димитров ще се изправи срещу Франсис Тиафо тази вечер от 18:00 наше време в мача си от третия кръг на “Мастърс” турнира в Торонто. Това ще е и първи мач между българина и 20-годишния американец. Първата ни ракета стигна до тази фаза на надпреварата след трудна победа над Фернандо Вердаско с 4:6, 6:2, 7:6(5). Тиафо от своя страна поднесе изненада, след като елиминира местната звезда Милош Раонич със 7:6 (4), 4:6, 6:1. Ако успее да запише втора победа на “Роджърс Къп”, Димитров ще подобри представянето си от миналата година, когато отпадна в трети кръг от №52 в ранглистата Робин Хаасе. Франсис Тиафо е под №41 в световната ранглиста. Той има една титла в АТР тура - от турнира в Делрей Бийч през този сезон. Американецът три пъти е стигал трети кръг в надреварите от сериите “Мастърс”, докато Григор има трофей от Синсинати и от финалния “Мастърс” в Лондон през 2017-а. Не преди 20:00 часа хасковлията отново ще е в действие, този път на двойки. Димитров и Гофен играят срещу топ поставените Марах и Павич, след като вчера преодоляха съпротивата на Жереми Шарди и Лука Пуй след 7:6 (5), 6:4. Двубоят не мина без прекъсване заради дъжд, като вторият сет се изигра след огромна пауза.", "date": "2018.08.09", "title": "Гришо с два мача довечера в Торонто"}
{"url": "https://www.monitor.bg:443/bg/a/view/samo-polovinata-ot-jitoto-stava-za-hljab-141152", "text": "Само половината от пшеницата у нас е с добри хлебопекарни качества. Това съобщи за „Монитор“ земеделският министър Румен Порожанов. „Дъждовете в последните 3-4 седмици влошиха качеството на зърното. През миналата година 82% от прибраното зърно бе с добри хлебопекарни качества. За тази очакваме делът да е много по-нисък - 53 на сто\", добави той. По думите му в началото на жътвата Но сега прогнозираният добив пада до 5,5 млн. т. Министърът уточни, че нарасналото търсене на хлебна пшеница дава шанс на българските производители да успеят да продадат по-скъпи реколтата. „За това и сега много от фермерите изчакват“, поясни той. Ася Гочева, и. д. изп. директор на националната асоциация на зърнопроизводителите уточни, че част от стопаните, имащи възможност да съхраняват зърното си, наистина не бързат да го продават и чакат по-високите цени. В момента те са с 20% по-високи от миналогодишната реколта. По думите й в момента на пристанище качествената хлебна пшеница се продава за 360 лв./т, а фуражната - за 350 лв. Тя потвърди, че само поливаната от житото, прибрано сега е с добри хлебопекарни качества. „Стопаните, които успяха да ожънат преди 20 юни нямаха проблеми с дъждовете и житото им е с добро качество. Лошото време оказа негативно влияние и на добивите. На места прибраните количества са 400 кг/дка, при 600-700 кг/дка през миналата. Подобно е положението в областите на Плевен и Търговище. Това както и сушата в Русия, която е един от основните износители в Черноморския регион, На Балканите също реколтата е по-слаба, а също и в Западна Европа в страните най-големи производители на зърно в ЕС - Франция и Германия“, добави тя. Според нея, немалка част от българската пшеница заради дъждовете е покълнала, качеството й ниско и трудно ще може да бъде продадена бързо. „На много фермери се е наложило да сушат зърното за да спрат процеса на покълването“, добави тя. На Софийската стокова борса продавачите на пшеницата с добри хлебопекарни качества искат 390-400 лв. за тон“, съобщи главният изпълнителен директор Васил Симов. На борсата няма сделки, а цените са в много широк диапазон. Купувачите се надяват да купят на цена като миналата година - 300-320 лв./т. Да припомня, че в края на юли и началото на август 2017 г. стартовата цена на житото бе 280-290 лв./т“, уточни той. По думите му основната причина за скока на цените у нас са прогнозите за по-слаба реколта в световен мащаб. „По данни на Световния съвет по зърното (ССЗ), реколтата на земята се очаква да е 721 млн. т, което е доста по-малко в сравнение със количеството от 760 млн. т за миналата година. Това доведе и до по-високи цени на световните борси и в България. По прогноза на ССЗ у нас ще бъдат прибрани 5,2-5,3 млн. т пшеница“, допълни Васил Симов.", "date": "2018.08.09", "title": "Само половината от житото става за хляб"}
{"url": "https://www.monitor.bg:443/bg/a/view/v-rusija-v-smesenite-magazini-skrivat-alkohola-pod-rafta-141177", "text": "В руския парламент през есента ще се обсъжда предложение в смесените магазини бутилките с алкохол да не се виждат от клиентите, както това стана с цигарите, съобщава „Прайм”. Търговците ще бъдат задължени да съхраняват алкохолната продукция в закрити шкафове или да ги продават в отделни зали на магазина, но не и наред с останалите продукти. Бутилките ще могат да бъдат видими от клиентите само в специализираните за алкохол магазини. Един от авторите на идеята е зам.-председателят на комисията по здравеопазване в Държавната дума Леонид Огул, смята, че достъпността на алкохола по магазините в страната е причина всяка година в Русия да умират стотици хиляди души.", "date": "2018.08.09", "title": "В Русия в смесените магазини скриват алкохола под рафта"}
{"url": "https://www.monitor.bg:443/bg/a/view/boj-na-plaja-vyv-varna-sled-skandal-za-izlizane-ot-vodata-141171", "text": "Бой на плаж във Варна възмути туристи и вероятно ще стигне до съдебната зала. Спасител ритна плажуващ, той пък му отвърна с юмрук. Случаят е от 6 август от централния плаж във Варна, съобщи Нова тв. Пострадалият Андрей отива на плаж с двете си деца. „Разреших им да отидат до шамандурата като зная, че могат да плуват. Не съм ги изпускал нито за миг от очи”, разказва Анрей Маджов. Според него спасителят, спял на плажа и когато се събудил, започнал да крещи и да свири по децата му. „Сериозни ръкомахания, да излизат от морето, повече да не влизат там, на брега само да си играят, на много груб тон. Недопустимо поведение”, оценява Андрей. Направил забележка на спасителя, но не смята, че го е провокирал. „Съвсем учтиво го помолих да е учтив с чужди деца”, твърди Андрей. След това последвали нецензурни жестове, които мъжът заснел с телефона си. А заради това, че снима последвал ритник. „Бях жестоко изритан в ръцете, защото се опитах да го снимам как показва среден пръст. Имам наранявания на пръстите, на китката”, заявява Андрей. „Изправих се и го ударих, да се съвземе малко и да се успокои”. Спасителят Азер работи повече от 40 години. Отрича да е бил груб. „Казах: „Марш! Навън! Това не е грубо”, заявява спасителят. „Той идва и пита: „Ти защо идваш бе? Ти защо държиш такъв тон на децата ми”. Обърнах се и той ме удари”. Отрича и да е спал докато е на поста си. Андрей има извадено медицинско удостоверение и ще потърси правата си в съда.", "date": "2018.08.09", "title": "Бой на плажа във Варна след скандал за излизане от водата"}
{"url": "https://www.monitor.bg:443/bg/a/view/poslednijat-sezon-na-kyshta-ot-karti-izliza-na-2-noemvri-141169", "text": "Netflix обяви датата на излизане на шестия последен сезон на многострадалния сериал „Къща от карти“. Всички епизоди ще се появят едновременно в стриминг услугата на 2 ноември. На кадър, публикуван в Twitter, бившата първа дама Клер Ъндърууд – вече президент на САЩ (актрисата Робин Райт), седи в креслото на Ейбрахам Линкълн, а под пръстите на дясната й ръка се стичат алени струйки кръв. Новите постери, показани в официалния акаунт на сериала в Instagram, са почти същите, но там кръв вече струи изпод двете ръце на новия президент и се стича върху изображение на Белия дом и ликуващи избиратели с плакати „Обичаме Клер“. Кървавите снимки са тематично свързани с трите постера, пуснати в Instagram преди два дни, които представят Кремъл също залят с кръв. Ролята на измисления руски президент Владимир Петров се изпълнява от Ларс Микелсен. След отказа на Netflix да работи с Кевин Спейси, срещу когото в полицията в САЩ и Великобритания постъпиха оплаквания от сексуален тормоз, компанията изгуби около 40 милиона долара, разтрогвайки договора с актьора. Сериалът се оказа в риск да бъде преустановен – снимките спряха в края на октомври миналата година. Процесът продължи чак след като сценаристите „изпратиха в оставка“ героя на Спейси Франк Ъндърууд и на преден план излезе неговата съпруга Клер. Към Робин Райт в новия сезон са се присъединили номинираната за „Оскар“ актриса Даян Лейн („Изневяра“) и Грег Киниър („Имате поща“, „Сабрина“, „Сестра Бети“). За техните два персонажа засега се знае само, че са брат и сестра.", "date": "2018.08.09", "title": "Последният сезон на \"Къща от карти\" излиза на 2 ноември"}
{"url": "https://www.monitor.bg:443/bg/a/view/kari-yndyruud-e-bremenna-s-vtoroto-si-dete-141178", "text": "Носителката на „Грами“ Кари Ъндърууд чака втори наследник. За бременноста си съобщи самата певица в Инстаграм. намигна Ъндърууд пред последователите си, като добави, че със съпруга й – бившият хокеист Майк Фишър са на седмото небе от щастие. Новината кънтри изпълнителката съобщи и по повод турнето й в подкрепа на предстоящия й албум Cry Pretty. „Предполагам се чудите защо нямах концерти до месец май“, казва Ъндърууд преди да съобщи за бременността си. Заедно с Фишър се разходиха до олтара през 2010 г. Първородният им син пък се появи на бял свят пет години по-късно. Той носи името Айзая. Какъв ще е полът на второто дете, все още не е ясно.", "date": "2018.08.09", "title": "Кари Ъндърууд е бременна с второто си дете"}
{"url": "https://www.monitor.bg:443/bg/a/view/filmyt-pisma-ot-antarktida-veche-e-v-postprodukcija-141158", "text": "Третият игрален филм на българския кинорежисьор Станислав Дончев - „Писма от Антарктида“, вече е във фаза на постпродукция, съобщи специализираното издание FilmNewEuropeе. Историята по сценарий на Теодора Маркова, Невена Кертова и Георги Иванов представлява дълбока психологическа драма за самотна майка, която не е в състояние да признае на 8-годишния си син, че баща му е загинал в автомобилна злополука. В главната роля е известната актриса Ирмена Чичикова. За да оправдае по някакъв начин дългото отсъствие на родителя, героинята поддържа фалшивата версия, че той е заминал на антарктическа експедиция. Но веднъж разкрита, лъжата става непоносима за сина. „Тя живее с психическа травма след смъртта на мъжа. Не може да преодолее страха си от болката. Но нашата цел не е да я съдим. Въпреки че последиците от неправилното й решение далеч не са невинни, ние предпочитаме да накараме хората да вярват, че самоизлекуването е възможно“, казва режисьорът пред FNE. Според Дончев Ирмена Чичикова е изключително чувствителна актриса и е много убедителна в образа на майката редом с буйния и органичен малчуган Симеон Ангелов. „Техният драматичен дует е същински дар за мен“, отбелязва той. Мая Бабурска, Диана Димитрова, Иван Стаменов и прочутият полярен изследовател проф. Христо Пимпирев са също част от актьорския екип. Филмът е продуциран от компанията на Дончев Dynaminc Arts с подкрепата на Националния филмов център. Бюджетът му е около 850 000 евро. Заснет е през януари и март 2017 г., като залите по палеонтология и историческа геология в Националния природонаучен музей, Летище София, някои столични паркове и училища са сред основните локации за снимките.", "date": "2018.08.09", "title": "Филмът \"Писма от Антарктида\" вече е в постпродукция"}
{"url": "https://www.monitor.bg:443/bg/a/view/bylgarski-trenior-izvede-gyrcija-do-titla-v-berlin-141179", "text": "Балканският шампион за 2018 година Милтиадис Тентоглу (Гърция) спечели титлата на скок дължина на европейското първенство по лека атлетика в Берлин. 20-годишният гръцки състезател, който е сребърен медалист за юноши от световното първенство през 2016 г. и европейски шампион за юноши от 2017-а, триумфира с личен резултат за сезона от 8,25 метра. Своя последен опит гъркът направи под звуците на сиртаки. Той тренира под ръководството на българския специалист Георги Помашки, който готви и звездата в тройния скок при жените Параскеви Папахристу. След шампионския скок на своя възпитаник Помашки посъветва Милтиадис да отиде и да поздрави най-голямата в сектора при жените Хайке Дрекслер (Гер), която за изненада на всички е доброволец на европейското и заравняваше трапа на скачачате. Втори се нареди нейният сънародник Фабиан Хайнле с 8,13 метра, което е негов личен рекорд за сезона. Бронзовото отличие спечели Сергей Никифоров от Украйна също с постижение от 8,13 метра. Хайнле обаче два пъти постигна 8,13 м и заслужи сребърния медал. Лона Чемтай Салпетер от Израел спечели титлата на 10 000 метра за жени. Натурализираната кенийка триумфира с 31:43,29 минути и донесе първа титла при жените в историята на Израел от европейския шампионат по лека атлетика. Салпетер е омъжена за своя израелски треньор и се състезава за тази страна от 2016 г. насам. Втора завърши холандката Сюзан Круминс с 31:52,55 минути, а трета е шведката Мераф Бахта с 32:19,34 минути. Преди Салпетер Израел имаше само един медал при жените от континентален шампионат - сребро през 2016-а на Хана Миненко в тройния скок. При мъжете обаче представителите на тази страна имат две титли, спечелени от Алекс Авербух на овчарски скок през 2002 и 2006 г. Световният шампион в мятането на диск от Лондон 2017 Андриус Гудзиус (Литва) прибави и европейско злато в колекцията си. Литовецът си осигури първото място на континенталния форум в Берлин в последния опит, когато изпрати уреда на 68,46 метра и измести от първата позиция шведа Даниел Стол, който постигна 68,23 м в най-добрия си опит. Миналата година двамата завършиха в същия ред и на планетарния форум в Лондон, но тогава само два сантиметра ги разделиха. Австриецът Лукас Вайсхайдингер заслужи бронзовото отличие с 65,14 м. Артур Абеле пък донесе първа титла на домакините от Германия. 32-годишният Абеле триумфира в десетобоя с 8431 точки и спечели първи златен медал от голямо първенство в кариерата си. Втори с лично постижение за сезона от 8321 точки се нареди руснакът Иля Шкуреньов, който се състезава под неутрален флаг. Трети е Виталий Жук от Беларус с личен рекорд от 8290 точки. Световният шампион от Лондон 2017 Кевин Майер (Франция) не успя да завърши състезанието, след като се отказа след три фаула в скока на дължина.", "date": "2018.08.09", "title": "Български треньор изведе Гърция до титла в Берлин (ВИДЕО)"}
{"url": "https://www.monitor.bg:443/bg/a/view/uvolnjavat-mitio-ochite-ot-arkus-141175", "text": "Тече процедура по освобождаването на Димитър Желязков от фирма \"Аркус\", заради здравословното му състояние. В нашата фирма няма бъдеще за него, каза още управителят на фирма Аркус Иван Владимиров пред бТВ. Той няколко пъти ход в Турция за консултации в болница. Там го оперираха, припомни Иван Владимиров. Аз съм актуалният работодател на Димитър Желязков - Очите, отговори на въпрос той. Във фирмата му Димитър Желязков работи като консултант. Разбрах от медиите, че е бил придружаван от Бенчо Бенчев, допълни той. Владимиров заяви, че работата с Димитър Желязков е както с всеки друг служител. Неговите задължения основно бяха за намиране на обекти, които да вземем под охрана. Случвало ми се е преди да работя по профилактични мероприятия с него. Престъпления извършени от него не съм разследвал, заяви Иван Владимир, който е бивш шеф на криминалния отдел на полицията в Бургас. Той обясни, че целта на наемането на Димитър Желязков във фирмата е била комерсиална - да се използват връзките му. Служителите ми не охраняват Димитър Желязков - Очите, каза той и добави, че синът му познава Димитър Желязков.", "date": "2018.08.09", "title": "Уволняват Митьо Очите от \"Аркус\""}
{"url": "https://www.monitor.bg:443/bg/a/view/po-11-signala-na-den-za-detska-pornografija-141155", "text": "Средно по 11 сигнала на ден за детска порнография приемат служителите на горещата телефонна линия за борба с незаконното и вредно за деца съдържание. Това става ясно от доклада на Националната програма за закрила на детето за 2017 г., който бе одобрен от кабинета. От общо подадени 4404 сигнала през изминалата година 4096 са били свързани именно с порнографията при малолетни и непълнолетни. 88% от тях са разследвани от ГДБОП. 5 са случаите, в които е съобщено за подмамване на дете с цел сексуална експлоатациякато 3 от тях са били за онлайн връзки. Подадени са и сигнали за подбуждане към насилие и за употреба на наркотични вещества. Заради нарастващия брой на случаите на агресия в училище пък се предвижда увеличаване броя на психолозите и педагогическите съветници в школата през следващата година, става ясно още от доклада. Освен това в часа на класа ще има и дискусии и работа с подрастващите по превенция на насилието, справяне с гнева и агресията, както и Онлайн тормозът пък представлявал около 1% от всички оплаквания на горещата линия през миналата година. Освен подадените сигнали по телефона, са проведени и 340 консултации за онлайн безопасност. Проведени били и 4 кампании за повишаване на информираността какви опасности грозят децата в интернет, както и семинар с представители на 80 училища в София. В доклада на Държавна агенция за закрила на детето се посочва още, че през миналата година 1750 деца бежанци са живели в поделенията на Държавна агенция за бежанците. 85 на сто от тях били момчета, като 900 от всички настанените подрастващи били без родители. Всички те били насочени към курсове за изучаване на български език. Афганистан, Сирия и Пакистан. Над 60% от настанените момчета и момичета у нас сами са напуснали общежитията. Проверки на центъра за бежанци в Харманли пък установили подобряване на материалната база спрямо 2015 г. Сградите били санирани, със сменена дограма, а за децата имало площадки за игри и спорт. Контролът върху пропускателния режим на външни лица също бил завишен.", "date": "2018.08.09", "title": "По 11 сигнала на ден  за детска порнография  "}
{"url": "https://www.monitor.bg:443/bg/a/view/rumen-porojanov-problemyt-s-chumata-v-strandja-se-politizira-izlishno-141157", "text": "Фермерите ни се сдружават най вече, когато искат субсидии, казва в интервю пред \"Монитор\" министър на земеделието, храните и горите. - В района на Странджа продължава мониторингът и в 10-километровата, и в 20-километровата зона. Засега няма положителни проби, които да ни притесняват, но не изключвам да се появят. Под особено наблюдение са и 15 стада около Гоце Делчев. В непрекъсната връзка сме с ветеринарите, които са там. Взети са и втори проби. Не мога обаче да кажа със сигурност, че ситуацията е овладяна. - Там стопаните на едно от стадата отказват абсолютно тенденциозно. Възложил съм на БАБХ да поискат помощ от полицията. - Да. Включително и по „де минимис“. Плащанията стартираха още на 19 юни. Седмица след това платихме над 2 млн. лв. Обезщетенията включват както на едно животно 15-те лв., така и 40 лв. допълнително към тях за стадата в седемте засегнати общини. Едно от ограниченията там е да не се предава млякото. То е не толкова заради заразата, а за това, че мандрите трябва да слагат печат на продукцията от район с ограничения и сигурно ще има негативно отражение върху търсенето й. Платили сме обезщетения и за живите овце и кози. - Много бих искал да се увеличи капацитетът на агенцията по храните. Този разговор го водим непрекъснато. В момента там има 70 незаети бройки. Проблемът в агенцията са ниските заплати. А те трябва да засилят дейността си, особено за ветеринарната защита. Разбира се, не трябва да подценяваме и проверката на храните и растителната защита. Ще разговарям с шефа на агенцията д-р Илиев за капацитета на лабораторията, която да поеме пробите от африканската чума по свинете, птичия грип. Има риск през есента да се получи струпване на повече от една от опасните болести по животните. Съответната лаборатория трябва да има не само консумативите и техниката, но и съответните специалисти, които да обработват пробите. - Скандалите не станаха случайно и се появиха след пускането в интернет на клиповете с една баба или леля. Същия ден бях на място. Разговарях с много хора, включително и със стопаните. Първоначално смятахме да дадем по 150 лв., но го увеличихме да бъде не по-малко от 190. След това обаче случаят се политизира. За това с вътрешния министър Радев, като ръководители на щаба, поискахме изслушване в парламента. Хората, които протестираха, не бяха случайно там. Определено в частта комуникация може би имаше слабост на определени етапи. Преди това обаче са били проведени заседания на епизоотичните щабове по места и кметове, и земеделски производители са информирани. Има списъци с присъствалите на заседанията. Разбира се, на всеки му е по-лесно да каже, че не знаел. Криза на доверието в институциите определено има. За това, когато се налагат такива по-решителни действия, ще трябва да показваме веднага резултатите от пробите. - На 15 август оградата срещу навлизането на диви прасета откъм Румъния ще бъде готова. Забавянето е заради няколко лоши дни, когато не беше възможно да се работи по съоръжението. В момента се правят по 10 км на ден. До понеделник бяха готови 70 км. - Засега се водят разговори с малките производители. Те се провеждат и от кметовете, и от ветеринарните лекари. В домашните дворове не може да се говори за биосигурност. - Все още битката за бюджета на ЕС, в това число и за парите за земеделие, не е приключила. Общото му намаление е с 5%. За радост на България ще започне т. нар. вътрешно сближаване. По гаранционния фонд намалението в ЕС е 4%. За всички страни, имащи субсидии над 90% от средното ниво за ЕС - старите страни членки, намалението е почти със същия размер. За всички останали то е по-малко, а на балтийските страни и Португалия има леко увеличение. За България намалението е 0,7%. На практика ние запазваме абсолютната сума от 800 млн. евро годишно, които се харчат по гаранционния фонд. По-голямото намаление от 15% е в Програмата за развитие на селските райони (ПРСР). Дебатът е много тежък. Всяка страна от ЕС има различни искания. Всеки детайл от ОСП след това трябва да намери място в т. нар. стратегически план на всяка държава, който ще замести ПРСР. Надявам се до март-април догодина регламентите да бъдат одобрени, за да се тръгне към подготовка на стратегическите планове. В противен случай от новия програмен период ще трябва непрекъснато да се правят дерогации и работата, свършена в последните 2 години от Брюксел и отделните страни, да отиде напразно. - Отговорността на европейските политици и водещите структури - парламент, комисията и съвета, е да се свърши дотогава всичко. - Процесът е труден. Когато става дума да се вземат пари, сдружаването става по-лесно. Трябва ли обаче заедно да направят организация на производителите за пласмента на продукцията си на пазара, да направят маркетинг, да помислят за добрата опаковка, тогава не са толкова обединени. За пример ще посоча добра реколта от череши от тази пролет, когато се оказа, че няма къде да ги съхранят или преработят. За това трябва да се мисли. От друга страна, ако борсата в „Слатина“ в София бе останала държавна, може би щеше да стане най-големият пазар за българските плодове и зеленчуци, а не сега там да преобладава вносната стока. - Индикаторите за финансиране на биопроизводителите у нас отдавна са надхвърлени. От заложените 150 млн. евро през пролетта на 2018 г. вече сме на дефицит от 25 млн. лв., но постепенно намалява. Поел съм ангажимент към асоциациите на биопроизводителите, които вече са две, когато наесен обработим заявките за 2018 г., да видим дали ще имаме някакъв бюджет и да се разберем. Истината е, че покриваме индикатори за 2000-3000 биологични производители, а броят им вече са 7000-8000. Само пчелните биопроизводители са над 2000. Опитвам се да накарам контролиращите фирми да бъдат по-точни в изпълнението на контрола на биопроизводителите и да няма компрометиране на биопроизводството у нас. - Сметната палата започна проверката си след одит на ЕК. Еврокомисията през есента на 2016 г. установи недобро взаимодействие между министерството, контролиращите и производителите. Тогава от ДФ „Земеделие” завишихме проверките на биофермите от 5 на 20%. Направихме план за действие. Всеки момент ще бъде приета и наредбата, с която по-стриктно се регулират взаимоотношенията си сертифициращите фирми. Те трябва да имат съответния капацитет, когато поемат ангажимент за контрол на определен брой производители на биопродукция. Трябва да се вземат почвени проби и да се наблюдава целият процес. Румен Порожанов е роден на 17 август 1964 г. Защитил е две магистърски степени в УНСС - София Има специализации в Joint Vienna Institute, Австрия, и в САЩ Владее английски и руски език От 1992 до 2009 г. работи във финансовото министерство От 2009 до 2014 г. е председател на Борда на директорите на „Проектна компания нефтопровод Бургас - Александруполис\" и председател и член на Надзорния съвет на Българска банка за развитие От март 2011 г. до края на август 2013 г. и от ноември 2014 г. до февруари 2017 г. е изпълнителен директор на ДФ „Земеделие” - РА През 2014 г. е министър на финансите в служебното правителство От 4 май 2017 г. е министър на земеделието, храните и горите", "date": "2018.08.09", "title": "Румен Порожанов: Проблемът с чумата в Странджа се политизира излишно"}
{"url": "https://www.monitor.bg:443/bg/a/view/ch-si-ta-pusnaha-na-tyrg-3671-imota-141160", "text": "Общо 3671 имота са пуснати за публична продан от Камарата на частните съдебни изпълнители в цялата страна заради неплатени дългове на собствениците. Още 217 пък са обявите за отнети от длъжници МПС-та, а още 236 са съобщенията за продажба на друго движимо имущество, показа проверката на „Монитор“. По данни на Камарата през миналата година ЧСИ-тата у нас са събрали от длъжници над 1,1 млрд. лв. За сравнение през 2016 г. цифрата е 1 млрд.030 млн. лв., през 2015 г. - 1 млрд.025 млн. лв., през 2014г. - 1 млрд. лв. Броят на образуваните изпълнителни дела също расте – през 2017 г. те са били 246 000, през 2016 г. - 229 000, през 2015 г.- 175 000. За 12 г. от създаването на частното съдебно изпълнение при ЧСИ са образувани 1 млн. и 750 хил. дела, приключени са 625 хил. дела, а събраната сума надхвърля 8 млрд. лв. Клиенти на ЧСИ са не само фирмите, банките и изобщо бизнесът, държавата и общините, а и граждани с вземания както по граждански правоотношения, така и за трудови възнаграждения, издръжки и предаване на дете. Делата на ЧСИ в полза на държавата, общините и гражданите расте през последните 2 г.", "date": "2018.08.09", "title": "ЧСИ-та пуснаха на търг 3671 имота"}
{"url": "https://www.monitor.bg:443/bg/a/view/goreshto-do-34-gradusa-dnes-pone-oshte-10-dni-ljato-141170", "text": "Времето днес отново ще е слънчево, като след обяд ще стане горещо и максималните температури ще са предимно между 29 и 34 градуса, а в София - около 29 градуса.. Ще духа слаб, в Дунавската равнина и източните райони до умерен вятър от изток-североизток. Очакщва се времето да се задържи горещо и без валещи поне до 18 август, прогнозират синотптиците. На Черноморието ще бъде слънчево с до умерен североизточен вятър. Максималните температури на въздуха ще са 28-31 градуса. Температурата на морската вода - 27-28 градуса. Вълнението на морето ще бъде 2-3 бала. Над планините ще бъде слънчево с временни увеличения на облачността, но без валежи. Ще духа до умерен вятър от изток-североизток. Максималната температура на височина 1200 метра ще е около 24 градуса, на 2000 метра - около 16 градуса. До края на седмицата ще бъде слънчево. Временни увеличения на облачността ще има в петък след обяд над източната половина от страната, без валежи, съобщава Фокус. Вятърът ще е слаб, в Дунавската равнина и източните райони до умерен, от изток-североизток. В петък и събота дневните температури ще са с градус-два по-ниски, а от неделя отново ще се повишават.", "date": "2018.08.09", "title": "Горещо до 34 градуса днес, поне още 10 дни лято"}
{"url": "https://www.monitor.bg:443/bg/a/view/reshavat-kak-da-se-izplashtat-dopylnitelnite-pensii-141173", "text": "Работната група за усъвършенстване на законодателството, регламентиращо фазата на плащане на пенсии от допълнителното пенсионно осигуряване ще проведе последното си заседание днес в Министерството на труда и социалната политика. Основната задача, която си поставят е да подготвят концепция и предложения за промени в Кодекса за социално осигуряване, които регламентират фазата на изплащане на пенсии от универсалните и професионалните фондове. Начина на предоставяне на средствата се разработва от експерти от Социалното министерство, Комисията за финансов надзор, НОИ и представители от Българската асоциация на дружествата за допълнително пенсионно осигуряване, както и такива от научните среди и национално представителните организации на работодателите и синдикатите.", "date": "2018.08.09", "title": "Решават как да се изплащат допълнителните пенсии"}
{"url": "https://www.monitor.bg:443/bg/a/view/reshavat-za-aresta-na-petima-ot-grupata-na-mitio-ochite-141172", "text": "Апелативният специализиран съд ще гледа днес мерките за неотклонение на петимата членове на групата на Димитър Желязков-Очите за рекет и побои, задържани при спецакцията в Бургас и южното Черноморие преди седмица. Тогава първоначално бяха задържани 19 души, за които имаше данни, че са свързани с организираната престъпна група на Очите. Задържани под стража останаха 5. От всички с обвинения в неизвестност е само общинският съветник от Несебър Пейко Янков, който се издирва с червена бюлетина. Самият Желязков е под стража в Турция, като се чака екстрадирането му.", "date": "2018.08.09", "title": "Съдът решава за ареста на петима от групата на Митьо Очите"}
{"url": "https://www.monitor.bg:443/bg/a/view/fenove-na-manchestyr-unajted-sybirat-pari-za-neustojkata-na-mourinio-141168", "text": "Търпението на част от феновете на \"Манчестър Юнайтед\" към мениджъра Жозе Моуриньо явно е изчерпано преди старта на сезона. Португалецът е фаворит на букмейкърите за предсрочно освобождаване, а привържениците са решили да ускорят този процес.   Според публикации на Острова Моуриньо може да бъде уволнен незабавно, но трябва да му бъде изплатена неустойка в размер на 12 милиона паунда. Това вдъхнови група привърженици на “червените дяволи” да създадат сметка за набиране на необходимите средства за изгонването на 55-годишния португалец от “Олд Трафорд”. Не за първи път привърженици на “червените дяволи” се изправят открито срещу мениджърите след ерата Алекс Фъргюсън. Наследникът му Дейвид Мойс също беше обект на нападки. Тогава фенове събраха пари, за да наемат самолет, който да кръжи над “Олд Трафорд” с банер “Мойс, вън”.      ", "date": "2018.08.09", "title": "Фенове на \"Манчестър Юнайтед\" събират пари за неустойката на Моуриньо"}
{"url": "https://www.monitor.bg:443/bg/a/view/sa-sht-vyvejdat-novi-sankcii-sreshtu-moskva-vynshnata-politika-na-putin-sys-vse-po-malka-podkrepa-v-rusija-141174", "text": "САЩ обявиха, че възнамеряват да наложат нови икономически санкции на Русия, след като са установили, че Москва стои зад нападението с нервнопаралитичния агент \"Новичок\" срещу бивш руски шпионин във Великобритания, предадоха Франс прес и Ройтерс. След отравянето в началото на март в град Солсбъри на бившия руски двоен агент Сергей Скрипал и дъщеря му Юлия \"САЩ установиха на 6 август, че руското правителство е използвало химическо или биологическо оръжие в нарушение на международното право, или е използвало смъртоносно химическо или биологическо оръжие срещу свои сънародници\", заяви в комюнике говорителката на Държавния департамент Хедър Науърт. Съгласно американския закон за химическите оръжия, това заключение води до налагане на икономически санкции, които се очаква да влязат в сила в края на месеца - на или около 22 август, добави говорителката, без да конкретизира какви ще са санкциите. Винаги сме казвали съвсем ясно, че сме съгласни с изводите, че става въпрос за нервнопаралитичния агент \"Новичок\" и че виновният в крайна сметка е Руската федерация, заяви пред журналисти висш представител на Държавния департамент. Предвидените санкции засягат износа на някои технологични продукти, като електронни устройства и оборудване от деликатно естество, които имат отношение към националната сигурност. Ще се прави изключение за дейностите, свързани с космическите полети, космическо сътрудничество и области като безопасността на пътническите полети, като всеки случай ще се преценява отделно, каза представителят, пожелал анонимност. Възможно е засегнатата от санкциите търговия да достигне стотици милиони долари. От Русия зависи колко драстични ще са последиците, подчерта той. След влизането в сила на тези санкции Русия ще разполага с 90 дни да даде надеждни гаранции, че повече няма да използва химически оръжия и да разреши инспекции от страна на ООН и други международни наблюдаващи организации. Ако това не стане, ще бъде наложена втора серия, \"по-драконовски\" санкции, като може да се стигне до там руски авиокомпании да не бъдат допускани до американските летища и дори до преустановяване на дипломатическите отношения между двете страни, подчерта висшият представител Кремъл е бил уведомен за това решение на Вашингтон вчера, отбелязва АФП. Говорител на британското правителство приветства новината за санкциите. \"Решителната международна реакция на използването на химическо оръжие по улиците на Солсбъри отправя недвусмислено послание до Русия, че провокативното й, безразсъдно поведение няма да остане без отговор\", каза говорителят, цитиран от Ройтерс. Външната политика на Путин се харесва все по-малко на хората в Русия, констатира в заглавие \"РБК\". Подкрепата за външнополитическия курс на Кремъл е спаднала за година и половина с 6 на сто. Според анкета на социологическия център \"Левада\" през март 2016 г. 22 на сто от запитаните са посочили външнополитическия курс на президента Владимир Путин за положителна страна на управлението му, а през юли 2018 г. това мнение са изразили само 16 процента. В отговор на въпрос какво харесват у Путин и какво - не, доста повече жители на Русия са нарекли Путин опитен политик - 49 на сто срещу 33 процента преди година и половина. Сега 30 на сто от анкетираните подчертават, че руският лидер е \"енергичен и решителен\", 22 на сто смятат, че е прозорлив политик. Намалял е обаче броят на хората, убедени, че президентът брани националните интереси на Русия - сега така смятат 17 на сто от участниците срещу 25 процента през 2016 г. Най-честият отговор на въпроса какво не харесват у Путин остава същият - \"че е свързан с едрия капитал\". Така заявяват 17 на сто и тази година, и преди 18 месеца. Посочват се и други причини за недоволство от Путин - \"чужди са му народните интереси\" (16 на сто) и \"поддържа връзки с корумпирани политици\" (14 процента). В Русия е нараснала умората от външнополитическия дневен ред, отбелязва Денис Волков от \"Левада\". \"В много от последните анкети хората казват: стига сме помагали на всички, трябва да помогнем на себе си, хайде да не харчим пари за другите страни, по-добре е да ги похарчим у нас\", казва той. Новите антируски санкции на САЩ пак сринаха рублата, констатира \"Лента\". Снощи доларът и еврото повишиха курса си спрямо рублата, след като Държавният департамент обяви, че САЩ налагат на Русия нови икономически санкции, пише електронният вестник. По данни към 23.59 ч. московско (и българско) време поскъпналият долар бе стигнал 65,55 рубли, а еврото - 76,12 рубли, посочва той, като се позовава на РИА Новости.", "date": "2018.08.09", "title": "САЩ въвеждат нови санкции срещу Москва, външната политика на Путин с все по-малка подкрепа в Русия"}
