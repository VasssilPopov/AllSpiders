{"url": "https://www.monitor.bg/bg/a/view/temperaturite-v-nedelja-leko-se-ponijavat-148595", "text": "През следващото денонощие над Източна България и в много райони в равнинната част от страната ще има значителна ниска облачност и намалена видимост. Около и след обяд в неделя облачността ще се разкъсва, видимостта ще се подобрява. Ще духа слаб вятър от изток-североизток. Температурите ще се понижат още малко и минималните ще са предимно между 6 и 11 градуса, максималните - между 16 и 21 градуса. Атмосферното налягане е по-високо от средното за ноември и ще остане без съществена промяна. Над планините ще преобладава слънчево време. Сутринта на места в ниските части ще е мъгливо, но след обяд видимостта там ще се подобрява. Ще духа слаб до умерен вятър от изток-югоизток. Максималната температура на височина 1200 м ще бъде около 18 градуса, на 2000 м - около 12 градуса. По Черноморието ще има значителна ниска облачност и намалена видимост. Ще духа слаб до умерен вятър от изток-североизток. Максималните температури ще са 16-17 градуса, близки до температурата на морската вода. Вълнението на морето ще е 3 бала. През следващата седмица над Източна България ще преобладава облачно време. Значителна ниска облачност и намалена видимост ще има сутрин и в много райони в равнинната част от страната, но около и след обяд облачността ще се разкъсва, видимостта ще се подобрява. Ще духа слаб вятър от изток-югоизток и температурите ще продължат постепенно да се понижават. Във вторник и през последните дни от периода вятърът в Източна България временно ще стане от изток-североизток и ще е умерен. На места ще превали слаб дъжд.", "date": "2018.11.03", "title": "Температурите в неделя леко се понижават"}
{"url": "https://www.monitor.bg/bg/a/view/oligarhijata-aktivira-dojche-vele-s-fejkove-sreshtu-peevski-148590", "text": "Маските на олигархията паднаха и тя нарочи за враг №1 депутата Делян Пеевски. Причината е приемането на новия медиен закон, който изсветлява собствеността и финансирането им. В този контекст Фабриката използва „Дойче Веле“, за да препере фалшивата си новина и уж да й придаде по-голяма тежест. Пространен анализ на кресливата авторка на „Медияпул“ Полина Паунова, която се подвизава и в „Дойче Веле“, беше публикуван в българската секция. Материалът е насочен срещу медийния закон и в него бяха направени две внушения. Едното е как от закона ще пострадат малки сайтове и едва ли не ще им се запуши устата, след като трябва да си кажат кой им е собственик и да си посочат средствата за финансиране. На второ място материалът целеше да се внуши, че поправките за КТБ ще „донесат определени ползи, например материални“ на Делян Пеевски. Както е известно и многократно сме писали нашият издател няма и никога не е имал никакви дела, свързани с активи на КТБ. Напротив, законът, който бе приет от парламента, и чиито вносител са Пеевски и колегите му Хамид Хамид и Йордан Цонев, цели тъкмо това - да бъдат върнати в КТБ всички вторично откраднати активи след фалита на трезора. Чудно е как българската секция върти фалшиви новини под носа на уважаваната и световно известна корпорация „Дойче Веле“. Олигархията е силно уплашена от втория закон, защото тя лансира фалшивите си новини в т.нар. ветрило от сайтове. В повечето случаи те са анонимни, без ясна собственост и без ясно финансиране. Освен това възниква въпросът как се финансират и опорните медии на олигархията при положение, че босът на „Капитал“ Иво Прокопиев е със запорирано имущество от КПКОНПИ за 200 млн.лв. Издателят на „Клуб Зет“ и Господар на хапчетата Огнян Донев пък е подсъдим за укриване на 62 млн. лв. данъци. Как ще обяснят дали пари от тези запори и укрити данъци не отиват директно в медиите им? Фалшивата новина на Полина Паунова беше незабавно разпространена от ветрилните сайтове, които се използват за разпространяване на фалшиви новини. Сайтът „Тоест.бг“ обяснява за себе си, че събира пари през PayPal, като иска от всеки дарител по 60 лв. на година, с други думи по 5 лв. на месец, „по-малко отколкото струва една кутия цигари“. Сайтът се издава от фондация от няколко души, чиито имена нищо не говорят на журналистическата гилдия. Сами се сетете за каква част от ветрилото за фалшиви новини става въпрос. Интересно е още, че първи системата PayPal използва за дарения проваления правосъден министър Христо Иванов. Той просеше пари от хората по интернет път, за да влезе „Да, България“ в парламента. Но първо не успя и остана да го гледа само отвън, а второ - така и до последно не стана ясно колко пари са събрани по този начин и за какво са били разходвани.", "date": "2018.11.03", "title": "Олигархията активира „Дойче Веле“ с фейкове срещу Пеевски"}
{"url": "https://www.monitor.bg/bg/a/view/agent-akademik-pishe-kleveti-sreshtu-pevski-148591", "text": "След като НС прие поправките на Пеевски, агент Академик също прояви напън да бълва фейкове. И за да е картината на фалшивите новини пълна, не можем да пропуснем и напъните на създателя на „Фрогнюз“ Огнян Стефанов, по-известен като Агент Академик на ДС. Агентът е публикувал текст, който обяснява как уж Пеевски бил разследван в САЩ, а не е разследван у нас, въпреки че и КПКОНПИ, и прокуратурата недвусмислено заявиха, че нашият издател не е извършил никакви закононарушения. „Фрогнюз“ играе ролята на пресцентър на белградския крадец, а агент Академик се явява личен рупор на Цветан Василев. Пасквилът във „Фрогнюз“ е подписан от д-р Димитър Попкутуев, лице което не съществува и вероятно зад него се крие агент Академик. Текстът услужливо беше препечатан от „Факти.бг“, като целта на подобни фейкове е да скрият кражбата на БГ Мадоф, както и факта, че той продължава да получава щедри траншове от „Дунарит“ и „Петрол“. И като говорим за олигархия и фалшиви новини, няма как да не споменем факта, че гуру на крадливата приватизация е Драгалевския лаборант Иван Костов, който до ден днешен задкулисно дърпа конците на своите отрочета и техните медийни пионки.  ", "date": "2018.11.03", "title": "Агент Академик пише клевети срещу Пеевски"}
{"url": "https://www.monitor.bg/bg/a/view/ispanskata-policija-razbi-banda-za-falshivi-kreditni-karti-148594", "text": "Испанската полиция ликвидира престъпна групировка, изработвала фалшиви кредитни карти под ръководството на алжирец, излежавал присъда за съфинансиране на атентата от 11 септември 2001 г. в САЩ, предаде АФП, цитиран от БТА. В Мадрид са арестувани 19 души, произвеждали фалшификатите, вграждайки в тях събрани от \"Тъмната мрежа\" (Darknet - анонимния сегмент от интернет) данни на потребители, включително пинкодове. Така измамниците получавали възможност да теглят суми от банкомати и да пазаруват в магазини, съобщи полицията. Арестуваните се опитали да извършат с \"клонираните\" карти измами за над 5 млн. евро, но банките и други финансови учреждения блокирали много от техните трансфери. Според оценки реалните щети достигат 500 000 евро, отбелязва ТАСС. Главатарят на престъпната групировка е 49-годишен алжирец, чиято самоличност не се съобщава. Говорителка на полицията съобщи, че мъжът е бил осъден и излежавал присъда в Испания, но не бе в състояние да посочи кога е бил освободен. Този път е действал за собствена облага, допълни тя.", "date": "2018.11.03", "title": "Испанската полиция разби банда за фалшиви кредитни карти"}
{"url": "https://www.monitor.bg/bg/a/view/cska-izlyga-loko-v-plovdiv-dunav-s-klasika-u-doma-148589", "text": "ЦСКА победи „Локомотив“ (Пловдив) с минималното 1:0 на стадион \"Лаута\" в мач от 14-ия кръг на Първа лига. По този начин „червените“ изравниха „Лудогорец“ на върха в класирането, като двата тима имат по 32 точки, но шампионите са с мач по-малко. Единственото попадение в срещата бе дело на Кирил Десподов, който отбеляза красив гол от пряк свободен удар в 57-ата минута. В другия мач, игран по-рано днес, „Дунав“ напусна последната тройка в класирането, след като записа класически домакински успех с 3:0 над „Витоша“ (Бистрица). Ахмед Ахмедов се отличи с два гола в 6-ата и 23-ата минута, с което увеличи на седем бройката на попаденията си от началото на сезона в първенството. Светослав Ковачев се разписа в 15-ата минута на двубоя. С този втори пореден домакински успех „Дунав“ събра 14 точки и временно излезе на десето място, измествайки „Витоша“. „Тигрите“, които вече са в серия от четири последователни загуби, имат актив от 13 точки, една повече от „Ботев“ (Враца), който утре приема „Черно море“.", "date": "2018.11.03", "title": "ЦСКА излъга „Локо“ в Пловдив, „Дунав“ с класика у дома"}
{"url": "https://www.monitor.bg/bg/a/view/joana-ilieva-pyrva-na-turnira-za-svetovnata-kupa-na-sabja-148600", "text": "17-годишната Йоана Илиева спечели турнира за Световната купа на сабя за девойки в Сочи (Русия). Особено впечатляващо бе, че във финалния бой възпитаничката на Академия „Етрополски“ победи представителка на домакините с 15:12 туша. Йоана получи купата си лично от председателката на Българска федерация по фехтовка Величка Христева. Другият наш представител Стефан Булдеев игра много добре и се класира сред първите 32-ма на турнира.", "date": "2018.11.03", "title": "Йоана Илиева първа на турнира за Световната купа на сабя"}
{"url": "https://www.monitor.bg/bg/a/view/peshterci-s-podpiska-sreshtu-pensioniraneto-na-sveshtenik-148596", "text": "В град Пещера тръгна подписка срещу изненадващото пенсиониране на отец Иван Каменаров, който служи в храм „Света Богородица“ в родопското градче. „Отец Иван Каменаров бе незаслужено и по подъл начин освободен от длъжност. Човек, отдал всичките си сили и почти целия си живот на служение на Бога и на пещерските църковни храмове! Нека да го подкрепим в този труден за него и за пещерските миряни момент!“, коментираха местни жители, които подеха кампания в подкрепа на свещеника и в социалните мрежи в деня на Архангелова Задушница. Според хората рано сутринта в петък църквата, в която служил отец Иван, била запечатана и божият служител не могъл да си вземе личните вещи. „Църквата Света Богородица се преобрази и направи истински храм, в който хората идват с доверие и вяра !Това е подигравка и неуважение към дългогодишната му служба в храма!“, пише потребителка. „Отец Иван Каменаров е един достоен човек и истински свещеник, служи от 1980 г. в църквата \"Света Богородица\", която на практика той успява да възстанови такава, каквато я виждаме сега!“, пише друг жител на Пещера. Хората са готови да не допуснат новия свещеник да влезе в храма и се канят да правят жива верига пред светата обител.", "date": "2018.11.03", "title": "В Пещера правят подписка срещу пенсионирането на свещеник"}
{"url": "https://www.monitor.bg/bg/a/view/peevski-vrag-1-na-oligarhijata-obob-sht-enie-148592", "text": "Маските на олигархията паднаха и тя нарочи за враг №1 депутата Делян Пеевски. Причината е приемането на новия медиен закон, който изсветлява собствеността и финансирането им. В този контекст Фабриката използва „Дойче Веле“, за да препере фалшивата си новина и уж да й придаде по-голяма тежест. Пространен анализ на кресливата авторка на „Медияпул“ Полина Паунова, която се подвизава и в „Дойче Веле“, беше публикуван в българската секция. Материалът е насочен срещу медийния закон и в него бяха направени две внушения. Едното е как от закона ще пострадат малки сайтове и едва ли не ще им се запуши устата, след като трябва да си кажат кой им е собственик и да си посочат средствата за финансиране. На второ място материалът целеше да се внуши, че поправките за КТБ ще „донесат определени ползи, например материални“ на Делян Пеевски. Както е известно и многократно сме писали нашият издател няма и никога не е имал никакви дела, свързани с активи на КТБ. Напротив, законът, който бе приет от парламента, и чиито вносител са Пеевски и колегите му Хамид Хамид и Йордан Цонев, цели тъкмо това - да бъдат върнати в КТБ всички вторично откраднати активи след фалита на трезора. Чудно е как българската секция върти фалшиви новини под носа на уважаваната и световно известна корпорация „Дойче Веле“. Олигархията е силно уплашена от втория закон, защото тя лансира фалшивите си новини в т.нар. ветрило от сайтове. В повечето случаи те са анонимни, без ясна собственост и без ясно финансиране. Освен това възниква въпросът как се финансират и опорните медии на олигархията при положение, че босът на „Капитал“ Иво Прокопиев е със запорирано имущество от КПКОНПИ за 200 млн.лв. Издателят на „Клуб Зет“ и Господар на хапчетата Огнян Донев пък е подсъдим за укриване на 62 млн. лв. данъци. Как ще обяснят дали пари от тези запори и укрити данъци не отиват директно в медиите им? Фалшивата новина на Полина Паунова беше незабавно разпространена от ветрилните сайтове, които се използват за разпространяване на фалшиви новини. Сайтът „Тоест.бг“ обяснява за себе си, че събира пари през PayPal, като иска от всеки дарител по 60 лв. на година, с други думи по 5 лв. на месец, „по-малко отколкото струва една кутия цигари“. Сайтът се издава от фондация от няколко души, чиито имена нищо не говорят на журналистическата гилдия. Сами се сетете за каква част от ветрилото за фалшиви новини става въпрос. Интересно е още, че първи системата PayPal използва за дарения проваления правосъден министър Христо Иванов. Той просеше пари от хората по интернет път, за да влезе „Да, България“ в парламента. Но първо не успя и остана да го гледа само отвън, а второ - така и до последно не стана ясно колко пари са събрани по този начин и за какво са били разходвани. И за да е картината на фалшивите новини пълна, не можем да пропуснем и напъните на създателя на „Фрогнюз“ Огнян Стефанов, по-известен като Агент Академик на ДС. Агентът е публикувал текст, който обяснява как уж Пеевски бил разследван в САЩ, а не е разследван у нас, въпреки че и КПКОНПИ, и прокуратурата недвусмислено заявиха, че нашият издател не е извършил никакви закононарушения. „Фрогнюз“ играе ролята на пресцентър на белградския крадец, а агент Академик се явява личен рупор на Цветан Василев. Пасквилът във „Фрогнюз“ е подписан от д-р Димитър Попкутуев, лице което не съществува и вероятно зад него се крие агент Академик. Текстът услужливо беше препечатан от „Факти.бг“, като целта на подобни фейкове е да скрият кражбата на БГ Мадоф, както и факта, че той продължава да получава щедри траншове от „Дунарит“ и „Петрол“. И като говорим за олигархия и фалшиви новини, няма как да не споменем факта, че гуру на крадливата приватизация е Драгалевския лаборант Иван Костов, който до ден днешен задкулисно дърпа конците на своите отрочета и техните медийни пионки.", "date": "2018.11.03", "title": "Пеевски - враг №1 на олигархията (ОБОБЩЕНИЕ)"}
{"url": "https://www.monitor.bg/bg/a/view/djokovich-se-spravi-i-s-federer-i-e-na-final-v-parij-148599", "text": "Новак Джокович победи Роже Федерер в изключително оспорван двубой на полуфиналите на турнира от сериите „Мастърс“ в Париж. Сърбинът спечели със 7:6(6), 5:7, 7:6(3) след битка, продължила малко повече от 3 часа. Той ще спори за титлата с Карен Качанов, който победи Доминик Тийм след 6:4, 6:1 в другия полуфинал. Джокович, който в понеделник ще се завърне на върха на световната ранглиста, записа 22-ра поредна победа. Той постигна четвърти пореден успех срещу Федерер и общо 25-ти от 47 мача, като спря швейцареца по пътя му към титла номер 100. Новак, който има четири трофея в зала “Берси”, е на крачка от 33-та титла от сериите „Мастърс“.", "date": "2018.11.03", "title": "Джокович се справи и с Федерер и е на финал в Париж"}
{"url": "https://www.monitor.bg:443/bg/a/view/arjentinskata-prokuratura-pogna-mesi-za-prane-na-pari-148584", "text": "Аржентинската прокуратура започна разследване срещу футболната суперзвезда Лионел Меси и баща му Хорхе. Двамата са заподозрени за пране на пари чрез благотворителния фонд на футболиста. Главният прокурор на Аржентина - Пабло Турано, е наредил незабавна проверка на организацията. До този скандал се стигна, след като бивш служител на благотворителния фонд призна за измами с пари, които били предназначени за социални проекти. Тези пари били прехвърляни в офшорни зони и не са били декларирани. Екипът на Меси реагира незабавно, обявявайки обвиненията за неоснователни. Това не е първият проблем на звездата със закона. През 2017 г. той бе осъден на 21 месеца затвор за укриване на данъци в Испания, но замени присъдата си с условна, като плати 4 милиона евро.", "date": "2018.11.03", "title": "Аржентинската прокуратура погна Меси за пране на пари"}
{"url": "https://www.monitor.bg:443/bg/a/view/kralev-kandidaturata-ni-za-domakinstvo-na-mondial-e-napylno-realna-148588", "text": "Съвместната кандидатура на България, Сърбия, Румъния и Гърция за домакинство на световното първенство по футбол през 2030 г. е съвсем реална. Това заяви пред журналисти министърът на младежта и спорта Красен Кралев, който присъства на шестото издание на традиционния турнир по таекуондо, олимпийска версия \"Sofia cup\". „Ако не мечтаеш и не се стремиш към върха, няма как да го постигнеш. Аз мисля, че кандидатурата ни е съвсем реална. Преди две седмици имаше сондажи на ниво спортни министри и всички бяхме позитивно настроени към тази кандидатура. Разбира се, тя трябваше да бъде обсъдена на най-високо ниво и след като този въпрос се поставя от ръководителите на нашите държави, кандидатурата е напълно реална. Тепърва ще правим анализи какви точно са изискванията. Смятам обаче, че ако всяка държава осигури два или три стадиона, нещата са възможни. Тази кандидатура от една страна е възможност да си оправим футболната инфраструктура, но е и политически знак, че Балканските държави ще работят заедно не само в областта на спорта, но и заедно ще отстояват общите си политически и икономически интереси. Това е много важно за народите на всички балкански страни”, заяви Кралев. Министърът допълни, че съоръженията, които ще бъдат изградени, ще отговарят на всички стандарти на ФИФА за такова домакинство. Кралев отговори и на журналистически въпрос относно напрежението, което се създаде след мача за Купата на България между „Черно море” и „Левски” във Варна. „Факт е, че напоследък съдийството не е на много високо ниво. За мачовете между двата отбора в София пък имаше обвинения от страна на „Черно море” за нередовен гол на „Левски”. Такива неща се случват и не трябва да се правят генерални изводи. Грешките напоследък обаче наистина зачестиха и самата Съдийска комисия трябва да си направи сериозен анализ как да продължава оттук нататък. Защото в някои случаи има историческа обремененост за мачовете, които дадени съдии са водили. Поставяйки един арбитър на отбор, който има неприятни спомени от него, допълнително се нагнетява напрежение. Но тези неща могат да се изчистят и това не е нещо непреодолимо”, допълни министърът. Кралев отчете, че българските съдии действително допускат грешки, но подчерта, че такива има навсякъде, дори по време на Световнтото първенство в Русия. „Неприятното е, че в публичното пространство се коментира, че има отсъждания в полза на един или друг отбор. И тези съмнения трябва да се разсеят, защото докато това не се случи, напрежението ще остане върху съдиите, отборите, БФС, дори журналистите. Смятам, че трябват нови разговори по темата, за да се успокоят нещата. Грешки се случват на Световни, Европейски първенства, в Шампионската лига. Може би трябва да сме малко по-толерантни и тези съмнения да се разсеят, а собствениците и ръководителите на клубове да бъдат малко по-внимателни към думите, които изричат пред журналистите”, завърши Кралев.", "date": "2018.11.03", "title": "Кралев: Кандидатурата ни за домакинство на Мондиал е напълно реална"}
{"url": "https://www.monitor.bg:443/bg/a/view/zemetresenie-s-magnitut-4-3-po-rihter-v-gyrcija-148582", "text": "Земетресение с магнитуд 4,3 по скалата на Рихтер е регистрирано днес в 10,05 ч. край гръцкия остров Закинтос в Йонийско море, предаде агенция АНА-МПА. Според Института по геодинамика на Националната обсерватория в Атина епицентърът на земетресението е бил в морето, на 58 км югозападно от Закинтос. Това е вторичен трус от земетресението с магнитуд 6,8 по Рихтер, което разлюля района на 26 октомври, уточнява Институтът.", "date": "2018.11.03", "title": "Земетресение с магнитут 4,3 по Рихтер в Гърция"}
{"url": "https://www.monitor.bg:443/bg/a/view/djoni-dep-svali-cenata-na-fermata-si-za-kone-148554", "text": "Актьорът Джони Деп свали цената на фермата си за коне в щата Кентъки, като сега недвижимостта от 17 хектара се продава за 1,6 милиона долара, предаде Асошиейтед прес. Преди това, през м. август 2017 година, екранният любимец от \"Карибски пирати\" искаше за \"Семейната ферма на Бети Сю\" цена от 2,9 милиона долара. Имението е кръстено на името на покойната майка на Деп. Максималното предложение, което актьорът получи миналата година за закупуването на фермата беше оферирано от радиожурналиста Рик Дийс и бе на стойност 1,4 милиона долара. Недвижимостта се намира в близост до пистата \"Кийнленд\" и разполага с голяма къща с шест спални, шест бани и гараж за четири коли. На територията й са изградени два обора, 12 конюшни и 5 заграждения на открито за тези животни. Деп закупи фермата през 1995 година за 950 хиляди долара, припомня агенцията.", "date": "2018.11.03", "title": "Джони Деп свали цената на фермата си за коне"}
{"url": "https://www.monitor.bg:443/bg/a/view/njama-sledi-ot-nasilie-po-tjaloto-na-namerenata-myrtva-francuzojka-v-lovech-148583", "text": "Направената аутопсия на намерената мъртва 23-годишна френска гражданка до сградата на областната администрация в Ловеч не е установила следи от насилие или изнасилване, съобщи за БТА говорителят на Окръжната прокуратура в Ловеч Кирил Петров. По думите му тя е починала вследствие на обесване. Разследващите продължават да работят и по двете версии - убийство и самоубийство. Петров допълни, че в началото на следващата седмица ще станат ясни резултатите от взетите кръвни проби, които ще установят дали момичето е било употребило наркотици и алкохол. \"Провеждат се разпити. Издирват се лица, с които е била в заведението. Знае се с кого е била там\", каза още Кирил Петров. Той поясни, че се преглеждат и записи от камери за видеонаблюдение. Младата жена бе намерена мъртва вчера сутринта. Сигналът за това бе подаден от охранител в областната администрация. Младата жена пристигнала в Ловеч в четвъртък със свой приятел, а същия ден вечерта били в заведение с още хора, откъдето си тръгнали след полунощ.", "date": "2018.11.03", "title": "Няма следи от насилие по тялото на намерената мъртва французойка в Ловеч"}
{"url": "https://www.monitor.bg:443/bg/a/view/ucheni-plodovete-i-zelenchucite-njama-da-stignat-ako-vsichki-se-hraneha-zdravoslovno-148566", "text": "Ако всички на планетата се хранеха здравословно, плодовете и зеленчуците нямаше да стигнат, сочи изследване на Гуелфския университет в Онтарио, Канада. Екипът от изследователи сравнява количеството храна, произведена от фермерите по света, с необходимата, според препоръките на специалистите по хранене и открива огромно несъответствие. Един от изследователите, Евън Фрейзър казва: \"Резултатите показват, че сега има свръхпроизводство на зърнени храни, мазнини и захар на Земята, докато плодовете и зеленчуците и в по-малка степен, протеините, не са достатъчни, за да задоволят нуждите на населението на света\". Изследователите изчисляват броя на порциите на човек за всяка продуктова група въз основа на изданието Healthy Dish, публикувано от Харвардския университет (САЩ). Публикацията предписва, че половината ни диета трябва да се състои от плодове и зеленчуци; 25% от пълнозърнести култури; 25% - от протеини, мазнини и млечни продукти. След това учените изчисляват колко земя се използва за селското стопанство сега и колко ще бъде необходима, ако всички хора на планетата започнат да спазват препоръките за здравословно хранене, след което прогнозират цифрите до 2050 г., когато населението на Земята ще достигне 9,8 милиарда. Учените изчисляват, че сега има 12 порции от зърнени храни на човек, произведени на Земята, вместо препоръчаните осем; 5 порции плодове и зеленчуци вместо петнадесет; 3 порции масла и мазнини вместо една; 3 порции протеин вместо пет; 4 порции захар вместо нула. Изследователите стигат до извода, че преминаването към правилно хранене ще намали обработваемата земя с 50 милиона хектара, тъй като плодовете и зеленчуците ще изискват по-малко земя, отколкото зърното, захарта и мазнините. Но за да се постигне това, потребителите ще трябва да ядат по-малко месо, а земеделските производители ще трябва да произвеждат повече растителни протеини. Ако няма промени, снабдяването на 9,8 милиарда души ще изисква повече от 12 милиона хектара обработваема земя повече и (поне) 1 милиард хектара пасищна земя повече. Фрейзър казва, цитиран от dir.bg: \"Как да нахраним следващото поколение е един от най-належащите проблеми, с които ще се сблъскаме през 21 век. Като се има предвид нарастването на популацията, единственият начин да се поддържа балансирана диета, да се опази земята и да се намали количеството парникови газове, е да се консумират и произвеждат много плодове и зеленчуци, както и да се премине към диета с по-високо съдържание на растителен протеин“.", "date": "2018.11.03", "title": "Учени: Плодовете и зеленчуците няма да стигнат, ако всички се хранеха здравословно"}
{"url": "https://www.monitor.bg:443/bg/a/view/martin-kojto-sybra-bylgarija-v-3-minuti-148581", "text": "Мартин Граховски е интересен чешит. Често му казват, че не приличал на българин заради поведението и мисленето си. След като го видях и то навръх Деня на будителите съм готова да вляза в ръкопашен бой с всеки, който твърди подобни неща. Напротив – Мартин съдържа най-българското българско в себе си! Безкрайна любов към земята си, която лепим като емблема само на отдавна покойните си герои. А още по-достойното е, че това момче, едва на 24-години, с буден син поглед и неканонично дълга коса, изпитва тази свързаност със земята си, въпреки че е живял в България до 8-месечната си възраст. И не, това не е поза! Гарантирам. Той така работи за родината си, че делата му говорят много повече от думите. За малко повече от година засне 50 серии от всички чудни кътчета на страната в проекта си „3 минути България“. Без спонсори, без чужда логистична помощ, само с един Голф 2-ка и един фотоапарат. Започва проекта само за себе си и в опит да онагледи пред канадските си приятели каква е тази любов по родината. Тези филмчета се превръщат за няколко месеца в една от най-успешните положителни реклами на България. Дори му донесоха номинация за наградата „Будител на годината“ на БНР. „Не знам защо съм в този списък, спрямо останалите хора, които фигурират в него и са работили цял живот за България. Въпреки това много се радвам, че ме номинираха и съм много благодарен за признанието“, казва Мартин. Идеята за „3 минути България“ започва да зрее в съзнанието му още от 16-годишен. Тогава живее в Канада с родителите си, но всяко лято си идва при баба и дядо в Севлиево. Приятелите и гаджето му зад Океана не разбират желанието му да пътува до другия край на света и той решава да им покаже причината с филм. Първият му филм. В час и половина снима Севлиево, хората, роднините си, дори човека от читалището, който отговаря за кино-прожектора. Тогава тайно започва да се надява да направи нещо по-голямо за България. И го прави. Започва миналото лято, като  В крайна сметка стига до Голф 2-ка, които обича с цялото си сърце и използва и до ден днешен, за да работи и пътува. Естествено не знае майтапите за тези коли, но бързо ги научава, след като десетина човека се шегуват  с него, че не му трябва софийски а пернишки талон. Но тази кола никога не се е чупила, въпреки хилядите изминали километри, а той я обожава. Автомобилът е уникален и защото преди това е бил пощаджийски. По-възрастен е от него – произведен 89-та, и  нищо в него не е стандартно, дори коланите се закопчават отдолу нагоре във вратите. А и струва 500 евро, може би най-голямата му инвестиция на куп за този проект. Всъщност реализацията на 50-те серии – закупуването на Голфа, бензин, храна и спане, възлиза на общо 4000 евро. И той се гордее с това, че го прави изцяло сам без никаква помощ и най-важното – без никой да му казва какво и къде да снима. „Исках да докажа че не ти трябват огромни бюджети, не ти трябва голям екип, за да направиш нещо подобно“, казва с блясък в очите Мартин. Със слагането на финалната точка на „3 минути България“, всъщност той поставя началото на едно още по-смело начинание „3 минути пътуване“, което ще реализира в други страни. Не така крупно като у нас, но все пак. Следващата му цел е Румъния.  А междувременно снима поредица къси документални филми за Канон, които по негово предложение представят занаятите и обичайте в България. Етъра, Широка лъка, такива чудни дестинации си е избрал. „Връзката ми с България е много особена“, казва Граховски, който на 8 месеца лети към Щатите с баща си, а майка му го посреща във Финикс, Аризона, където е записала да учи оналйн търговия. Когато е на 5 години се местят в Торонто, Канада, а после и в Халифакс, където живеят и до днес родителите му. въпреки двойното си гражданство и дори като по-малък приемал доста емоционално като го наричали канадец. Не че е имал намерението да се връща и да живее в  България, то просто се случило. Пак заради „3 минути България“. Започнал да снима миналото лято и планирал да приключи и да иде на стаж в Прага през есента. Толкова се захласнал по работата си тук, че отменил стажа. Така направил и с обучението в Лондон в началото на тази година. Изведнъж се оказало, че е останал за постоянно. Колкото и условно да е това постоянно. По-скоро е негова база, от която пътува по целия свят. След седмица например заминава за Индия, после наред е Мексико, а зад гърба си има Япония, Лаос, Гана, Непал, Виетнам, Камбоджа. Първият му език е английски, просто защото е израснал в Америка, но в семейството му винаги се е държало на българския. Благодарение на баба му, при която си идвал всяко лято и която била учителка в Севлиево, разнообразявал игрите с приятели с диктовки. Всички около него са се старали да поддържат връзката с родината. И успели. След като учи една година журналистика в Канада се мести в Холандия, за да е по-близо до България пък и защото обича да пътува. Записва международно право със специализация „човешки права“ и втора специалност журналистика. Още първата година, когато е едва на 19, прави фирма за документално заснемане в Холандия, където започва с няколко комерсиални проекта. След това се амбицира и започва да пише на големи компании свързани с човешките права, като им предлага да снима за тях. Започва да ходи по непопулярни дестинации като Азия и Африка. Денем учи, а вечер пише ли пише писма с предложения до компании, за да може да продължи да пътува и снима. Все още работи така. „Първото място, което наистина ме вдъхнови да се занимавам изцяло с пътуване може би беше Япония, къде изкарах два месеца“, казва Мартин. Тогава е на 21 и отива в Страната на изгряващото слънце, за да напише дипломната си работа за проституцията в Япония. Впуска се и в опасни интервюта с представители на Якудза. А в свободното си време снима красотата на страната и прави първия си личен документален филм. „Така реших, че искам да правя нещо, с което да пътувам до екзотични места. споделя той. Гана пък е може би най-адреналиновото място, на което е бил заради пълното си различие с всичко, което е виждал до момента. Сюрреалистичен свят, както го описва. Няма да забрави как му се е наложило да събере цялата си смелост, за да отиде посред нощ в техен храм и да гледа ритуал против вуду с всичкото изпадане в транс и примигване на светлините. Следващата му спирка е Индия след седмица. Ще снима филм, поръчан от холандско НПО. Доброволчески проект ще създаде един от най-големите лагери за хора с проблеми в зрението, които трябва да се оперират. „Над 800 души в малко индийско село ще бъдат оперирани за ден от четирима лекари“, разказва Мартин и жестикулирайки оставя шарена следа във въздуха, от множеството гривни на дясната му ръка. Това са спомените от местата, на които е ходил. А между тях – мартеничка. С нея проверява къде по света има българи. Случвало му се е да го видят и на роден език да го попитат дали не е видял щъркел. Мечтае да се върне в Япония, но за много по-дълго. Иска да снима и Грузия, Казахстан, Таджикистан - „колкото е по-диво, толкова по ми харесва“.  Цялото това лудо препускане ужасно му харесва и той вярва, че никога няма да спре. В момента има приятелка – българка, която живее в Щатите и с която се познават от бебета, защото майките им са приятелки. Не я е виждал откакто е била 11 годишна и миналото лято се срещнали в България. Поддържат трансокеанска връзка,  но това им харесва. Той обаче не иска да се върне в Америка. Тук му е добре. А и родителите му планират да се приберат, щом майка му се пенсионира. Дори в момента си прави компания тук в България, през която да снима документалните си филми. Тук, където го връща най-яркото детско слънце от онези лета в Севлиево.  „Когато бях малък един от най-ярките и хубави спомени ми е когато взимах автобуса от София до Севлиево. По пътя има едно място близо до Севлиево, където за секунда се отваря пролука между дърветата и виждаш в далечината града. Всяко лято чаках с нетърпение да видя тази гледка, така е и до днес“, рисува с думи Мартин, който продължава да се прибира в Севлиево при вуйчо си и леля си и да усеща детски трепет щом стъпи на площада.", "date": "2018.11.03", "title": "Мартин, който събра България в 3 минути"}
{"url": "https://www.monitor.bg:443/bg/a/view/mylnija-ubi-germanska-turistka-v-italija-148585", "text": "Германска туристка почина при буря в Италия, след като била поразена от мълния на остров Сан Пиетро, близо до Сардиния, съобщи говорител на службата за гражданска защита. Жената била на екскурзия със съпруга и сина си, когато времето се развалило и принудило семейството да прекъсне разходката си. Преди тримата да стигнат до колата си, жената била ударена от мълния, която я изхвърлила на няколко метра във въздуха.", "date": "2018.11.03", "title": "Мълния уби германска туристка в Италия"}
{"url": "https://www.monitor.bg:443/bg/a/view/fifa-zashtiti-infantino-tova-e-opit-da-se-podkopae-novoto-ni-rykovodstvo-148586", "text": "Световната футболна централа (ФИФА) видя опит за очерняне на ръководството от страна на германското издание \"Шпигел\". Позовавайки се на информации от \"Футбол Лийкс\" от изданието публикуваха разкритие, че настоящия президент на ФИФА Джани Инфантино е помогнал на \"Манчестър Сити\" и \"Пари Сен Жермен\" да избегнат наказания заради неспазване на финансовия феърплей през 2014 г., когато е заемал поста на генерален секретар на УЕФА. \"От \"разследването\", направено от няколко медии, става ясно, че те имат една конкретна цел: да се очерни работата на новото ръководство на ФИФА и в частност на президента Джани Инфантино и генералния секретар Фатма Самура. От момента на встъпването си в длъжност, новата управа провежда промени. Те са необходими и ние много се гордеем с тях. Както е известно, ФИФА беше в плачевно състояние през 2015 година и се стреми към възстановяване след десетилетия на пренебрежително и лошо управление.\", пише в официалното съобщение на централата. \"Преди четири седмици група журналисти изпрати стотици въпроси към ФИФА, основани на лични и вътрешни имейли и друга информация, придобити (незаконно) от трети страни. Въпреки факта, че отговорихме на въпросите, зададени към нас, ясно и честно, определена медия реши да игнорира повечето наши отговори и да изкриви както фактите, така и истината в целенасочен опит да се дискредитира ФИФА и да се подведат техните читатели. Това е ясно\", обясниха от ФИФА. Самият Джани Инфантино бе лаконичен в коментара си, като предположи, че атаките идват от хора, които вече не могат да се възползват от влиянието си върху старите ръководители на футбола. \"Винаги е предизвикателство да променяме нещата, за да напредваме и да обединяваме хората, за да вършим нещата по-добре. И след като се заехме с реформи във ФИФА бях наясно, че ще се изправя пред силна опозиция, особено от онези, които вече не могат да се възползват от безсрамна система, от която са част. Но затова бях избран и за мен ще има само един път – да се подобри и развие футбола в световен мащаб\", каза Инфантино.", "date": "2018.11.03", "title": "ФИФА защити Инфантино: Това е опит да се подкопае новото ни ръководство"}
{"url": "https://www.monitor.bg:443/bg/a/view/18-godishen-s-mercedes-pregazi-dve-jeni-do-karnobatskite-grobishta-obnovena-148587", "text": "84-годишната Каля от Карнобат, която бе премазана от 18-годишен шофьор на тротоар в Карнобат е издъхнала в болницата. Възрастната жена е починала малко преди 15 часа днес, въпреки усилията на лекарите от УМБАЛ Бругас да я върнат към живот. Тя е приета в отделението по реанимация с множество травми по цялото тяло, уточниха пред \"24 часа\" от здравното заведение. Още при кървавия инцидент, станал в събота сутринта на ул. \"Петър Берон\", близо до гробищата, почина 70-годишната Ганка. Тя бе убита на място, премазана към оградата на една от къщите. Двете жени вървели по тротоара, на път към траурния парк, когато били прегазени от \"Мерцедес\". Зад волана на луксозното возило седял 18-годишният Алекс Димов, наследник на богата ромска фамилия. Хлапакът извадил книжка едва преди месец и нямал никакъв опит на пътя. Причината за инцидента до момента не е известна. Предполага се, че той е изгубил управление и автомобилът се е качил върху тротоара, по който вървели жените. Проверява се и версията за внезапно възникнала повреда в кормилната уредба на лимузината. Другата версия, по която работят разследващите, е свързана с незаконни ралита. От полицията съобщиха, че младежът е тестван с дрегер и устройството не открило алкохол в кръвта му. Взета му е кръв за наркоанализ. Алекс е задържан, а по случая е образувано досъдебно производство, съобщиха от полицията. Според показанията на очевидци, той е шофирал с много висока скорост, значително над допустимата. Ранената Каля и загиналата Ганка отивали рано сутринта към гробищата, за да почетат мъртвите си близки на Задушница. Двете възрастни жени били приятелки и съседки. Каля погребала преди 6 месеца е сина си Стефан, който издъхнал съвсем млад. Синът на Ганка също починал преди години в тежка катастрофа. Младият шофьор Алекс се занимавал с търговия. Преди две години семейството му го задомило и вдигнало пищна сватба. Булката Катя била също от заможна ромска фамилия. Двамата са родители на пеленаче. Според местните хора младежът бил кротък и не създавал проблеми, но парадирал с висок стандарт на живот.", "date": "2018.11.03", "title": "Издъхна и втората жена, премазана на тротоар в Карнобат"}
{"url": "https://www.monitor.bg:443/bg/a/view/obshtinskijat-syvetnik-lazar-vlajkov-veche-e-v-zatvora-148580", "text": "Общинският съветник и бивш председател на ОбС в Септември Лазар Влайков, с чийто пистолет “Глок 21“ бе прострелян смъртоносно собственикът на ресторант в с. Виноградец Наско Тонкев, вече е приведен в затвора. Това стана 2 дни, след като на 29 октомври окръжните магистрати в Пазарджик потвърдиха присъдата от 4 години ефективно лишаване от свобода срещу Влайков и наказанието е окончателно. Първоначално 45-годишният Лазар е бил въведен в приемното отделение, откъдето вероятно ще бъде преместен в някое от двете затворнически общежития. До произнасяне на присъдата Влайков беше пуснат под парична гаранция от 8 000 лв. Според обвинителния акт тогавашният първи общинар на Септември  отишъл на рождения ден на 6-годишния Юри и оставил в чантичката си в колата оръжието си. Към него имало и  45 патрона. По едно време в полунощ, когато започнали да се изстрелват фойерверките, Влайков решил да се похвали с оръжието си и го взел от колата. Първо стрелял той, после го дал и на други гости да го пробват. Най-вероятно пистолетът е бил оставен на масата без надзор и така попаднал в ръцете на невръстния рожденик, който произвел фаталния изстрел, а ресторантьорът загинал на място.На първа инстанция съветникът получи 3 години и 4 месеца затвор при първоначален общ режим. Присъдени му бяха и разноските по делото в размер на 7000 лева. Държавното обвинение протестира присъдата и поиска максимално допустимите по Наказателния кодекс 6 години, редуцирани заради съкратеното следствие до 4 години. Към това искане се присъединиха съпругата и дъщерята на загиналия – Павлина и Деница Тонкеви. Тричленен състав от Окръжен съд-Пазарджик постанови 4 години ефективно лишаване от свобода.  ", "date": "2018.11.03", "title": "Общинският съветник Лазар Влайков вече е в затвора"}
{"url": "https://www.monitor.bg:443/bg/a/view/tvorec-ot-brega-na-dunav-pribra-ubilejnoto-zlatno-jajce-148570", "text": "24-годишен студент по български език и литература в Софийския университет „Свети Климент Охридски“ стана носител на голямата награда „Златно яйце“ в юбилейното в  35-то издание на националния младежки конкурс за поезия на името на лирика Веселин Ханчев. Лауреатът Мартин К. Илиев  е родом от Русе, с поезия се занимава от няколко години, част от стиховете му са публикувани в интернет-блог, но за пръв път се престрашил да участва в надпреварата за яйцето тази есен. Тричленното поетично-критично жури в състав Мария Донева, Марин Бодаков и Иво Рафаилов безапелационно и единодушно харесало стихотворението му  „Като човек от равнината“ и го поставило на най-горната стълбичка, което дава възможност на бъдещия филолог след 12 месеца да стане притежател и на първа стихосбирка в съответствие с регламента на може би най – дълго просъществували роден конкурс за мерено слово. Наградата бе връчена късно вечерта на 2 ноември в една от експозиционните зали на старозагорския исторически музей, където среща си дадоха голяма част от общо 80-те кандидати за лавровия венец от цялата страна. Сред изпратилите свои стихове имаше нашенчета , които в момента учат и живеят в Шотландия и Германия, по неписана традиция мнозинството са от нежната половина на човечеството: цели 63 , като преобладаваха родените преди 17,18 и 19 години.Компания на Мартин на почетната стълбица му правят столичанката Габриела Манова и силистренката Теодора Георгиев. Журито е забелязало стиховете на още 11 автори във възрастовия диапазон от 14 до 24 години, сред тях са и две момчета, които се оказала извън страната и се наложи друг да прочете творбите им. Пак по традиция преди церемонията по награждаването се състоя и премиерата на стихосбирката „Лентата е почти изснимана“, чиято авторка Надежда Тричкова стана притежател на Златното яйце в миналогодишното издание на конкурса. Сред отличените е и 16-годишната Мила Рупчева, участваща с експресивното си „Зевсовият храм не е затворен…“, момичето е близка родственица с безвреме отишлия си едва на 44 години  през 2001-а поет и преводач от английски Георги Рупчев.Мила се е родила година след кончината му и знае за него само по издадените му преди сборници , сред които са „Уморени от чудото“ и поемата „Смъртта на Тибалт“. Изненада за участниците бяха песните на някогашната вокалистка в първата българска акапелна джаз-формация „Траяна“, музикалният педагог Надя Тончева. Организатори на конкурса „Веселин Ханчев“ неизменно са навършилата скоро 158 години от създаването си библиотека „Родина“, старозагорската община и къща-музей „Гео Милев“, където в събота младите поети проведоха творческата си работилница.", "date": "2018.11.03", "title": "Творец от брега на Дунав прибра юбилейното Златно яйце"}
{"url": "https://www.monitor.bg:443/bg/a/view/zadyrjaha-myj-za-ubijstvo-v-svalenik-148573", "text": "Полицията задържа 36-годишен мъж за убийство при битов скандал в русенското село Сваленик, съобщиха от областната дирекция на МВР в Русе. Сигналът е постъпил в петък в 22,23 часа чрез тел. 112 в Районното управление в град Две могили. На посочения адрес полицейски екип установил трупа на 37-годишен мъж. Още същата нощ в селото е задържан 36-годишеният. И двамата са местни жители и са от турски произход, казаха хора от Сваленик. Имали са родствена връзка помежду си. Между тях е имало вражда и във фаталната нощ са се сбили. Задържаният остава в ареста за 24 часа. Случаят е документиран и докладван в Окръжна прокуратура в Русе. В областната дирекция на МВР е образувано досъдебно производство. Работата на разследващите продължава под ръководството на прокуратурата.", "date": "2018.11.03", "title": "Задържаха мъж за убийство в Сваленик"}
{"url": "https://www.monitor.bg:443/bg/a/view/otnovo-smyrt-na-pytja-kraj-tulovo-proverjavat-za-karuca-na-mestoproizshestvieto-148574", "text": "28-годишен водач на лек автомобил „Нисан Микра“ намери смъртта си малко след полунощ на 3 ноември по пътя от Казанлък за Стара Загора в района на село Тулово, където миналата седмица загинаха момче и момиче на по 22 и 23 години от Казанлък заради нерегламентирано излезли на асфалта ромски каруци. Сигналът на телефон 112 е бил подаден около 0,30 часа, леката кола се е врязала в дърво, пристигналите на място спешни медици от Стара Загора само констатирали гибелта на младия шофьор, който е жител на град Крън. По първоначални данни мъжът е седнал зад волана след солидна почерпка. Тепърва ще се изясняват подробностите около катастрофата както и дали и този път  е имало съпричиняване заради превозни средства с жива тяга. Няколко часа по-рано близо 300 жители на Града на розите се събраха на мълчалив протест в центъра на града с искане за пълната забрана на конските возила. Те почетоха със запалени свещи паметта на загиналите нелепо на 27 октомври Вики и Цанко. Преди протеста в Стара Загора вътрешният министър Младен Маринов след среща с 11-те кмета на общини сподели, че и сега има забрани за движението на каруци в части от урбанизираните територии, липсвала обаче регламентация за конфискуването им при установяване на нарушения. Тежка катастрофа, разминала се по случайност само с леко нараняване, е била регистрирана и по пътя от Стара Загора към автомагистрала Тракия към 04,00 часа в събота. Лек автомобил, каран от млада жена се е блъснал в идващ насреща ТИР с турска регистрация. При удара джипът е изхвърчал встрани от платното и се е забил в дърво, водачката е била спасена от отворилите се въздушни възглавници.", "date": "2018.11.03", "title": "Отново смърт на пътя край Тулово, проверяват за каруца на местопроизшествието"}
{"url": "https://www.monitor.bg:443/bg/a/view/bogat-tyst-na-kmet-pravi-pyrvata-v-bylgarija-klanica-za-eleni-148572", "text": "Един от най-богатите бизнесмени не само в Благоевградско - Росен Чаталбашев , който е тъст на кмета на Белица Радослав Ревански, прави първата в България кланица за елени. Новото начинание на Чаталбашев, от Гоце Делчев, се строи в землището на община Белица и процедурата по строежа на кланицата вече се финализира. Фирмата на Чаталбашев “Агропромдейн-Каваците” ЕООД, основана преди 10 г. с 5000 лв. капитал и адрес на управление в Асеновград, завчера получи разрешително по Приложение № 2 към чл. 6 от Наредбата за оказване на въздействие върху околната среда от РИОСВ – Благоевград и съгласно изискванията инспекцията окачи инвестиционното предложение на таблото за обяви в сградата на РИОСВ – Благоевград, пише благоевградския вестник „Струма“. Чаталбашев е получил разрешение и от Басейнова дирекция „Западнобеломорски район“. Единствената в страната кланица за елени в Белица е планирана да е с капацитет 50 животни годишно. В доста подробното си инвестиционно намерение Чаталбашев е описал детайлно целия процес по умъртвяването на животните. Той започва от транспортирането им в Белица в специални клетки и минава през няколко етапа. Първо животните ще бъдат настанявани в изчаквателни клетки, където животните няма да бъдат ритани, удряни или дърпани, за да не се стресират допълнително. Следва предклиничен преглед с мерене на температурата, за да се прецени кои животни са здрави и кои първо трябва да бъдат подложени на лечение. След зашеметяването им в специално помещение следва пълното обезкървяване на трупа и сложната и трудоемка ръчна процедура с дрането на кожата, която не трябва да бъде наранявана. Отделените цели кожи още същия ден ще се предават на друга фирма и ще напускат кланицата. Месото от животните ще представлява еленски половинки, подпечатани и оставени на съхранение до продажбата им. За продан е предвидена и част от субпродуктите, които са годни за човешка консумация. Самата кланица ще бъде изградена от непромокаеми гладки плоскости, лесни за почистване, ще има наклонен под за оттичане на телесните секрети. Нуждите на кланицата от вода са изчислени на 180 куб.м за битово и 300 куб.м – за промишлено водоснабдяване. Преди отпадните води да влязат в канализацията, се предвижда те да минат през пречиствателна станция, която ще ги избистри до показатели, позволяващи изполването им за поливане. Успехът на кланицата е гарантиран, като се има предвид, че от десетина години еленското месо е тотален хит в Америка и Европа, а малкото фермери, отглеждащи такива животни, не успяват изобщо да насмогнат на пазара. Според икономисти от различни страни отглеждането на елени във ферми е почти два пъти по-изгодно, отколкото говедовъдството, защото елените консумират по-малко фураж от добитъка, вредят по-малко на пасищата, нарастват по-бързо и могат да се възпроизвеждат в период до 20 г. В допълнение голямо стадо може да се отглежда върху малки участъци земя поради способността на животните да се приспособяват към различни терени. Най-големият производител и износител на тези продукти на международния пазар е Нова Зеландия, в която има 5000 ферми за елени. Други страни, в които има развито еленовъдство, са САЩ, Австралия, Германия, Корея, Канада, Великобритания, Швеция, Дания и Франция. Освен кожата, месото и субпродуктите ценни в елена са и новоизрасналите рога, по-точно мъхестата им мека част, която отдавна е предмет на търговия основно в източните страни, които вярват, че в тях се съдържат лечебни вещества, помагащи за различни болести. Най-големите потребители на младите еленови рога са Корея и Хонконг, като на Корея се пада 85 на сто от международния внос на стойност от 1,5 млрд. долара. Голяма част от този продукт се преработва в тези страни и се реекспортира на Запад под формата на прах или други преработени продукти. За месото, което ще се добива тук, обаче има широк пазар. Възможна дестинация например е Германия, която е най-големият вносител и потребител на месо от елени в света. Германците внасят около 16 000 тона годишно еленско месо, на тях се падат и 50% от потреблението му в световен мащаб. Бизнесменът Росен Чаталбашев  от години официално е в класацията на 100-те най-богати българи. Той има 36% дял в приватизирания винзавод в Асеновград, хотели в Лещен и Огняново, хипермаркет в Асеновград, мина за волфрам до Велинград и др. Красивата му дъщеря Саня, която тази година се омъжи за кмета на Белица Радослав Ревански, напусна работа в Министерството на земеделието и сега помага в хотелиерския бизнес на татко си. Тъй като живее в Белица, много вероятно е върху крехките й плещи да падне и контролът на работата в бъдещата кланица за елени.", "date": "2018.11.03", "title": "Богат тъст на кмет прави първата в България  кланица за елени"}
{"url": "https://www.monitor.bg:443/bg/a/view/vodolaz-zagina-pri-izdirvaneto-na-indonezijskija-samolet-v-javansko-more-148575", "text": "Един от водолазите, участващи в операцията за издирване на индонезийския самолет, разбил се в понеделник в Яванско море, загина по време на работа под водата. Това съобщи днес сингапурското издание \"Стрейтс таймс\", като се позова на Исварто, командира на спасителния отряд от военноморските сили на Джакарта. По предварителни данни причина за смъртта е рязка декомпресия, информира Исварто. Според новинарския сайт \"Детик\" 48-годишният Сиачруоа Анто е бил сред най-опитните местни спасители, участвал е и в търсенето на катастрофиралия през 2014 г. самолет на компанията \"Еър ейша\". Допреди седмица е работел в индонезийската провинция Централно Сулавеси, опустошена от земетресение. Спасителите откриха в Яванско море двата двигателя на индонезийския боинг на компанията \"Лайън еър\", заяви ръководителят на националната агенция за издирвателни и спасителни операции Мухамад Сяуги. По думите му вчера и днес са намерени също \"едно от крилата, колесникът и други фрагменти\" от самолета, а група водолази са забелязали и фюзелажа на машината. Засега не е използвана тежка техника за вдигане на тези части на повърхността. Според спасителите самолетът е напълно разрушен. По предварителни данни се е разпаднал от удара при падането във водата. Днес спасителите търсят най-вече звукозаписващата \"черна кутия\" на самолета, след като вчера от 30-метрова дълбочина бе изваден първият самописец и специализирана лаборатория към Комитета по сигурността в транспорта дешифрира вече данните за параметрите на полета. Според шефа на ведомството Соерджанто Таджахоно резултат ще има след седмица или две, когато ще бъдат направени предварителни изводи за причините, довели до катастрофата В дешифрирането на данните от \"черните кутии\" участват и представители на корпорацията \"Боинг\", а разследването се подпомага от служители в Националния съвет по сигурността в транспорта на САЩ. На борда на падналия самолет е имало общо 189 пътници - 181 пътници и 8-членен екипаж. Спасителите смятат, че всички те са загинали. Следствието засега не огласява никакви версии за станалото.", "date": "2018.11.03", "title": "Водолаз загина при издирването на индонезийския самолет в Яванско море"}
{"url": "https://www.monitor.bg:443/bg/a/view/v-stara-zagora-vdigat-zala-za-badminton-sled-pobeda-na-evropejskoto-148576", "text": "През следващата година е възможно да започне изграждането на нова комплекса спортна зала, където да тренират бадминтонистите. Вече има изготвен проект, ще се търсят малко над 3 млн. лв. от собствени приходи на общината, съобщи кметът Живко Тодоров след срещата си Пламен Михалев и Тихомир Киров, които станаха новите европейски шампиони в групата 40 V на турнира в испанския град Гуадалахара наскоро. Залата ще бъде в съседство със сегашната, тя ще бъде изградена на мястото на съществуващ тенис-корт. В проекта е предвидено тя да бъде използвана от минимум 100 спортисти за час. За пръв път българи стигат до финала на европейския турнир по бадминтон, в него са взели участие 1260 състезатели. Родната двойка се е наложила безапелационно над съперниците си, сред които и досегашните шампиони, а на финала от другата страна на мрежата били представители на Швейцария и Дания. Михалев и Киров тренират от 7-годишна възраст, като са били много пъти конкуренти. Тяхната двойка ще представи България догодина на световното в Полша, което ще се проведе през август.", "date": "2018.11.03", "title": "В Стара Загора вдигат нова зала за бадминтон"}
{"url": "https://www.monitor.bg:443/bg/a/view/70-godishnata-ganka-e-zaginalata-v-kyrvavoto-mele-v-karnobat-148577", "text": "70-годишната Ганка Николова е загиналата жена в кървавата катастрофа край гробищата на Карнобат тази сутрин, съобщиха от полицията. В болницата в кома е приета втората ранена - Каля Георгиева на 84 г., съобщи burgas24.bg. 18-годишният шофьор Алекс Димов е задържан, взета му е кръвна проба за алкохол и наркотици. По първоначална информация той не е употребил алкохол. Тежкият пътен инцидент е станал около 8 ч. сутринта на ул.\"П.Берон\" 33 А. Мерцедесът, който шофирал младежа, внезапно се качил на тротоара и помел двете възрастни жени. По първоначални данни водачът се е движел с несъобразена скорост, станала причина да изтърве контрола над автомобила. 18-годишният Алекс взел книжка само преди месец. Мястото на катастрофата се намира на повече от километър от Гробищния парк, казаха местни. Най-вероятно двете възрастни жени са излезли рано на Задушница и са тръгнали към гробищата, тъй като синът на едната почина миналата година.", "date": "2018.11.03", "title": "70-годишната Ганка е загиналата в кървавото меле в Карнобат"}
{"url": "https://www.monitor.bg:443/bg/a/view/osyden-za-ubijstvo-poiska-ot-dyrjavata-za-10-000-lv-za-loshi-uslovija-148579", "text": "Мъж, осъден до живот за убийство, иска от държавата 10 000 лв. обезщетение заради  лоши условия в килията. Асен И. претендира, че са му нанесени вреди, докато пребивавал от края на 1997 г. до май 2016 г. в затвора в Пазарджик. Лишеният от свобода споделял килия, която според него била пренаселена и в нея нямало санитарен възел. Заради лошите условия подал молба да го преместят в наказателната килия, в която поне имало тоалетна. Пред магистратите той се жалва, че от лошите условия хванал туберкулоза. Справка от затворническата администрация обаче оборила претенциите на „раирания“, тъй като спалното помещение не е било пренаселено, а в него си живеел само той. Стаята била с площ 6,7 кв.м. Имала най-нужните мебели, монтирани според изискванията към зоната за повишена сигурност. Както и прозорец, през който влиза естествена светлина, а и може да се отваря за проветряване. Не липсвало и отопление. В затвора Асен е имал възможност да се среща със свещеник, да участва в обучения, да ползва услугите на психолог. Тъмничното заведение разполага с библиотека с 10 200 тома, като библиотекарят всеки четвъртък посещава обитателите на строг режим и на място им предлага избор измежду двайсетина заглавия. Магистратите отхвърлиха иска му като неоснователен. Според запознати 57-годишният Асен завел преди години и друго дело срещу държавата, което завършило като това - без да му е уважен иска.", "date": "2018.11.03", "title": "Осъден за убийство поиска от държавата 10 000 лв. за лоши условия"}
{"url": "https://www.monitor.bg:443/bg/a/view/zaharieva-zaminava-na-poseshtenie-v-sa-sht-148552", "text": "Вицепремиерът и министър на външните работи Екатерина Захариева заминава на посещение във Вашингтон по покана на държавния секретар на САЩ Майкъл Помпео, съобщиха от пресцентъра на МВнР. На 5 ноември двамата ще обсъдят въпроси от двустранен, регионален и глобален интерес. В рамките на визитата министър Захариева ще разговаря в посолството на България във Вашингтон с представители на българската общност в столицата. Програмата на посещението включва още срещи с изпълнителния вицепрезидент на Международния републикански институт Джуди Ван Рест, със съветника на президента на САЩ по въпросите на националната сигурност и член на неговия кабинет Джон Болтън и с регионалния директор за Централна и Източна Европа в Националния демократически институт Робърт Бенджамин.", "date": "2018.11.03", "title": "Захариева заминава на посещение в САЩ"}
{"url": "https://www.monitor.bg:443/bg/a/view/sgyvaem-displej-prevryshta-tableta-v-telefon-148578", "text": "Без съмнение, сгъваемите телефони навлизат. Samsung, LG и Huawei са сред компаниите, които обявиха намеренията си да пуснат на пазара сгъваеми телефони през следващата година, но очевидно Royole FlexPai ги изпревари. Когато бъде сгънат, FlexPai разполага с три екрана, един отпред, един отзад и един отстрани на устройството, който показва известия, съобщения и други. Но как тази малко известна фирма изпревари големите имена на пазара? В демонстрационните видеоклипове, устройството изглежда повече като прототип, а не като продукт, който Samsung или LG официално биха пуснали на пазара. Независимо от това, FlexPai дава представа за това, което което може да се очаква през 2019 г. FlexPai разполага с 7.8-инчов OLED екран с разделителна способност 1.920 х 1.440 (308 пиксела на инч), когато е напълно отворен, 6 или 8 GB RAM, процесор Qualcomm Snapdragon 8150, който вероятно ще се появи във водещите Android устройства през следващата година, като Snapdragon 855. Вграденото пространство за съхранение е 128 GB, 256 GB или 512 GB, а отзад има две камери с 20 MP и 16 MP. Вграденият софтуер Water OS разработка на Royole, която се базира на Android 9 Pie, така че трябва да има на разположение много приложения. Как те ще реагират на сгъваемия екран, все още не е ясно, но вероятно ще превключват, подобно на преминаването от режим пейзаж към портрет. Трябва да се отбележи, че това е по-скоро прототип, отколкото готов продукт, въпреки че е загатва как смартфоните може да се развиват, през следващите години. Възможно е, някои от големите производители на Android устройства да последват примера на Royole през 2019 г., въпреки че технологията, вероятно ще бъде малко недодялана и доста скъпа.", "date": "2018.11.03", "title": "Сгъваем дисплей превръща таблета в телефон"}
{"url": "https://www.monitor.bg:443/bg/a/view/mlad-myj-se-blysna-v-dyrvo-prijateljat-mu-zagina-148565", "text": "Мъж загина при катастрофа на пътя Варна-Бургас в района на с. Старо Оряхово. Инцидентът е станала около 2.00 часа през нощта в събота. 22-годишен младеж е загубул контрол над автомобила. Излязъл извън платното и се блъснал в крайпътно дърво. На място е загинал неговият спътник - на 37 години. Шофорът е настанен за лечение в болница с опасност за живота. В автомобила е пътувало непълнолетно момиче, което е получило фрактура на таза. Няма опасност за живота му. По случая е образувано досъдебно производство.", "date": "2018.11.03", "title": "Млад мъж се блъсна в дърво, приятелят му загина"}
{"url": "https://www.monitor.bg:443/bg/a/view/jordanka-kuzmanova-cjal-jivot-v-scenichna-treska-148528", "text": "До бенефисната вечер звездата на Народния театър няма да има миг спокойствие. „Сценичната треска ме владее още от бебе и се засилва с годините“, трескаво обяснява тя между блистерите с успокоителни в гримьорната. Пазя един много отдавнашен, много светъл и много сгряващ спомен от запознанството ми с Йорданка Кузманова. Трябва да съм била десетинагодишна. Понеже явно беше видял, че съм омагьосана от театъра, главният счетоводител на Младежкия – наш добър семеен приятел, беше предложил след представление да ме заведе в гримьорните, за да взема автографи от актьорите. Сега съм забравила дори кой беше спектакълът, но помня, че беше с доста действащи лица и аз се запознах с куп артисти. Забравила съм кои бяха другите, обаче тогавашната Йорданка Кузманова и до днес е пред очите ми. Спонтанна и усмихната, тя буквално подскочи от радост при това дребничко детско внимание и победно размаха ръка, след като се подписа на програмата. Сякаш казваше: „Ето още една спечелена душа“, а пък какво наистина ми каза – съзнанието ми е заличило. Останала е само картината. Данчето беше млада актриса, но вече много известна – поне за мен най-известната, защото големите красавици от сцената привличат като магнит погледите на малките момичета и ги карат да се взират в тях с възхитени очи... Дали и сега, след 60-годишна славна кариера, възторгът на почитателите е в състояние до такава степен да я вдъхнови? Отговорът на Йорданка Кузманова е „да“ и сякаш за да го потвърди, актрисата целува вчерашен вестник, в който има материал за нея. Дали често й се случва непознати да я спират по улицата, за да я похвалят за превъплъщенията й и да я поздравят? Отговорът на легендарната прима на Народния театър е „не“ - смята, че новите поколения не я познават чак толкова добре. Но сякаш за да опровергае това твърдение, ми разказва следната случка от седмицата. Пристига в театъра за репетиция със случайно такси. На слизане от колата шофьорът – млад човек, я пита: „А как мина бенефисът?“. Репликата му говори поне за три неща. Първо: че той се е объркал – юбилейният спектакъл „Обичам“ за 80-годишнината на голямата актриса все още не е минал, той е тази вечер в Народния. Второ: че будните и образовани хора у нас все още много често са принудени да заработват хляба си не с интелектуален труд, а зад воланите на таксиметровите коли като в зората на демокрацията. И трето и най-важно: че Йорданка Кузманова все още е много, много известна и обичана... До бенефисната вечер актрисата няма да има миг спокойствие. „Сценичната треска ме владее още от бебе и се засилва с годините“, притеснено обяснява тя между блистерите с успокоителни в гримьорната. Колегите й могат да свидетелстват за това: твърдят, че при нея Щом излезе на сцената обаче е желязна. Това знаят поколения зрители, както и онези, които са я гледали преди няколко години в „Домът на Бернарда Алба“ от Лорка, сравнително скоро в „Пигмалион“ от Бърнард Шоу или дори преди две вечери в 172-рото представление на френската пиеса „Аз плащам“. Така става и в поредния от стотиците рецитали по стихове на любимия й Яворов прeди месец. Така е било винаги. Пред бТВ онзи ден Кузманова припомни думите на великата Олга Кирчева, когато я хвалели, че трепти на сцената: „Не, милички, треперех“. А че предсценичният страх нея самата я тресе „от бебе“ може и да не е съвсем хипербола – Данчето дебютира като актриса твърде рано, едва 5-годишна. „Бях луничка, а около мен кръжаха звездички. Представлението се случи в началното училище в Харманли. Бях в центъра – всъщност това винаги е целта в живота на артиста, независимо дали е бъдещ или бивш. Да има главна роля, да бъде номер едно, всички да се въртят около него“, шеговито разказва тя в едно интервю. В първи клас й предлагат да влезе в образа на Червената шапчица... И така, стъпало по стъпало, до класа на проф. Желчо Мандаджиев във ВИТИЗ и докато навърти към 200 роли във Варна, в Младежкия, в Народния, в „199“, в Телевизионния театър, в киното... Преди години Йорданка Кузманова е специализирала и при мима на мимовете – великия Жан-Луи Баро, в парижкия театър „Одеон“. Твърди обаче, че не на подготовката при него дължи здравата си физическа и духовна дисциплина, които и на тия години държат тялото й като стрела, а умът – като изпънат лък. „Дължа го на майка ми и баща ми, които от малка са ме привързали към спорта, към книгите, към цигулката“, подчертава забележителната актриса. Баща й, юрист по професия, е нейният пръв учител по цигулка. Майка й пък на младини е играла дъщерята на професионална сцена във Варна. „Казвали са ми, че мама е била много по-добра от мен две години преди да ме роди“, признавала е неведнъж тя. Няма нищо случайно. „Имам усет към словото благодарение на невероятната библиотека на моя вуйчо Петър. Тази библиотека е в малкото провинциално градче Харманли, в което израснах“, разказва примата пред БТА. „Може би малко актриси могат да се похвалят, че са участвали два пъти в „Чайка“ на Чехов. Първият път беше дебютът ми в Народния театър като Нина Заречная с режисьор Николай Люцканов, а вторият – в Младежкия театър, играх Аркадина в постановката на Младен Киселов. Често разглеждам с изумление програмите от онези години – с какви големи имена на българския театър съм била: Ирина Тасева, Сава Хашъмов, Лео Конфорти, Таня Масалитинова, Славка Славова, Андрей Чапразов, Любомир Кабакчиев! Влизах от роля в роля – и във Варненския театър, и в Младежкия, и в Народния, но въпреки това в мен нещо напираше да говоря от свое име. Четях непрекъснато, избирах си сама текстовете, правех сама композициите и това ми отнемаше обикновено по една година“, разкрива пред агенцията Кузманова, която с няколкото си поетични моноспектакъла е обиколила света. „Привличат ме драматичните роли и текстове, по рождение съм склонна към драматизъм, но обожавам и комедията. Понякога се шегувам, че след мъж, който знае десетки вицове, съм готова да тръгна веднага“, изповядва се актрисата, която се е омъжвала само веднъж, но пък е завъртала главата на не един мъж през годините. Успяла е да очарова дори космическия пионер Юрий Гагарин – може би с неизчерпаемата си енергия, достатъчна сякаш да изстреля ракета в Космоса. „Когато за първи път той излезе в чужбина, това беше в България. Имаше среща с него в Евксиноград. Аз бях в поредната си роля на конферансие. И той ми даде шеговит автограф: „На Йорданка Кузманова – първата космическа стюардеса, от първия космонавт Юрий Гагарин“, помни актрисата. Докато човечеството боледува, ще гледа театър – той лекува лудостта на обществото, затова ще пребъде, убедена е тя.    „Аз съм я канил в доста мои проекти. А когато подготвяха мой портрет за рубриката на БНТ „Знаци по пътя“, редакторите поканиха няколко колеги да кажат по някоя думичка за мен. Поканиха и Данчето Кузманова. И тя, която толкова пъти се е явявала по всевъзможни поводи и начини на сцена, каза: „Обаче задължително трябва да си напиша на листче това, което ще кажа, иначе няма да участвам. Не искам да импровизирам, искам да съм точна и конкретна“. И си го прочете. Тя е педантична и в творческата си работа, изпипва си нещата докрай. Но е като струна, всеки път се притеснява – манталитет“.  „Играем „Пигмалион“ вече 20 години и постановката на Леон Даниел още не е свалена от афиша на театъра. Ще изиграем малък откъс и тази вечер. За Йорданка Кузманова напълно важи Чеховото определение „Всички хора остаряват – едни като галоши, други като катедрали“. Мисля, че тя е човек, който с възрастта става все по-обаятелен, все по-хубав, мек и топъл. Аз наистина много я харесвам и като личност, и като актриса, и като начин на присъствие в нашата професия – много достойно, много скромно и очарователно“.  „Много я обичам. Тя има млад дух и общувам с нея като с връстник. Веднъж се бяхме събрали с мои приятели, които нямат нищо общо с изкуството, в градинката пред Народния театър. Тя мина и седна до нас на пейките, поговорихме, посмяхме се, хареса компанията ни и ни покани на „Пигмалион“. Ние всички отидохме на представлението, а след това тя ни чакаше в гримьорната. Моя приятелка си беше изгубила златно синджирче в салона. Данчето ни поведе да го търсим в тъмното, след като публиката беше излязла и светлините бяха угасени. И най-интересното в това приключение е, че точно тя го намери!“  ", "date": "2018.11.03", "title": "Йорданка Кузманова – цял живот в сценична треска"}
{"url": "https://www.monitor.bg:443/bg/a/view/rejisioryt-milko-lazarov-pristypvam-kym-kinoto-kato-jertveno-agne-148537", "text": "„Представях си героя в „Ага“ като стария Чарлз Бронсън. И след кастинга при нас дойде човек, който много приличаше на него“, разказва в интервю за \"Монитор\" кинорежисьорът. - Наградите станаха десетки, затова вече не ги броя. От една страна те са с равна тежест, защото филмът винаги е оценяван от жури, а журитата са съставени от сериозни хора. От друга страна обаче има фестивали, където конкуренцията е изключително силна, програмите са селектирани изцяло от филми, участвали в Кан, Венеция, Берлин. Много рядко там попада заглавие извън тези три фестивала. Но най-ценна за мен лично от духовна гледна точка е наградата ни от фестивала на арктическия филм в Чукотка, понеже тя се дава от публиката. Изпитвахме чувство за вина, че в „Ага“ използваме тамошните хора, а сюжетът е изцяло художествена измислица, не стъпва на етнографски реалности. В Чукотка имаше прекрасни техни филми, победителят от Московския фестивал – якутски филм, беше там. А публиката даде Голямата награда „Златен гарван“ на нас... Спечелихме много интересна награда и в Германия от техния национален кинофестивал в Шверин, нещо като нашата „Златна роза“. Там за пръв път допуснаха да участват копродукции и аз взех приза за най-добър режисьор – станах първият чужденец, на когото германската професионална гилдия дава отличие. Нито една награда обаче не ме радва така, както работата по филма. Мъчно ми е, че вече не сме заедно, че е излетял, както децата един ден си отиват. Откакто излезе на Берлинале, го изгубих. Това беше последният път, когато съм го гледал. Вече не влизам на прожекциите, той си има свой живот. Ще се справи сам... - Нашият разпространител „Бета Синема“ е най-големият германски селс-агент и един от най-големите в Европа и света. Те определят на кои от многото покани да откликнем – имат си стратегия (сложна материя, от която аз си признавам, че не разбирам, но те винаги ме питат дали съм съгласен). До края на годината ни остават участия в конкурсната програма на още 10-ина фестивала. На някои ще присъстваме лично с продуцента Веселка Кирякова, на други няма да можем, защото съвпадат с международните ни премиери. Тези дни филмът тръгна в Германия, Франция, Швейцария... Сега е и най-силният фестивален сезон. На мен самолетите вече ми приличат на тролеи. До средата на декември ми предстоят 27 полета. А на 14 декември „Ага“ ще има предпремиера в България, няколко прожекции до Рождество и през януари влиза в кината. Филмът не е елитарен, по-комуникативен е от предишния ми – „Отчуждение“, дори бих казал, че е семейна драма. Когато го гледат, навсякъде доста от зрителите се разплакват. Близо 4000 души вече са го гледали и на 3-те му прожекции у нас: на „Аполония“, „Златна роза“ и откриването на София филм фест в НДК. - Филмът е сниман далеч на Север и то си личи. Да, някой би могъл да се обърка, че България е толкова на север, но никога не са ми задавали подобен въпрос, дори в Австралия. Сега даже се учудвам, че не са ми го задавали... - Има два момента, които са ми много скъпи. Първо споменатата награда от Чукотка, която не очаквах. Хората там са наострени срещу чужденците, които снимат филми за тях и ги използват. Самият аз имах усещане за вина. В началото на снимките например от екипа казваха „Ние не ловим риба така“ и имаше големи обструкции, докато ги убедим, че това е художествена измислица. Оказа се, че малко по малко сме ги спечелили. Ние не пресъздадохме буквално техния начин на живот, но емоционално те се припознаха накрая. Казаха, че са възприели „Ага“ като част от тяхната история и някогашно живеене. Другият момент беше, когато взехме наградата „Сърцето на Сараево“. Там шеф на журито беше иранецът Асгар Фархади, един от най-големите живи режисьори днес. Когато разговаряхме като режисьор с режисьор, останах с впечатление, че филмът много му е харесал и е силно емоционално ангажиран с него. Това общуване за мен е важно. - Младата жена, която играе Ага, е професионална актриса. Живее в Москва – наскоро се омъжи за руснак и има бебенце. Възрастната Седна не е професионална актриса, отглежда крави в забутано селце в тайгата, обаче е изключително талантлива. Правихме кастинги, но всичко беше въпрос на случайност и голям късмет. Най-интересно беше намирането на възрастния мъж за ролята на Нанук. Кастингът мина отчайващо и отидохме в офиса на нашите местни продуценти. Казах, че си представям героя като стария Чарлз Бронсън. Точно в тоя момент в Общината отсреща влезе човек, който много приличаше на Чарлз Бронсън. Помислих си: дано това не е кметът на Якутск, защото имам намерение да го поканя да играе главната роля в моя филм. Обясниха ми, че е актьор в един от местните театри, но не го харесвали много и му давали второстепенни задачи. Идвал при мен, просто закъснял за кастинга... От първия миг знаех, че ще бъде той и наистина бързо се разбрахме. Там актьорската школа е близка до китайската – по-преекспонирано играят, по-жестомимично, а аз исках точно обратното. И той го направи. - Колкото и да е странно, това беше най-леко протеклият ми проект. Или сме имали много сериозни опасения и така ни се е сторило, понеже не се случи нищо опасно, или наистина ставаше нещо, което беше отвъд разума – имахме късмет, да го наречем. Снимахме върху замръзналата река Лена с начупени ледени блокове. Беше като лунен пейзаж, сниман в огромно студио. Слънцето там е толкова ниско, че сенките са по 5-6 метра, постигнати като с прожектори. - Просто чувство – като наглася камерата и погледна какво се вижда през нея. Продължавам да вярвам, че единствената пътеводна мярка трябва да е дали на мен самия ми харесва или не. Това всеки режисьор трябва да не го забравя. Иначе, ако започнеш да правиш неща, които се харесват на други, ще се изгубиш. Дори рационално да прецениш, че онова, което ти предлагат, е по-добро, ако ти не го харесваш, ще загубиш посоката. Единственият принцип, който аз спазвам, е моята мяра за естетика. Ето, доста време мина, аз съм силно притиснат от всичките ми копродуценти в Европа и България за следващ филм, ала не ми се иска да се захвана с нещо, в което няма да съм наистина аз. Най-вероятно години ще минат преди да ми хрумне такава тема... Подхождам към киното с много голямо уважение, така ме е учил моят професор Владислав Икономов – че към киното се пристъпва като жертвено агне. Ти отиваш там на „заколение“, поемаш огромен риск да не се получи някоя страшна глупост и то така и изглежда през повечето време... Не мога просто ей така да си кажа: ще направя един филм, защото това е модерна тема. Други може и така да намират пътя и той да е по-правилният – за тях... Аз не капризнича, и на мен ми се прави филм, ние живеем трудно, на ръба на оцеляването. Но за мен на 5 години веднъж, както между „Отчуждение“ и „Ага“, е много добър ритъм. През останалото време гледам децата си – близнаците Георги и Мария, имам 3 кучета. Помагам по други проекти, общо взето „поддържам мускули“... - Всичко в моя живот закъснява с двайсетина години, не знам защо. Не го правя нарочно, така ми се случва. До 30 живях като тийнейджър, късно влязох във ВИТИЗ, на 45 ми беше дебютът, на 48 станах баща... Надявам се и със смъртта да направя така, че да позакъснея. А иначе много колеги в България дебютират над 40, да не кажа половината. Поради обективни обстоятелства. * Милко Лазаров е роден на 28 август 1967 г. * Завършил е кино и тв режисура в НАТФИЗ * Бил е изпълнителен продуцент и режисьор на кампаниите на БНТ „Великите българи“, „Голямото четене“, „Събитията на ХХ век“ * Дебютният му пълнометражен игрален филм „Отчуждение“ има награда за най-добър млад режисьор от кинофестивала във Венеция през 2013-а, от Варшава, за най-добър бг филм от СФФ, няколко приза от Българската филмова академия, 2 – от „Златна роза“ и др. * В момента фестивални успехи и отличия жъне вторият му филм „Ага“, който вече е продаден по цял свят, вкл. в Китай * „Ага“ ще има 6 излъчвания в прайм-тайма на телевизия „Арте“, което ще му донесе многомилионна аудитория * Непринуденият ни разговор с режисьора се състоя броени дни преди премиерата на филма в Цюрих", "date": "2018.11.03", "title": "Режисьорът Милко Лазаров: Пристъпвам към киното като жертвено агне"}
{"url": "https://www.monitor.bg:443/bg/a/view/sedmichen-horoskop-za-3-9-noemvri-148555", "text": "Овен 21 март – 20 април 3-и е ден на напразно суетене, на безпочвени приказки и разговори, от които никой няма да има полза и никаква работа няма да се свърши. Почивайте, не се занимавайте с нищо важно. В неделя пътувайте до обед. Целта е лесно постижима, но с напредването на деня ще трябва да лавирате между своите намерения и желанията на близките. 5-и е благоприятен за уреждане на имотни дела и споразумения с роднини. Във вторник планетата на неочакваните обрати Уран ще се върне отново в знака на Овена, където ще остане до 6 март, а след това десетки години няма да и видите очите. До март в живота ви може да настъпят неочаквани промени, които да ви насочат към нова посока на работа и живот. На 6-и не предприемайте нищо, ако не искате да объркате конците и да подложите на изпитание връзките си. 7-и ще бъде много особен ден. До 18ч. 30 мин. ще имаме право на личен избир, без да търпим намеси както от страна на доброто, така и на злото. В този ден сме оставени на личния си избор. Не се оправдавайте с никого, направете крачката важна за вас. От 8-и планетата на правото и закона Юпитер ще ви гледа в стимулираща позиция от знака на Стрелеца. За родените в първата декада на 9-и ще има първите екстри и възможности за отваряне на собствено производство, магазин, офис или дейност, на която да се разчита в бъдеще. Добре е да се поеме бизнеса от родителите. В събота посетете капацитет за съвет в нужната ви област. Прекъснете вредни за вас връзки, без да се разправяте много. Отворете пътя си, борете се за правото си на избор. На 4-и всичко при вас ще тръгне като по вода. Всичко предприето ще има успех, пътуванията ви ще са успешни и ще ви насочват към перспективни за бъдещето ви контакти. Каквото се посади на 5-и ще се хване и даде богата реколта. Опитайте да реализирате всяка творческа мисъл, която ви дойде. Подкрепете инициативите на децата. Ден за огледи на имот и покупка на жилище. Осигурете си базата за новия живот и работа. От 6-и Уран ще напусне вашия знак и ще ви остави да се оправяте с нещата от живота, но на 6 март отново ще се върне и десетки години ще остане във ваши знак обърквайки не само вашите, но и на останалите хора финансовите програми. Вероятно е да започнат промени и реорганизации в банковото дело за нов вид защити на средствата и парите. На 7-и имаме свобода на действие. Всеки трябва да е отговорен за делата си. Уредете имотни и наследствени отношения. Върнете си дълговете и в този ден не правете нови. На 8-и бъдете внимателни със здравето. Неблагоприятно за аборти и гинекологични интервенции. 9-и ще отвори нова страница в бизнеса, ще даде възможност да стартирате нов проект, да отворите заведение или търговски обект. 3-и е объркан и объркващ отношенията ден. Тенденцията е към скандали и разправии. Напрежението нараства. Ще се губи много енергия в излишни спорове за доказване на недоказуемото. Необходима е избирателност във връзките и срещите, за да запазите енергията си. За неделя се препоръчват водни процедури, сауна и масаж. До вечерта ще намерите изход от трудна ситуация, която не ви дава мира и покой. 5-и е ден за сделки с недвижима собственост, за уреждане на наследствени и имотни дела. Каквото се започне ще носи далечна перспектива и ще подкрепя инициативите на близките и децата. На 6-и ни обгръща тъмнината на новолунието. Нищо същестено да не се предриема. Неблагоприятен момент за планирано раждане до сряда сутринта. На 7-и се завърта колелото на съдбата. Всеки ще има своя момент на личен избор, на победа и постижение. Внимателно анализирайте пътя си, набележете промените. Денят е отбелязан с равно количество добро и зло. Нито ни се наврежда нито ни се помага. Приключвайте, върнете си дълговете, направете някому подарък. От 8-и планетата на правото и закона Юпитер ще ви гледа почти една година в опозиция от знака на Стрелеца. Ще срещате засилен юридически натиск. Родените в първата декада ще го почувстват още в петък, когато ще им се отнемат права и пълномощия. Желателно е в съботния ден да се срещнете с учителите си, с хората които могат да ви дадат квалифициран съвет. Стойте встрани от тълпата, не се включвайте в демонстрации на сила. Очертават се конфликти и в неделният ден, когато всеки търси своя пряк път към целта, към постиженията и успеха. Деца и родители няма да се разберат. Рязко се очертава границата между поколенията. В понеделник и на работното ви място ще има голямо напрежение, но денят е благоприятен за нови начинания, за търсене на нова среда, нови възможности и нови партньорства. Участвайте в брокерски сделки и ще намерите нещо и за себе си. Родените в третата декада ще изживеят тежки моменти на 6-и, когато Луна, Венера и Уран ще сключват рискови аспекти с рожденното им Слънце. Не изневерявайте, не се забърквайте в неравностойни връзки. Вероятни са изкушения, които ще ви вкарат в рискова и ограбваща програма. На 7-и всеки може да намери себе си, да постъпи както му се харесва и усеща, че е полезно за него. Ден на свободния ни избор. Приключвайте, спазвайте диета, прочистете връзките и тялото си. На 8-и ще се събудите с точно усещане за полезното и вредното. Доверете се на сетивата, правете това, което ви носи радост и успокоение. В петък търговската инициатива се пренастройва. Ден за нови договори и нови бизнес инициативи. 3-и е един от критичните дни, в които може да влезете в преразход на енергия чувства и пари. Неблагоприятен момент за демонстрации на сила и участие в различни форми на публична изява. Не се товарете с проблемите на другите, вашите ще ви стигнат. В неделя пътувайте, прекрачете бариерите, движете се неотклонно към целта. Заобикаляйте проблемите, не влизайте в директни сблъсъци. Мислете за прекрасни неща и те ще ви се случват. В понеделник работете в посока на имотни и неследствени дела, купете, продайте или прехвърлете на свое име или на името на децата имот. Следете кръвното и не се пренапрягайте. На 6-и нищо важно да не се предприема. Може да се очакват провокации и намеси. Тъмните сили се активизират, конкурентите ще ви притиснат. Не правете прибързани изявления и не се изказвайте неподготвени. 7-и е денят на свободния избор. Трудно ще удържите някого в подчинение. Родените във втората декада ще изгубят контрола в ситуацията, ако се опитват да манипулират колеги и близки. От 8-и планетата на правото и закона Юпитер ще ви гледа почти цяла година в брилянтен аспект от знака на Стрелеца. Ще започнат да се подреждат делата, от които очаквате пари, придобивки и престижни позиции. На 9-и всичко предприето ще донесе късмет, особено за родените в първата декада. Стартирайте нов бизнес проект.     В събота всичко при вас ще върви по план и график, ако не се включвате в съвместни инициативи и си вършите сами работата. Ще възникват конфликти там, където се опира до съдействието или подкрепата на околните. Препоръчителни са разговори на четири очи с хора, които могат да ви консултират по важни за вас въпроси. В неделя може да отворите нова страница в отношенията с партньори. Получавате стимул и подкрепа за бъдещите си дейстивя. Преградите са само в ума ви. В понеделник сте на крачка от придобивка или уреждане на юридичеки спор. Подпишете нов договор. До четвъртък уредете важните за бизнеса, и семейството ви дела. Сега е момента да се вадят документи и да се уреждат фирмени отношения. На 6-и не започвайте нови връзки и не влизайте в нова среда. Неблагоприятен ден за запознанства. Предприетото с голяма амбиция има тенденция да зацикли. Странични хора може да се възпозват от работата и инициативите ви и да яхнат личния ви ентусиазъм. На 7-и постъпете така както ви се харесва. Имате право на личен избор, не се съобразявайте с никого. От 8-и Юпитер ще ви гледа в пречупващ аспект от знака на Стрелеца. Близките цели лесно ще се постигат, но за далечните пътя ще се затвори. Трудно ще се уреждат документи и договори. Родените в първата декада ще имат тежък петък. Ще ви се отнемат права и позиции. В събота маските падат. Ще видите някого в стинската му светлина. Направете си изводите, прекъснете вредни връзки и влияния. Желателно е да посетите капацитет за съвет. Ден и за среща с учителите. Добре е всичко да се прави под вещото ръководство на специалист. Неделният ден отпушва всяка ситуация, дава възможност за пътувания, за оправяне на отношенията и за създавене на нови връзки. Мислете за прекрасни неща и те ще ви се случват. Чудесно е да се връщат дълговете, но не само паричните, а и тези на внимание и обич. 5-и е благоприятен за брокерски дейности и участия в имотни делби. Разпределете семейната баница. Започнатото на 6-и ще тръгне накриво и няма да трае дълго. Точно в този ден не подписвайте новите си договори за работа, ако не искате да са неравностойни и скоро да приключат. Родените в третата декада са на път към изневери и любовни авантюри, които може да ги разделят с досегашните им партньори. В сряда казаната дума ще е хвърлен камък във вашата или в чуждата градина. Изпълнете обещанията си. На 8-и ще се събудите с усещане за правилния път и избор. Правете това, което ви идва от вътре и самата мисъл за него ви носи удовлетворение. 9-и е ден за отваряне и освещаване на нови заведения и търговски обекти. Който остане пасивен ще сбърка. Направете добре обмислената си крачка напред в бизнеса. Ако в събота си позволите да влезете в спорове напрежението ще нараства, конфликтите ще прераснат в скандали, от които никой няма да има полза. Въздържайте се от активна работа и състезателна дейност. Бъдете икономични в думи и дела. Препоръчва се лека храна. В неделя тенденцията е всичко да потръгне, да прекарате чудесно и да направите крачката, която отдавна подготвяте. Ден за излизане от трудни ситуации. Сега е момента за избор и в любовта. Направете предложение, сключете брак. На 5-и може да намерите и ново жилище. Вечерта е любовна, но с тенденция към изневери. На 6-и ще попаднете във водовъртеж от рискови и изкусителни събития. Нищо важно не започвайте. Не давайте обещания, които може да ви вкарат в дългове. Не планирайте раждане със секцио до 7-и рано сутринта. Липсва енергия за внедряване в нова среда. Добре е на 7-и да се правят планове, да се анализира пътя напред, да се изпълняват поетите ангажименти и да се връщат дълговете. Изчистете камъните от своята градина, но не ги хвърляйте в чуждата. Не товарете сърцето. Вечерта ще сънувате пророчески сън. На 8-и Юпитер напуска вашия знак и отива да помага в делата на Стрелеца. Може да се лишите от нечие покровителство. Побързайте, рекламирайте на 9-и новата си дейност, стартирайте нов търговки обект, ако вече сте уредили документи и разрешителни. 3-и е ден на суетене и провокации. Почивайте, не започвайте нищо съществено. В неделя до обед преградите са повече, но до края на деня всичко ще си дойде на мястото и целите ще бъдат постигнати. Близо до вода ще се чувствате добре и може да вземете правилните решения. На 5-и може да си осигурите база за развитие на бъдещи проекти. Благоприятно за купуване на жилище или офис. Планирайте разширение в семейството, чакайте скоро нови членове, деца, зетьове, снахи и внуци. На 6-и се прочистете от отровите и насъбраната чернилка в отношенията. Проведете тридневна диета. Това новолуние изисква да разчистите и терена на връзките, да решите с кого и накъде ще вървите. На 7-и направете крачката, която до момента ви е притеснявала. В този ден сме оставени на собствения ни избор. От 8-и вашата планета-покровител Юпитер навлиза в знака на господството си Стрелеца, където ще остане до 2 декември 2019 г. Това ще бъде едногодишен период, в който ще доминирате, ще печелите конкурси, ще ви повишават и преназначават непрестижни позиции, ще се утвърдите и ще уредите делата, които в момента са зациклили. Ще се отвори възможност и за работа в чужбина. На 9-и късметът ще работи повече за родените в първите дни на Стрелеца. Стартирайте нов бизнес проект, отворете новото си заведение.   И докато другите спорят, надцакват се и си правят номера вие може да постигнете нещо важно и значимо на 3-и. Ден за среща с учителите. Може да влезете и в двете роли и на едно място да давате консултации, а на друго да търсите такива. Добре е да се срещате на четири очи. Където се съберат много хора ще пламнат конфликти и разправии. Пътувайте и в неделя бъдете на тихо и спокойно място. Ден запостигане на крайни цели. Независимо препятствията ще постигнете целите си, но вечерта ще навлезете в неблагоприятен за любовта ви период. Не се препоръчват връзки поместоработа в следващите два дни. Може да ви спретнат компромат и да ви притиснат с изисквания. 5-и е ден на брокерските сделки. Търсете и предлагайте имоти. Във вторник ще си имате неприятности, ако бързате да предприемете несъгласувани с партньорите и шефовете инициативи. Очертават се загуби на престиж и влияние. Ограничете контактите. На 7-и бъдете себе си, тръгнете в посоката, която ви привлича. В този ден тенденцията е нито злото да пречи, нито доброто да помага. Бъдете себе си. На 8-и се доверете на вътрешното си усещане, тръгнете в посоката, която ви привлича независимо кой какво ви съветва. За 9-и се препоръчват участия в конкурси и състезателни програми. Всеки старт ще е успешен. Новата ви дейност ще помогне да влезете в нова среда. 3-и е ден на енергийни и емоционални загуби, влизате в преразход. Преглътнете обидите и не провокирайте никого. Ограничете контактите. В неделя навлизате в стабилизиращ период. Ще се справите с всеки проблем, ще прекрачите всяко препятствие и ще получите каквото ви е важно. В понеделник финализирайте имотна сделка, уредете наследствен проблем, купети жилище, преместете се в нов офис. На 6-и ни обгръща тъмнината на приближаващото новолуние, което ще се отрази негативно на родените във втората декада. Ако в този ден предприемете прибързан ход ще загубите пари и влияние. Пазете се от въздействие, не пийте, внимавайте със стимулантите. Сложете край на фалшивите връзки и гонете от съзнанието си натрапчивите мисли и мелодии. Вървите към изневери. Тази вечер носи изкушения в любовта, които ще развалят дълготрайни връзки. На 7-и е време за анализ на изминалия път и преглед на наличностите. Вземете решение накъде ще вървите, върнете дълг, разчистете терена за новото, което идва. Родените в третата декада да не започват нищо важно независимо изгодните предложения. От 8-и Юпитер вече ще ви гледа в хармоничен аспект от знака на Стрелеца. Зациклени дела ще потръгнат и ще ви дадат шанс да спечелите. На 9-и може да ви предложат изгодна сделка. Стартирайте нови дейности. Бъдете внимателни в съботния ден. На всяка крачка може да се очакват провокации. Ще се скарате за глупости и после трудно ще се сдобрите. Не е нужно на никого нищо да доказвате. Ден за пост и въздържание. Пазете си енергията, харчете разумно. В неделя късметът ви се отприщва като пълноводна река бързаща към морето. Ще постигнете поне една важна цел и ще успокоите топката. Близо до вода ще получите вдъхновение и ще намерите търсеното решение. 5-и е ден на новите идеи, на уреждане на нова база за лично и професионално развитие. Капарирайте имот. Да не се секът дървета и подаряват цветя. Следете кръвното. На 6-и ни обгръща тъмнината на новолунието. Енегията е в най-ниското си ниво. Не е време за активна дейност, за участие в състезания и преговори. Останете където сте, почивайте, спазвайте диета. Запалете свещ, мислено изгорете в пламъка и всичко вредно. На 7- си дайте сметка какво точно искате и направете крачката. Разчистете терена, махнете камъните от пътя си в пряк и в преносен смисъл. Откажете се от вредни навици, приключете дела. От 8-и Юпитер ще ви гледа в пречупващ аспект от знака на Стрелеца. Родените в първата декада ще имат юридически затруднения още в петък. Очертават се претенции от страна на партньори и съдружници. Не давайте никому пълномощно. Конкуренцията се активизира.", "date": "2018.11.03", "title": "Седмичен хороскоп за 3-9 ноември"}
{"url": "https://www.monitor.bg:443/bg/a/view/fitnesyt-kato-nachin-na-jivot-148557", "text": "Напоследък често се говори за физическа активност, за здравословно хранене и активен начин на живот. За това как сме застаряваща нация, а младите са с наднормено тегло, как не се обръща внимание на физическото възпитание на учениците... От правилата обаче винаги има изключения, а за да се превърнат изключенията в правило, са необходими примери като този – на три млади дами, които са превърнали фитнеса и спортуването в свой начин на живот. Марина Ранкова, Мариела Маринова и Силвия Александрова влизат в спортните зали по различен начин и от различни посоки. Марина е фитнес инструктор по групови тренировки от 8 години. Тя запалва и мотивира другите да започнат да спортуват. Самата тя от малка се е занимавала с плуване, лека атлетика, карате, ски-бягане и народни танци, но в младежките си години прекъсва за известно време, в което Решава обаче, че не иска да бъде поредният нереализиран икономист в България и затова се връща в залата вече като инструктор на 28-годишна възраст. Взела първия си сертификат по степ аеробика и оттогава се влюбила в този спорт. В момента е международно сертифициран инструктор в няколко стила и обучаващ треньор за България по стил комбат (боен стил). През годините е минала през зумба, канго джъмпс и др. „Обичам разнообразието на този огромен фитнес свят. Станах инструктор на шега, след като не успях да реализирам едно емигриране в Канада. Любовта ми към спорта и уменията да мотивирам хората, които впоследствие открих у себе си, ме карат да продължавам и да искам все повече и повече от себе си“, споделя Ранкова, през чиито групи на седмица минават по около 100-120 човека. Силвия е инструктор по пилатес едва от 3 години. В момента води курсове и по нирвана фитнес, иска да надгради и с пилатес реформър, който все още не е много разпространен в България. „Марина ми показа пътя да стана инструктор. Тя е моята „пътеводна светлина“, признава Александрова, която в младежките си години се е занимавала с рисуване, завършила е история на изкуството. - на 35 г. На 39 взела първия си сертификат за инструктор, въпреки че и в момента работи в адвокатска кантора. „Енергията, която ти дават залата и хората от групата, с които тренираш, поддържа духа ти млад“, категорична е днес Силвия. Мариела казва за себе си, че е човек от другата страна. Тя не е инструктор, а спортуващ. „Абсолютно луд, зарибен, откачен човек, който не може да си представи живота без физическа активност“, оприличава себе си. „Спортът за нас е като наркотик“, подкрепя я Силвия. „Да, защото колкото и да има позитивни влияния върху тялото, на първо място аз отивам в залата след работния ден, буквално за да изпразня главата си. Това е моята рецепта за оцеляване в напрегнатото ежедневие“, продължава Мариела. Тя е икономист, работи като финансов контрольор, и отказва да си представи седмицата без поне 3 пъти да посети фитнес залата и груповите тренировки при Марина. „Никой днес няма време. Всичко е въпрос на организация и вътрешна мотивация. В ежедневието си не разчитам на помощ отвън, но успявам да спортувам, защото го искам“, категорична е тя. Въпреки че са толкова запалени по спорта, и трите признават, че не са маниачки на тема здравословен начин на живот. „Нищо човешко не ни е чуждо“, казва Ранкова, докато си похапва пържени картофки на обед. „Спортувам, за да мога да ям спокойно“, смее се пък Мариела. „Важно е обаче все пак хората да не решат, че могат да набиват сандвичи и чипс от сутрин до вечер и после да искат да свалят килограми или да имат хубави тела с един час в залата“, уточнява Силвия. И трите смятат, че а на много труд и големи усилия. „Нека никой не си мисли, че с един месец подскачане в залата ще се случат чудеса. Всичко идва след доста повече постоянство. Поне 3 месеца трябват, за да се види някакъв резултат“, казва инструкторката Александрова. На въпрос с какви въпроси и за какви съвети отиват при нея хората, Ранкова въобще не се замисля: „Как да отслабнат.“ И допълва, че това е най-честото искане на дамите, които настояват да стане веднага и на определено място - „паласките“, корема, задните части. „Няма как да се случи“, обезсърчава ги тя, макар да е постигнала феноменални резултати с някои момичета от групите си, свалили около 20 кг, но с постоянство и за продължително време. И трите са на мнение, че в залата не могат да виреят негативни хора. Те някак си сами се отделят от колектива, който е превърнал заниманията в „Създаването на общност в залата е още един бонус от тренировките, казва Мариела. - Защото ежедневието ни е такова – съществуваме и живеем все по-изолирано. Дори с най-близките си роднини и приятели все по-трудно намираме време да контактуваме. Така че тренировките са и място за общуване“. И трите са присъствали на различни фитнес фестивали в Европа и по света, а Марина Ранкова се е качвала и на сцените на доста от тях. Събирайки опит и впечатления, решават, че е време и у нас този вид мероприятия да направят необходимия скок и се захващат с организирането на най-мащабния досега международен фитнес фестивал. Защото „не може столица като София да няма своя фестивал и да не е представена достойно на международната фитнес сцена“. „София фит фест“ се проведе през първия уикенд на октомври в тренировъчната зала на „Арена Армеец“ с участието на над 400 души. На сцената, за да покажат се качиха гост-инструктори от чужбина и страната, все популярни имена в техния си стил. „Две бяха основните цели на фестивала. Първо да покажем на хората разнообразието във фитнеса, така че да може всеки да намери своя стил и тренировка. И второ – да може наши инструктори да получат възможност за квалификация и обучения от лицензирани професионалисти. Това за нас също е много важно, защото именно те са отговорни за здравето на хората в залите“, разказва Марина Ранкова.", "date": "2018.11.03", "title": "Фитнесът като начин на живот"}
{"url": "https://www.monitor.bg:443/bg/a/view/bebe-pochina-v-bolnica-dokarali-go-s-hipotermija-i-sepsis-148567", "text": "Бебе на 16 дни е починало вчера след обед в отделението за недоносени деца на хасковската болница, съобщиха от МБАЛ. Момченцето е било докарано по спешност в отделението в критично състояние. Сигналът е бил подаден на телефон 112 от бащата на детето, който го е предал на екип с линейка на бензиностанция в Харманли. На път за хасковската болница детето е било реанимирано. Въпреки усилията на лекарите в отделението, бебето е починало, предаде Haskovo.info Според медиците детето е починало от лошо гледане. То е било инфектирано, охладено и най-вероятно задавено. Трупът на детето е откаран за аутопсия в Съдебна медицина, откъдето трябва да установят причината за смъртта. От полицията водят разследване по случая.", "date": "2018.11.03", "title": "Бебе почина в болница, докарали го с хипотермия и сепсис"}
{"url": "https://www.monitor.bg:443/bg/a/view/taksimetrovijat-shofior-za-viktorio-misleh-che-vozja-samoubiec-148568", "text": "Шокиращо убийство на едногодишно бебе и майка му разтърси България по-рано тази седмица. След трагедията вълна от обвинения се отправиха към таксиметровия шофьор, който е возил задържания за убийството на млада жена в \"Надежда\" и едногодишната му дъщеря, която той простреля след това и детето почина. Критиките към шофьора бяха по въпроса дали е можел да спаси детето. Пред Нова тв водачът отговаря, като разказва отново за случилото се. Той казва, че е бил заплашен с пистолет, а и от разбраното от разговора с Викторио Александров не мислел, че вози човек, който е извършил убийство. “В момента ме изкарват виновен за престъпление, за което не чувствам никаква вина. Вината ми дойде, след като разбрах, че съм возил убиец, а не преди това, когато мислех, че съм возил самоубиец. Нямаше как да знам, че е убил жена си. На мен ми каза, че съпругата му е убила другото им дете и иска да се самоубие. Затова не взех детето и не избягах. Опитах се да го разубедя“, разказа шофьорът. Той допълни, че Викторио му е казал: “Карай, за да живееш“. Той допълни, че професията им е изпълнена със случаи, в които хората ги заплашват или бягат, без да си платят сметката. Затова не е заподозрял за трагедията. \"Мислех, че това е поредният малоумник, който иска да го возя без пари, не ми мина през акъл, че това може да е убиец\", спомня си човекът. „Имаше едни три минути, в които с пистолета той искаше да ме уплаши. Видя, че аз останах видимо спокоен. Започнахме да си говорим приятелски“, разказа таксиметровият шофьор. „Когато по радиото в колата съобщили за убийството на младата жена, Викторио казал да го спре, защото не издържа да слуша подобни нещо. След като го оставих, се обадих на диспечерите, за да им съобщя, че съм закарал човек, който ме удари с пистолет и ме заплашваше. Мислех, че всичко вече е свършило. После спрях на една бензиностанция и там установих всъщност, че съм возил убиец“, поясни мъжът. Той сподели, че когато е разбрал, че Викторио и убил детето, се е почувствал много виновен и му е прилошало. “Съжалявам, че не съм взел детето, но аз не знаех какъв е този човек. Никой не се поставя на мое място. Нека хората преживеят това, което аз, и тогава да искат наказателна отговорност“, допълни шофьорът. Пред Нова телевизия адвокат Марин Марковски сподели, че може да се изясни ситуацията. Неоказването на помощ е престъпление по Наказателния кодекс: който не окаже помощ на лице, което се нуждае, без да има опасност за собствения му живот, се наказва с пробация, цитира юристът. \"Следва да се изследва този въпрос, дали ще се докаже или не\", каза Марковски и посочи, че ако се докаже казаното от шофьора, не могат да се приложат разпоредбите на кодекса, защото е имало явна опасност за живота му и той не е знаел, че детето ще бъде убито „Категорично мога да кажа, че обвинителният акт срещу Викторио Александров ще бъде за най-тежкото обвинение, за което се предвижда доживотен затвор без или със замяна”, коментира Марковски, наричайки двойното убийство в столицата ужасяващо. Марковски прогнозира, че при признаване за виновен на Викторио присъдата му ще бъде 30 години лишаване от свобода, защото законът дава правото, ако признае написаното в обвинителния акт, присъдата да е по-малка.", "date": "2018.11.03", "title": "Таксиметровият шофьор за Викторио: Мислех, че возя самоубиец"}
{"url": "https://www.monitor.bg:443/bg/a/view/18-godishen-shofior-pomete-2-jeni-na-trotoar-v-karnobat-ednata-e-zaginala-148569", "text": "18-годишен шофьор е блъснал две възрастни жени на тротоар в Карнобат, едната от тях е загинала, другата е откарана в болница в кома. Това съобщиха от ОДМВР- Бургас. Около 08.02 часа в Районно управление – Карнобат е получено съобщение за тежък пътен инцидент, възникнал на карнобатската улица „Петър Берон“ № 33 А, при който 18-годишния младеж от Карнобат А.Д. (с едномесечен шофьорски стаж), управляващ лек автомобил „Мерцедес“, с бургаска регистрация, вероятно поради движение с несъобразена скорост и загуба на контрол, се качва с автомобила на тротоара и блъска намиращи се там две възрастни жени. При инцидента едната загива на място, а втората – К.Г., 84-годишна от Карнобат е откарана в кома в УМБАЛ – Бургас. В момента здравословното ѝ състояние се уточнява. Своевременно водачът на автомобила е задържан от служителите на Районно управление – Карнобат и тестван за употреба на алкохол, като дрегера е отчел отрицателен резултат. Предстои тестването му за употреба на наркотици. Работата по установяване самоличността на загиналата жена продължава. По случая е образувано досъдебно производство.", "date": "2018.11.03", "title": "18-годишен шофьор помете 2 жени на тротоар в Карнобат, едната е загинала"}
{"url": "https://www.monitor.bg:443/bg/a/view/presijan-koev-bylgarija-treta-v-evropa-po-igrachi-v-top-5-na-ranglistite-148571", "text": "Пресиян Коев е спортен директор на БФТенис. Той даде специално интервю за сайта на федерацията, в което направи оценка си за постигнатото през годината и говори за развитието на тениса у нас. - Пьотр завършва годината като номер №1, а Катя като №5 в ранглистата на Тенис Европа. По този показател България е на трето място в Европа, като брой класирани играчи в ранглистите в първите пет. Първото място на Нестеров го надежда до играчи като Новак Джокович, Григор Димитров, Гаел Монфис, Ришар Гаске, Мартина Хингис, Жустин Енен,Ива Майоли и много други, които са завършвали годината като номер на Европа до 14 или 16 г. Това са играчи който в бъдеще имат сериозни успехи в тениса. Това показва постоянство през цялата година. Тук поздравленията трябва да бъдат не само за Пьотр, но и за клуба му „Черно море Елит“ и личния му треньор Кристиян Илиев. Те са заедно от самото начало и това показва добрата работа. Катя беше на крачка от това да спечели Мастърса. При нея се показва постоянство. Преди две години тя беше избрана за най-полезен състезател на Европейското отборно първенство до 12 г., където България спечели златните медали заедно с Денислава Глушкова и Стела Пеева. Две години по-късно и Катя и Денислава, а защо не и Стела са сред най-добрите в Европа. Оттук няма да им е лесно. Изискванията са много по-големи и това е, което предстои за тях е навлизане в турнирите до 18г., а там ситото е сериозно. Те досега показаха, че могат да се справят с трудностите и могат да играят успешно на силни международни турнири. - Традиционно ние се представяме много добре при организацията на международните турнири. Първо трябва да отчетем, че се проведе ATP турнир който предстои и през следващата година. Бяхме домакини на Купа „Дейвис“ и също премина на отлично ниво. Турнирите до 18 г. за юноши и девойки в Пловдив и Хасково са изключително силни. Преди пет години турнирът в Пловдив беше спечелен от Йелена Остапенко, която в момента е сред най-добрите жените в света. Това показва, че в тези турнири участват много силни тенисисти от цял свят. Затова предлагам на всички любители на тениса да следят с интерес и ако могат, да наблюдават турнирите в Пловдив и Хасково, защото бъдещите звезди на тениса минават през България. Турнирите с покачване на категорията бяха в Албена (първа категория) и на ТК „Левски“ (втора категория). За турнира в Албена отзивите бяха отлични. Много от участниците от водещи европейски държави като Русия, Чехия и Сърбия споделиха, че турнирът е специален, защото освен добрата организация като кортове, турнирен екип, храна и хотел дава шанс на децата да се забавляват и да имат допълнителна социална дейност. Бяха осигурени много свободни кортове за тренировки и то безплатни което в нито един друг турнир от първа категория не се осигурява. Така за другата година от сега имаме много заявки за участие в Албена. Турнирyt на ТК „Левски“ също се проведе на много добро ниво. Взеха участие тенисисти, които не биха дошли на турнир от по-ниска категория. Българското участие беше също на ниво на тези турнири. Най-важното за нас е, че помогна на много български тенисисти за минимални средства да премерят сили с най-добрите в Европа и света и да печелят точки за европейските ранглисти. Трябва да отличим и турнира на ТК \"Дема\" от втора категория, който вече е традиционен. Именно на този турнир Нестеров спечели доста точки, които му помогнаха да завърши годината на първо място в Европа. - Поставям една много добра оценка за представянето на всички отбори и деца. Ще се върна малко по-назад към представянето на Пьотр Нестеров. Основите той да стане номер №1 през тази година бяха сложени преди няколко години, но основният тласък беше даден миналата година, когато Нестеров беше част от отбора на 3Т до 14 г. Тогава игра финал на турнир в Букурещ и се представи успешно на няколко други турнира. Когато ние започвахме програмата 3Т, анализът показваше, че нашите деца нямат нужното самочувствие на международните турнири. Сега всички успехи, които изброихме, ни показват, че децата, които преминават през отборите на 3Т, имат по-голямо самочувствие, увереност и опит, които им помага. Ако се върнем 4-5 години назад, ще забележим, че много често българските състезатели губеха оспорваните мачове поради липса на международен опит. Днес това, което се случва е, че този тип мачове по-често се печелят. Една от причините е програмата 3Т. Конкретно за тази година също се постигнаха отново много добри резултати. Всички деца са с позитивен баланс на срещите. Бих отличил при 12 годишните Росица Денчева, Павел Маринов, Георги Георгиев, които спечелиха международни турнири и това е много голям успех. Йоана Констатинова която е една година по-малка игра на финал на турнира на ТК „15-40“. Александър Василев игра на финал на турнира в Добрич. При 14-годишните Виолина Митрофанова спечели трофея на „Барокко къп“. Това дете оставаше малко в сянката на трите европейски шампионки, но дочака своя миг и спечели международен турнир до 16 г. Този успех показва цялостната работа на федерацията. Добра планираност на международните турнири и добра подготовка на състезателите. Благодарение на този турнир Виолина влезе в първите 100 на Европа. Това е и смисъла на програмата 3Т, важно е да отличаваме успехите на всяко едно дете, за да имаме вътрешна конкуренция, която да ражда качество на международната сцена. Това може би е най-големият плюс, който програмата донесе, и ще продължава да носи на целия български тенис. - \"Evolve9\" е доказано най-силната и най-успешната програма за започване на работа с деца. Ние сме изключително щастливи, че можем да работим по тази програма. Ние сме четвъртата държава в света, в която се работи по тази методика. Проведоха се три семинара по програмата \"Evolve9\". Интересът в клубовете е добър, а ние ще направим усилия в следващите три месеца програмата да стигне до всички клубове, които проявяват интерес. Имахме честта да бъдем обучавани от специалист номер 1 в детския тенис по света Майк Барел и имаме план в следващите месеци той отново да бъде тук, за да помогне.", "date": "2018.11.03", "title": "Пресиян Коев : България трета в Европа по играчи в Топ 5 на ранглистите"}
{"url": "https://www.monitor.bg:443/bg/a/view/arestuvaha-alek-bolduin-sled-svada-za-parkomjasto-148564", "text": "Американският актьор Алек Болдуин е арестуван заради свада в Манхатън в Ню Йорк, предадоха световните агенции. Спорът избухнал за място за паркиране, като актьорът е заподозрян, че е ударил някого. Той бил откаран в ареста малко преди 14 ч. местно време. Засега говорител на Болдуин не е коментирал информацията. Не става ясно и кой е човекът, ударен от актьора.", "date": "2018.11.03", "title": "Арестуваха Алек Болдуин след свада за паркомясто"}
{"url": "https://www.monitor.bg:443/bg/a/view/82-ot-bg-filmite-izlizat-v-chujbina-za-poslednite-2-g-148553", "text": "Малко над четири пети от родното кинопроизводство за последните две години излизат в чужбина, показва проучване на „Монитор“. Приблизително 82 на сто от филмите, реализирани от български режисьори у нас, се радват и на показ извън границите на страната. От 17 по-големи заглавия, които излязоха по екраните в последните 24 месеца, само три все още не са представяни навън. Това, отчасти е свързано и с публиката, която таргетират. Такъв е случаят с „Революция X” например, който привлече в киносалоните основно тийнейджъри, запознати с действията и в предшестващия го сериал „Революция Z”. Детският филм „Случаят Кюри“ също се радва единствено на българска публика. Това вероятно до някъде е свързано и с факта, че киното за най-малките все още е в процес на „възраждане“ и у нас. „Възвишение“, „Посоки“, „Нокаут, или всичко, което тя написа“, „Ага“, „Вездесъщият“, „Дъвка за балончета“, „Врагове“, „3/4“ - това са само част от заглавията, на които се радват не само сънародниците ни в странство, но и чуждестранните любители на седмото изкуство. Масова е практиката български културни центрове да организират прожекции на родни филми в рамките на страната, в която са позиционирани, като често предлагат и субтитри към лентата, за да бъде тя достъпна и до местното население. Българското кино се популяризира и чрез фестивали. Кино форумите дават терен за разпространение на родните продукции в страни като Албания, Франция, Полша, Швейцария, Германия, Щатите и др. Сред любопитните локации, в които се провеждат фестивали, включили в програмата си и български заглавия, са Доха, Катар („Безкрайната градина“ на Галин Стоев), Кайро, Египет („Врагове“, Светослав Овчаров) и дори Дубай („Радиограмофон“, Рузие Хасанова). „3/4“ на Илиан Метев пък предизвика истински фурор в секцията „Режисьори на настоящето“ в Локарно миналата година. Така той се превърна във втория филм родно производство с голямата награда „Златен леопард“ (първият бе „Безбог“ на Ралица Петрова).   Още по темета четете в хартиеното издание на „Монитор“", "date": "2018.11.03", "title": "82% от БГ филмите излизат в чужбина за последните 2 г."}
{"url": "https://www.monitor.bg:443/bg/a/view/nasko-e-golemijat-pobeditel-vyv-vip-brother-2018-148562", "text": "Наско (Атанас Колев) е големият победител на \"ВИП Брадър\" 2018 с цели 60.1% от зрителския вот. Грандиозното шоу, с което завърши сезонът в най-популярното риалити в България, бе изпълнено със страхотни моменти. Наско сподели пред Ники Кънчев и Алекс Сърчаджиева, че е много щастлив и че къщата ще му липсва. На второ място се класира Константин и на излизане сподели, че се радва за Наско и че той заслужава тази победа. С бронзовия медал се окичи Стефан. Мъжът на Гала каза, че и двамата финалисти заслужават да спечелят, но според него Наско повече се нуждае от това и заложи на него. На четвърто място застана Петко, който каза, че харесва и тримата останали след него финалисти, но заложи на Константин да спечели. Пета се класира Божана, която сподели, че от риалити предаванията се помнят другите участници, а не победителите. В понеделник от 20:00 часа започва \"Биг Брадър\": Most Wanted.", "date": "2018.11.03", "title": "Наско е големият победител във \"ВИП Брадър\" 2018"}
{"url": "https://www.monitor.bg:443/bg/a/view/arhangelova-zadushnica-e-otdavame-pochit-na-pochinalite-148561", "text": "Днес е Архангелова задушница, която се отбелязва винаги в съботата преди Архангеловден - на 8 ноември.  На този ден се отдава почит към паметта на мъртвите, както и вечна признателност на загиналите в редовете на Българската армия. Архангеловата задушница, която предхожда големия празник на Свети Архангел Михаил, намира своето основание в християнската догматика за възкресението на мъртвите. Оттам идва и почитта към починалите, която ние като християни отдаваме при всеки помен и на задушниците през годината. Архангелова задушница се нарича още Рангелова задушница, Голяма задушница и Мъжка задушница. На Архангелова задушница, както на всеки друг помен, се раздават жито, хляб, вино, сладкиши, бонбони, плодове и други храни. Освен на близките, се раздава и на хората около съседните гробове, дори да са непознати. Житото символизира възкресението, а хлябът - Исус Христос. Значението на Задушница е голямо. Поменът, който се прави, е възпоменание на живите за починалия, че не е забравен. Според богослови това е връзката между земната и небесната Църква.", "date": "2018.11.03", "title": "Архангелова задушница e, отдаваме почит на починалите"}
{"url": "https://www.monitor.bg:443/bg/a/view/fun-notifikacija-za-zvezdni-bebeta-snimki-148447", "text": "Новината за бебе е вълнуваща, независимо дали става въпрос за средностатистическо семейство или звездна двойка. Технологиите още не са напреднали дотам, че да получаваме две чертички директно с нотификация на телефона, но чуждите и родните знаменитости намериха шарен подход в тази насока. Нова тенденция гласи, че съобщенията за звездни наследници трябва да са възможно най-забавни, а полът вече се издава чрез цветни торти и балони. Най-пресен пример за забавна нотификация за посещение от щъркела ни предостави Звездата от „Диагноза: Секси!“ разкри, че чака първа рожба по особено необичаен начин. Тя публикува в профила на своя приятелка фотомонтаж на главата си и тази на съпруга си Крис Фишър, сложени върху телата на принц Хари и бременната му съпруга Меган Маркъл. Феновете, проследили следата, оставена от Шумър в страничката на приятелката й Джесика Йелин, се натъкнаха и на списък с препоръки на 37-годишната актрисата във връзка с предстоящите избори в САЩ. След множество инструкции за вота накрая тя пише следното: \"Аз съм бременна - Ейми Шумър\". Искрите между Шумър и Крис Фишър, който е шеф-готвач, пламнаха преди около година. Преди да се запознае с него, лъчезарната блондинка имаше дълга връзка с дизайнера на мебели Бен Ханиш. Пътищата им се разделиха през май 2017 година. През септември стана ясно, че е бременна с третото си дете. Това тя съобщи както е модерно - с кадър в профила си в Инстаграм, на който е с двете си деца, а за фон има розови балони. \"Това момиченце ще ни направи петчленно семейство. Не можем да сме по-щастливи.\", написа изпълнителката на I Wanna Love You Forever. Звездата от „Руса амбиция“ обаче беше далеч по-креативна при нотификацията за първородната си дъщеричка Максуел. През 2012 година тя разбуни духовете с костюма си за парти за Хелоуин. „Вярно е. Ще ставам мумия!“ (б. а. - игра на думи, мумия и мама са близки като изписване), намигна Симпсън, обинтована от главата до петите. Джесика възпитава и 5-годишен син – Ейс Канют, плод на любовта й с втория й съпруг Ерик Джонсън. пък направи нетрадиционен фотодебют на дъщеря си Уайът, която вече е на 4-годишна възраст. „Мила и аз искаме да представим на света Уайът Изабел Къчър. Можете ли да познаете кое е нашето и има ли всъщност значение? Всички бебета са сладки“, заяви в социалните мрежи звездата от „Двама мъже и половина“ към колаж от снимки на четири бебета, малка лама и кученце. Така и не стана ясно кое точно е тяхното. През 2016 г. Кунис и Къчър гушнаха и син – Димитри. Наскоро актьорите издадоха, че ще оставят двете си деца без наследство. Като причина за решението си посочват желанието им малчуганите да се трудят усърдно за собствените си успехи, без да разчитат на завещаните им средства. Те са говорили неведнъж за опитите си да научат децата си на самостоятелност, като уточняват, че това е и причината да не им подаряват играчки за Коледа. Бившият съпруг на Деми Мур и чаровната брюнетка си казаха заветното „да“ на тайна церемония през 2015 г. Познанството им обаче датира още от времето на ситкома „Шеметни години“, чийто първи епизод бе излъчен през далечната 1998 г. Друга любима актьорска двойка, в лицето на пък заложи на оповестяване на увеличаването на семейството си с помощта на ботуши. „Прибавяме два чифта към родата в края на годината“, заявиха те към публикация на пет чифта обувки. Тъй като близнаците им са момиче и момче, те предвидливо бяха наредили ботуши с розово и синьо. Тогава те вече възпитаваха дъщеричка – Джъстис Джей. Новите попълнения в семейството на екранния Дийн Уинчестър са Цепелин Брам и Арол Роудс. Любовта между Дженсън и Даниел се роди на снимачния сет на комедията Ten Inch Hero през 2007-а, а три години по-късно се разходиха до олтара. Докато сме на тема близнаци, няма как да пропуснем тези на която издаде за своите в напреднала бременност като гръм от ясно небе и предизвика истински фурор. Тя анонсира появата им с кадър с вече наедряло коремче в Инстаграм миналия февруари и само за 16 часа той получи повече от 7,5 милиона харесвания. „Благословени сме двойно“, издаде тогава тя. С това изпълнителката на Lemonade би рекорда на Селена Гомес, която през 2016 г. привлече симпатиите на 6,3 милиона души със снимка, на която пие кока-кола от бутилка. Най-чаканата новина от феновете след появата на близнаците е как звездата от „Мечтателки“ ще ги кръсти. Момиченцето и момченцето съответно носят имената Ръми и Сър Картър. Бионсе и съпругът й – продуцентът Джей Зи, имат и 6-годишна дъщеричка – Блу Айви. През август обяви по закачлив начин, че чака втори наследник. За бременността си кънтри певицата написа в Инстаграм следното: „Прибавяме втора рибка в семейното езерце“, като заигравка към фамилията на съпруга си Майк Фишър (б. а. - букв. превод рибар). Новината за появата на сина им Айзая обаче бе по-колоритна. През 2015 г. тя пусна снимка на двете си кучета Пени и Ейс, облечени в костюмчета с надписи „кака“ и „батко“, обръщайки се към тях като първородните й деца. „Ейс и Пени искат да направят изявление. Родителите им не могат да бъдат по-щастливи“, довери тя. Мнозина от феновете не харесаха сравнението на четириногите животинки с бебета и може би затова този път Ъндърууд се спря на рибки. Кари и Майк се ожениха през 2010 година. Манията за забавни изповеди за наследници в социалните мрежи не подминава родните знаменитости. Моделът също заложиха на тази тенденция. След множество спекулации, че талисманът на националите ни по баскетбол е закръглила коремче, младоженците публикуваха интересна снимка. На нея Лудия репортер от предаването на Милен Цветков държи две торби с лед, а красавицата сочи към корема си. „Айс айс бейби“, гласи текстът към нея, което е заглавие на песен и буквалният превод е „лед лед бебе“. Очаква се бебето им да се появи на бял свят в края на годината. Припомняме, че двамата се венчаха в рамките на миналогодишния сезон на „ВИП Брадър“. Под зоркото око на Големия брат те рестартираха връзката си, която беше приключила с гръм и трясък през 2016-а. По интересен начин двойката съобщи и пола на детето. Те качиха кратко видео, на което красавицата пука балон и от него изскачат сини конфети. До този момент бъдещият татко не е знаел пола на наследника си. „Ето как съобщих на Дани новината! Винаги съм искала първото ми дете да е момче и съм суперщастлива. Явно съм си го проектирала подсъзнателно“, обясни Алекс. също разкри пола на бебето си с помощта на балони. Звездата от сериала „Революция Z” направи допитване до феновете си в социалните мрежи, след като публикува свой фотос с два балона, по традиция в розов и син цвят. Дни по-късно Мона отново погъделичка любопитството, като се появи с балон само в един цвят, издавайки, че съвсем скоро ще се сдобие с момченце. „Времето лети и дните минават толкова бързо и неусетно... няколко месеца остават до най-важния ден в живота ми! Поклон пред моето мамче и всички смели и силни мами, които са изживели това чудо на бременността!“, развълнува се актрисата. Тенденцията с балоните вече не е част само от живота на знаменитостите, като е актуално и да поръчваш торта със съответно син и розов блат за момченце и момиченце и да обявиш пола при разрязването на парчетата.", "date": "2018.11.03", "title": "FUN нотификация за звездни бебета (СНИМКИ)"}
{"url": "https://www.monitor.bg:443/bg/a/view/prez-uikenda-spirat-metroto-v-sofija-mejdu-3-stancii-148563", "text": "Днес и утре първа метролиния в София ще бъде спряна между станциите „Сердика“ и „Национален стадион Васил Левски“. Така в три от станциите (включително СУ „Климетс Охридски“) няма да могат да се качват и слизат пътници. В неделя в полунощ ще започне да се подава напрежение и в понеделник сутринта подземните влакове отново ще се движат нормално. Между двете спирки има временна автобусна линия, която минава по бул. „Цар Освободител“ през Софийския университет и по бул. „Евлоги и Христо Георгиеви“ до стадиона и обратно. Частичното спиране на първа метролиния се налага, тъй като в събота и неделя тунелопробивната машина, която прокопова третия лъч на метрото, ще мине под Линия 1. Разстоянието между тунела на първа метролиния и новостроящия се тунел на третия лъч е около 1,45 метра, обясни директорът на „Метрополитен“ Стоян Братоев. При разстояние под 2 метра частичното спиране на движението е стандартна практика, каза той и добави, че наскоро такъв случай е имало в Париж.", "date": "2018.11.03", "title": "През уикенда спират метрото в София между 3 станции"}
{"url": "https://www.monitor.bg:443/bg/a/view/dnes-se-preklanjame-pred-pametta-na-zaginalite-voini-148551", "text": "Панихида по повод Архангелова (мъжка) задушница ще бъде отслужена днес, 3 ноември, от 11.00 ч. във Военния мавзолей-костница на Централните софийски гробища. На този ден отдаваме признателност и почитаме паметта на българските военнослужещи, загинали във войните, в операции по поддържане на мира и при изпълнение на воинския дълг в мирно време. Заупокойната служба ще отслужи Негово Преосвещенство Белоградчишкият епископ Поликарп. Това съобщиха от пресцентъра на Министерството на отбраната. На ритуала в София ще присъстват министърът на отбраната Красимир Каракачанов, началникът на отбраната генерал Андрей Боцев, командирът на Сухопътните войски генерал-майор Михаил Попов, заместник-командващият на Съвместното командване на силите генерал-майор Иван Лалов, заместник-командирът на Военновъздушните сили бригаден генерал Петьо Мирчев, представители на ръководството на Министерството на отбраната, висши офицери, членове на военнопатриотичните съюзи. Панихида по повод Архангелова (мъжка) задушница ще бъде отслужена и в градовете Асеновград, Бургас, Варна, Пловдив, Плевен и Ямбол. В ритуалите в памет на загиналите воини ще участват военнослужещи от Националната гвардейска част, Сухопътните войски, Военновъздушните и Военноморските сили и бригада Специални сили. Представители на Министерството на отбраната ще участват във възпоменателния ритуал в памет на загиналите български воини в Първата световна война, който ще се състои на българското военно гробище в с. Цапари, както и в панихидата в църквата \"Свети Георги\" в с. Цапари, Македония. На ритуалите ще присъстват също ветерани от военно-патриотичните съюзи и военни аташета, акредитирани в Република Македония. Ще бъдат поднесени цветя пред офицерските паметници. Ритуалът в памет на загиналите български воини се провежда от 1924 г. Традицията е прекъсната през 1946 г. Възстановена е през 1992 г. от Министерството на отбраната и Съюза на военноинвалидите и военнопострадалите.", "date": "2018.11.03", "title": "Днес се прекланяме пред паметта на загиналите воини"}
