{"url": "http://www.monitor.bg/a/view/16176-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%89%D0%B5-%D0%BF%D1%80%D0%B0%D0%B2%D0%B8-%D0%BA%D0%B0%D1%82%D0%B5%D0%B3%D0%BE%D1%80%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D1%8F%D0%B7%D0%BE%D0%B2%D0%B8%D1%80%D0%B8/", "text": "\n                    Държавата ще направи категоризация на всички язовири - кои са големи, кои са малки, а категоризацията на това кои са опасните язовири вече е готова, каза ефира на Българското национално радио (БНР) министърът на икономиката Емил Караниколов.В страната има малко над 6 хил. язовира, като от тях са проверени около 5700. Над 4500 от тях са общински. През миналата година проблемните язовири са били 207, в момента са 131, т.е. много от собствениците са предприели някакви действияДо дни ще бъде изготвен проект за промени в няколко закона и в Закона за водите, които да позволят държавата да поеме грижата над язовирите, които общините не са в състояние да стопанисват.Министър Караниколов каза още, че финансирането на това държавно предприятие ще става през държавния бюджет. В момента се обсъжда и възможността за създаване на специален фонд, който да генерира средства от стопанската дейност на тези язовири, ако те имат такава.\n                    ", "date": "2018.03.18", "title": "Държавата ще прави категоризация на всички язовири"}
{"url": "http://www.monitor.bg/a/view/19593-%D0%9B%D1%8A%D1%81%D0%BD%D0%B0%D1%85%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D1%85%D0%B0%D0%BD-%D0%90%D1%81%D0%BF%D0%B0%D1%80%D1%83%D1%85-%D0%B2-%D0%94%D0%BE%D0%B1%D1%80%D0%B8%D1%87/", "text": "\n                    Членове на Движение „Възраждане” и на ГЕРБ – Добрич, както и техни симпатизанти, спретнаха мащабно почистване на вандалските надписи от паметника на Хан Аспарух и на боклуците около създателя на България. Монументът бе осквернен още преди близо половин година. През всичките тези месеци обаче, въпреки подаваните сигнали, институциите не предприеха действия за отстраняване на драсканиците, част от които бяха изключително вулгарни. Дори и честването на 140-годишнината от Освобождението на България, което в Добрич се отбелязва на Мемориалния комплекс, бе проведено в тази обидна за всеки българин обстановка, коментират от „Възраждане”.От ГЕРБ почистиха отпадъците в района на паметника. Информирана е сметопочистващата фирма „Еф Си Си България”, която има ангажимента да ги извози. Предстои общинските съветници от ГЕРБ да подготвят и внесат предложение за по-ефективно противодействие на вандалските прояви.\n                    ", "date": "2018.03.18", "title": "Лъснаха паметника на хан Аспарух в Добрич"}
{"url": "http://www.monitor.bg/a/view/63133-%D0%A1%D1%82%D0%B0%D1%80%D1%86%D0%B8%D1%82%D0%B5-%D0%BE%D1%82-%D0%9A%D0%B0%D0%B7%D0%B0%D0%BD%D0%BA%D0%B0-%D0%B2-%D0%BF%D0%B0%D0%BD%D0%B8%D0%BA%D0%B0-%D0%B7%D0%B0%D1%80%D0%B0%D0%B4%D0%B8-%D1%83%D1%80%D0%B0%D0%BD-%D0%B2%D1%8A%D0%B2-%D0%B2%D0%BE%D0%B4%D0%B0%D1%82%D0%B0/", "text": "\n                    „Хората в селото са паникьосани, от десетилетия ползваме каптажите от изворите, никога не се е случвало да имаме проблем. Кога са идвали да вземат проби – не зная, никой не ме е уведомявал. Дойде ни като гръм от ясно небе, обадиха се в събота да не пием водата от чешмите, да не готвим с нея, защото имало естествен уран над нормите…“. Това коментира в неделя кметският наместник на старозагорското село Казанка Елка Михайлова. 70 са постоянно живеещите там, средната възраст гони 80-те години. Още около 200 души имат къщи и вили, но постоянната им регистрация е в Стара Загора.Концентрации от 0,055 и 0,045 мg/l естествен уран в два водоизточника, са били засечени от лаборатория на Института за ядрени изследвания и ядрена енергетика към БАН, съобщиха в събота от РЗИ – Стара Загора.Отклонението е с 0,025 m/lмаксимално допустимата за питейни нужди и за готвене. Въведена е забрана за ползване на двата водоизточника, които се намират на територията на централния артилерийски технически полигон „Змеево“.За нуждите на живеещите още същият ден е закарана водоноска, , уточни управителят на старозагорското „ВиК“-дружество инж. Румен Райков.Той е категоричен, че до сега подобно завишение не е било установявано, такова липсвало в другите водоизточници извън площите, ползвани от армията за изпитания на боеприпаси. В този район преди 16 години бяха унищожени бойните глави на свалените от въоръжение ракети СС 23 , Скъд и Фрог.От МО през годините много пъти са отричали там да се изпитват боеприпаси с обеднен уран.Нови проби от два водоизточника и взети от домакинство ще бъдат изпратени в Национален център по радиобиология и радиационна защита, за да бъде изследвана отново концентрацията на естествен уран, уточняват от РЗИ- Стара Загора.След консултации със спецалисти собствениците на животни в Казанка са започнали да използват вода от кладенците в дворовете си, включени са и няколко помпи.\n                    ", "date": "2018.03.18", "title": "Старците от Казанка в паника заради уран във водата"}
{"url": "http://www.monitor.bg/a/view/75401-%D0%9D%D1%83%D0%BB%D0%B5%D0%B2%D0%B8%D1%8F%D1%82-%D0%BF%D1%80%D0%B8%D0%B5%D0%BC-%D0%BF%D0%BE-%D0%BC%D0%B5%D0%B4%D0%B8%D1%86%D0%B8%D0%BD%D0%B0-%D0%B2-%D0%A1%D0%A3-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%BE%D1%82%D0%BC%D0%B5%D0%BD%D0%B5%D0%BD/", "text": "\n                    Решението за нулев прием по „Медицина“ в Софийския университет през следващата академична 2018-2019 година може да бъде преосмислено и висшето училище да продължа да записва студенти – медици. Това обясни ректорът на СУ проф. Анастас Герджиков пред предаването „Неделя 150“ на БНР. „На 28-и март ще имаме още един Академичен съвет, на който бихме могли да променим това. Причината е вътрешни спорове между факултетите, свързани с формата на изпита, кой го провежда и т.н. Факултетът по медицина иска собствен изпит, както е във всички университети в страната, които преподават тези специалности, свързани с направление „Медицина“. Други факултети, които традиционно са провеждали този изпит, не бяха склонни да се съгласят. Ако преодолеем това различие, ще се разберем и това да не бъде нулев прием”, обясни ректорът.Всяка година се отчита известно намаление по отношение на броя на кандидат-студентите поради демографската криза, каза още проф. Герджиков. Той допълни, че интересът на кандидатите през последните години е приблизително еднакъв. В топ 10 на най-желаните специалности е „Психология“, следвана от четири програми свързани с информатика и компютри, както и традиционно търсените „Социология“, „Политология“, „Публична администрация“ и „Право“.Относно приетите поправки в Закона за академичния състав, проф. Герджиков коментира, че в действителност има университети, при които нивото на присъждане на научни титли, е по-ниско. „Приетите поправки в Закона за развитие на академичния състав целят именно да се избегне това чрез въвеждането на минимални национални изисквания към кандидатите за придобиване на научна степен и заемане на академична длъжност“, допълни още той.„В самото начало, когато беше приет този закон, трябваше да има такива изисквания. Това не беше направено и сега това се наваксва. Надпартиен консенсус – имаше го в комисията по образование и наука. Слава Богу, всички партии проведоха не политически, а експертен дебат. Направиха се ред промени. Първо националните изисквания, които сега ми се струва, че ще свършат работа така, както са формулирани. Второ – ще се преодолее плагиатството. Това е проблем. В Румъния, когато са въведени такива национални изисквания, са направили изследване колко от предишните професори отговарят на изискванията към новите и са установили, че една голяма част не отговарят, както се очаква и при нас“, обясни още Герджиков.\n                    ", "date": "2018.03.18", "title": "Нулевият прием по медицина в СУ може  да бъде отменен "}
{"url": "http://www.monitor.bg/a/view/10830-%D0%94%D0%BE%D0%BD%D0%B5%D1%81%D0%BE%D1%85%D0%B0-%D1%87%D1%83%D0%B4%D0%BE%D1%82%D0%B2%D0%BE%D1%80%D0%BD%D0%B0-%D0%B8%D0%BA%D0%BE%D0%BD%D0%B0-%D0%BE%D1%82-%D0%A3%D0%BA%D1%80%D0%B0%D0%B9%D0%BD%D0%B0-%D1%86%D0%B5%D0%BB%D0%B8-%D0%BD%D0%B5%D0%B4%D1%8A%D0%B7%D0%B8/", "text": "\n                    Чудотворна Богородична икона от Украйна донесоха в България. Тя е от иконографския тип Одигитрия, което на гръцки означава Пътеводителка. Изображението е оригинал и се смята, че цери недъзи, помага при репродуктивни проблеми, за завръщането на избягали от дома деца, както и за благоприятното разрешаване на съдебни спорове. Светинята за кратко беше в храма „Рождество Христово“ в кв. „Младост“ в столицата и в „Преображение Господне“. От днес до вторник тя е изложена за поклонение в новия храм в кв. „Лозенец\"  „Въздвижение на Светия Кръст“.Със събраните дарения от поклонници и осветени църковни сувенири ще бъде подпомогнато възстановяването на манастира „Рождество на Пресвета Богородица“ в село Байтали, Одеска област. Затова тя е известна в православния свят като Байталска.\nГодини наред иконата е била изгубена и е открита през 2005 г. Според преданието преди 200 години манастирът е бил опожарен, а изображението е било скрито от монасите, за да не бъде повредено. След реставрацията от иконата потекло миро и болни деца, които се докоснали до нея, оздравели. Затова я нарекли чудотворна.\n                    ", "date": "2018.03.18", "title": "Донесоха чудотворна икона от Украйна "}
{"url": "http://www.monitor.bg/a/view/88584-o%D1%82%D0%BB%D1%8A%D1%87%D0%B2%D0%B0%D1%82-%D0%B4%D0%B5%D1%86%D0%B0-%D1%81%D1%8A%D1%81-%D0%A1%D0%9E%D0%9F-%D0%BE%D1%82-%D1%82%D1%8A%D1%80%D0%B6%D0%B5%D1%81%D1%82%D0%B2%D0%B0-%D0%B2-%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0/", "text": "Мотивът бил, че щели да развалят празника на другите хлапета \n                    Майки на деца със специални образователни потребности са били помолени да не водят децата си на тържествата по случай 8 март – Деня на жената, за да не развалят преживяването за останалите хлапета. От това сеоплакали в социалните мрежи десетки родители от различни населени местав страната, съобщи Дарик. Оказва се, че имало честа практика на изолиране на децата им от тържества и мероприятия в детските градини. Също така малчуганите не били включени в подготвената програма със стихчета, песни и танци защото имали говорни проблеми или не се справяли добре с текста на някоя пиеса в забавачката.За подобни случаи сигнализира Мария Пеева, която е автор в един от нашумелите сайтове за проблемите на майките. До нея достигнали сигнали на майки, които са били отпратени от тържествата за Деня на жената. Тя се възмутила във Фейсбук от коментар на университетски преподавател по педагогика, публикуван в професионална група за учители в социалната мрежа.„На 8 март получих писмо от майка, която беше разстроена и сподели, че три майки на деца от групата й се оплакват, че в детската градина са отказали на децата участие в тържествата, като става дума за 3-годишни деца, които не могат да говорят. Дори не ставаше дума дали децата са със специални образователни потребности, с диагноза или състояние или просто деца, които не са се научили да говорят. Майката беше разстроена и ме помоли да споделя и аз го направих. Някой е споделил този пост във групата форум за обсъждане на образователни проблеми. Доц. Елена Петкова ме беше тагнала в отговора си и нейният отговор беше доста провокативен и пренебрежителен към тези деца. Тя казва, че ако едно дете трябвало да мяука на сцената само и само да бъде там, дали ще сме доволни от това. По този начин се изказа“, обясни Мария Пеева.Изключването на дете от тържество може да доведе до преживяване на неуспех и до понижаване на самооценката, коментира психологът Младен Владимиров. „Второто нещо, което би се случило, най-вероятно е загуба на довериеи то не само на доверие от детето към възрастните - тези, които са считани за лидери и авторитети, за хора, на които може да се доверим, а загуба на доверие от родителите. Нещо повече, в дългосрочен план тази загуба на доверие от страна на детето може да доведе до там, че ако то като дете с някакъв поведенчески проблем се превърне в обект на тормоз в училище или детската градина, то няма да потърси помощ от тези възрастни, а това е много опасно, обясни психологът.\n                    ", "date": "2018.03.18", "title": "Спират деца със СОП от тържества в детска градина "}
{"url": "http://www.monitor.bg/a/view/61937-%D0%9E%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%86%D0%B5%D0%BD%D1%82%D1%8A%D1%80%D0%B0-%D0%BE%D1%82-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8-%D0%B5-%D0%BD%D0%B5%D0%BE%D0%B1%D1%80%D0%B0%D1%82%D0%B8%D0%BC-%D0%BF%D1%80%D0%BE%D1%86%D0%B5%D1%81/", "text": "\n                    Процесът на освобождаването на центъра на столицата от автомобилния трафик е необратим процес. Това каза пред журналисти днес главният архитект на столицата арх. Здравко Здравков, след участието си в откриването на дискусията „Балканският потенциал“, която се проведе в рамките на Балканския архитектурен форум в НДК.„Нека погледнем, ако искате, Париж, ако искате Рим и освобождаването на „Пиаца дел Пополо“. Всичките големи площадни пространства постепенно се освобождават от автомобилите. Ако успеем да освободим пл. „Народно събрание“, всичките площади, които имаме, дори превзетите паркоместа около „Света неделя“, това площадно пространство със съвсем малко намеса, със смяна на настилката ще стане прекрасно.“Здравков припомни, че във връзка с все по-високите сгради, изникващи в София, той заедно с кмета Йорданка Фандъкова и депутати от ГЕРБ смятат да предложат промени в нормативните актове, с които да се сложи ограничение в зоните от столицата, в които такива са липсвали. „В София можеше да построите и сграда над 300 метра. Предложението е над Околовръстния път да се ограничат до 15 метра височините на сградите. В останалата част 75 метра и около 125 м в северните части на града.“Главният архитект на столицата коментира и озеленяването в София, като подчерта, че паркове трябва да има, но те на всяка цена и да бъдат създавани там, където има полза от тях.Арх. Здравков информира за предстоящия конкурс за свързването на пешеходната част на булевард „Витоша“ с Ларгото, а след това и с ул. „Съборна“ към градската градина. Той не скри обаче, че по този въпросът дебатът е изключително труден и се чуват мнение в противоположната посока.\n                    ", "date": "2018.03.18", "title": "Освобождаването на центъра от автомобили е необратим процес"}
{"url": "http://www.monitor.bg/a/view/60959-%D0%9E%D1%80%D0%B0%D0%BD%D0%B6%D0%B5%D0%B2-%D0%BA%D0%BE%D0%B4-%D0%B7%D0%B0-%D1%81%D0%B8%D0%BB%D0%B5%D0%BD-%D0%B2%D1%8F%D1%82%D1%8A%D1%80-%D0%B4%D1%8A%D0%B6%D0%B4-%D0%B8-%D0%BF%D0%BE%D0%BB%D0%B5%D0%B4%D0%B8%D1%86%D0%B8/", "text": "\n                    Оранжев код за силен вятър е в сила за цялата страна днес. В някои области ще вали обилен дъжд, в други ще се образуват поледици. Това показва справка на сайта на Националния институт по метеорология и хидрология (НИМХ). В 24 области на страната е в сила оранжев код за силен вятър и обилни валежи.Във  ще духа умерен до силен вятър от север и с него температурите бързо ще се понижат. Ще има валежи от дъжд, временно интензивни и придружени с гръмотевици, като са възможни и градушки.  Във  също ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 35 л/кв. м. Вятърът ще се ориентира от североизток и ще е със средна скорост 10 - 15 м/с и пориви до 20 м/с. Тмпературите бързо ще се понижат.Във  ще духа силен и временно бурен североизточен вятър - 15-25 м/с, и с него ще нахлува студен въздух, а температурите рязко ще се понижават. След обяд ще има валежи от дъжд, който вечерта в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 10 и 20 л/кв. м.В  ще духа силен, на пориви и бурен югозападен вятър със средна скорост 15 - 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв. м.В  ще духа силен, на пориви и бурен югозападен вятър със средна скорост 15 - 20 м/с, временно до 25 -27 м/с. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв. м.В  ще има валежи от дъжд, временно интензивни и придружени с гръмотевици. Възможни са и градушки. Сумарни количества между 15 - 35 л/кв. м. Ще духа умерен до силен северозападен вятър със средна скорост 10 - 15 м/с.В 4 области е в сила оранжев код за силен вятър и поледици.В  ще духа силен до бурен североизточен вятър и него температурите значително ще се понижат. Ще ума валежи от дъжд, които с понижението на температурите ще преминат в сняг. Ще има условия за образуване на поледици. Сумарни количества между 20 и 35 л/кв. м, в отделни райони и повече.В ще духа силен и временно бурен североизточен вятър - 15 - 25 м/с, и с него ще нахлува студен въздух и температурите рязко ще се понижават. След обяд ще има валежи от дъжд, който след обяд в северните райони от областта ще премиват в сняг. Възможни са поледици. Има условия за значителни валежи и гръмотевици. Очаквани количества между 15 и 20 л/кв. м.\n                    ", "date": "2018.03.18", "title": "Оранжев код за силен вятър, дъжд и поледици  "}
{"url": "http://www.monitor.bg/a/view/17406-%D0%91%D1%83%D0%BC-%D0%BD%D0%B0-%D0%B8%D0%B7%D0%BD%D0%BE%D1%81-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE-%D0%B7%D1%8A%D1%80%D0%BD%D0%BE-%D0%BE%D1%82-%D0%92%D0%B0%D1%80%D0%BD%D0%B0-%D0%B8-%D0%91%D0%B0%D0%BB%D1%87%D0%B8%D0%BA/", "text": "\n                    Пристанищата в Балчик и във Варна са пълни с кораби, които чакат да бъдат натоварени с българско зърно за износ. В момента има невиждан пик на износ на пшеница и царевица, обясняват търговци. Пълни камиони със зърно непрекъснато сноват из областите Добрич и Варна, на път към двата порта. Причината за силния износ е в това, че търговците трябва да изпълнят сключените през 2017 г. договори, чиито крайни срокове изтичат в края на март и до средата на април.\n\nБумът на износа покачи веднага цената на зърното. В момента тон пшеница и тон царевица се купуват за 300 – 310 лева, срещу 260 лв./т преди два-три месеца. От това печелят българските земеделци, а търговците търпят загуби, тъй като в световен мащаб цените на житото и царевица падат, заради обилните валежи в Аржентина.\n\nОсновните дестинации, за които заминава българското зърно, са страни от Азия, Мароко и Египет, откъдето най-много се търси европейска пшеница и царевица.\n\nПазарът на слънчогледа е в тотален застой и цената му се задържа сравнително ниска – 550 лв. за тон.\n\nСъстоянието на есенниците в Добруджа към момента е добро, твърдят земеделци. Влагата е в нормални граници и посевите се развиват добре. Въпреки очакваните резки климатични промени, стопаните се надяват ниските температури да не повлияят стресиращо на растенията и реколтата да е добра.\n                    ", "date": "2018.03.18", "title": "Бум на износ на българско зърно от Варна и Балчик"}
{"url": "http://www.monitor.bg/a/view/19877-%D0%92%D1%80%D1%8A%D1%89%D0%B0%D1%82-%D0%BA%D1%80%D0%B0%D0%B4%D0%B5%D0%BD%D0%B0-%D0%BF%D1%80%D0%B5%D0%B4%D0%B8-9-%D0%B3%D0%BE%D0%B4%D0%B8%D0%BD%D0%B8-%D0%B2-%D0%98%D1%81%D0%BF%D0%B0%D0%BD%D0%B8%D1%8F-%D0%BA%D0%BE%D0%BB%D0%B0-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%B9-%D0%BA%D1%83%D0%BF%D1%83%D0%B2%D0%B0%D1%87/", "text": "\n                    Откраднато и обявено за издирване от Кралство Испания преди 9 години „БМВ Х3“ , което ръждясва на полицейски паркинг в Стара Загора, да бъде върнато обратно на купувача му, български гражданин, разпореди състав на окръжния съд в Града на липите.В хода на делото станало ясно че колата, която се оказала с пренабити номера на рамата, е била законно закупена в Пловдив от заралията за солидните 28 360 лв.Автомобилът не бил регистриран у нас, броени дни след сделката той бил иззет от собственика му заради образувано досъдебно производство, а в последствие с прокурорско постановление – предаден за отговорно пазене в ОД на МВР – Стара Загора.Няколко пъти през годините купувачът правил опити да си получи обратно колата, но получавал категоричен отказ. Аргументът бил, че досъдебното производство все още не е приключило, а само е спряно защото се водело срещу неизвестен крадец.104 месеца след отнемането й, съдът реши, че липсват каквито и да са основание колата да не бъде върната на собственика й. По нея били извършени всички възможни огледи, изпратено било и съответното съобщение до Испания, но от там не проявили никакъв интерес към возилото.„По делото не са налице доказателства, че продължава необходимостта от извършването на процесуални действия, които да оправдаят задържането на процесния автомобил. Напротив, видно от цитираното по-горе постановление от 30.09.2014 г., досъдебното производство е спряно. Не са налице данни в наказателното производство друго лице да предявява претенции…. Въпреки уведомяването на официалните власти на Кралство Испания, държавата която е обявила автомобила за издирване, същите не са предявили претенции за връщането му.  При липса на спор относно принадлежността на правото на собственост върху автомобила, какъвто е  настоящия случай, не е налице основание за неговото задържане. Това задържане се явява незаконосъобразно.“, е записал сред мотивите за решението си съдията.Съдът е постановил прокуратурата да плати на ищеца 1864 лв за направените от него разноски за адвокати, такси и вещо лице по делото.\n                    ", "date": "2018.03.18", "title": "Връщат крадена преди 9 години в Испания кола на българския й купувач"}
{"url": "http://www.monitor.bg/a/view/11856-%D0%9F%D0%BE%D0%B3%D1%80%D0%B5%D0%B1%D0%B2%D0%B0%D1%82-%D0%A0%D0%B0%D0%B4%D0%B8-%D0%B8-%D0%98%D0%BB%D0%B8%D1%8F%D0%BD%D0%B0-%D0%BF%D0%BE%D0%BE%D1%82%D0%B4%D0%B5%D0%BB%D0%BD%D0%BE/", "text": "В смъртния акт на мъжа пише \"самоубийство\", а на жена му - \"убийство\"\n                     32-годишният Ради Енев, който закла жена си Илияна Митева и се самоуби, няма да бъде опят от поп. В неговия смъртен акт било записано \"самоубийство\" и поради тази причина бил положен в земята без опело. Погребението на Ради Енев бе на гробищата в брезовското село Свежен в неделя от 11 часа.И неговото тяло, и това на жена му Илияна, са били взети от две частни агенции в съботния ден от Съдебна медицина в Пловдив. Двамата няма да бъдат погребани един до друг, са решили роднините им. Ради ще почива в семеен гроб в село Свежен, а втората катафалка откарала тялото на жертвата му в Кюстендил, откъдето била родом Илияна, научи „Монитор”/”Телеграф”.Причините за смъртта на двамата е „остра кръвозагуба, причинена от прорезна рана в областта на шията”, установили при аутопсиите им.Трагедията на ул. „Димо Хаджидимов” 11 в пловдивския квартал „Кючук Париж” се разиграла около 8,30 часа сутринта на 15 март т.г. В този час Илияна направила неуспешен опит да се обади на брата на Ради – Асен. Час по-късно й върнал обаждането, но Илияна вече не вдигала. Братът направил многократни опити да се свърже и с нея, и с Ради, но всички били неуспешни. В следобедните часове на същия ден той отишъл до апартамента им на петия етаж в 10-етажния панелен блок и се опитал да отключи. Не успял, защото отвътре на вратата имало пъхнат ключ, завъртян три пъти. Чул, че вътре пищи 13-месечната дъщеря на двойката и се притеснил. Повикал ключар, с чиято помощ успял да влезе в апартамента. Още от коридора видял в стая пред входната врата трупа на Илияна. Тя лежала в локва кръв с почти отрязана глава. Имала и много прободни рани по цялото тяло и по лицето. Братът чул откъде пищи бебето и отишъл да го вземе. Намерил го покрай трупа на Ради в хола. През това време ключарят в 16,08 часа се обадил в дежурната на Първо районно и две минути по-късно звъннал на 112.Когато на адреса отишли криминалисти, заварили прозорците и балконските врати на апартамента затворени. Жената била намерена лежаща по гръб с порезна рана на шията и много защитни рани по ръцете. Според криминалисти случилото се в жилището на петия етаж било като от филм на ужасите. Ради гонил из всички стаи жена си с кухненския нож. 29-годишната Илияна Митева имала десетки рани по ръцете и цялото тяло. Била кълцана буквално навсякъде. Имала рани от ножа и по бузите на лицето. Най-дълбоките два удара били на врата й. Едната дълбока рана била странична на шията на младата жена, а втората била отпред на гърлото.Ради първо я заклал, а след това, когато тя вече е била мъртва, се е опитал да й отреже главата. След това отишъл в съседна стая и забил с дясната си ръка кухненския нож отпред в шията си, в гръкляна. Издъхнал на секундата и бил намерен мъртъв, с ръка все още върху дръжката на ножа. „Той е убил съпругата си и непоследствено след това се е самоубил с ножа, който намерихме в неговата дясна ръка, забоден в шията му.”, каза шефът на ОД на МВР в Пловдив ст.ком. Атанас Илков в дните след трагедията. Предполага се, че основната причина за двойната смърт е психически проблем у мъжа. В последните 2-3 месеца той имал подобни сривове. Жена му го карала да се лекува, но той отказвал. Ради не бил ходил на лекар, нито се водел на учет в Психодиспансера.\n                    ", "date": "2018.03.18", "title": "Погребват Ради и Илияна поотделно"}
{"url": "http://www.monitor.bg/a/view/47144-%D0%A0%D1%83%D1%81%D0%B8%D1%8F-%D0%B8%D0%B7%D0%B1%D0%B8%D1%80%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82/", "text": "\n                    В неделя руските граждани избират президент за седми път. За поста в Кремъл се борят осем кандидата – действащият държавен глава Владимир Путин, лидерът на либарелдемократите Владимир Жириновски, бизнес омбудсманът Борис Титов, представителите на комунистическата партия Павел Грудинин и на партията „Комунистите на Русия“ Максим Сурайкин, журналистката Ксения Собчак, лидерът на „Яблоко“ Григорий Явлинский и ръководителят на Руския общонароден съюз Сергей Бабурин. По силата на конституцията победителят във вота ще ръководи страната през следващите 6 години.            Първи избирателните участъци бяха отворени в Чукотския автономен окръг и в Камчатския край /в събота в 22 часа българско време/, а последни – в най-западната точка на Русия Калининграска област. Тази година за първи път за президент на Русия гласуват и жителите на Крим, като наблюдатели отбелязват факта, че датата ни вота съвпада с 4-та годишнина от присъединяването на полуострова към страната. Още в ранните часове на деня ЦИК отчете висока избирателна активност, като в Москва и Санкт Петербург до 11 часа московско време отидоха почти два пъти повече гласоподаватели в сравнение със същия отрязък от време през 2012 г. В Камчатка промеждутъчната избирателна активност е 54%, а в Хабаровския край – 52 на сто. По-рано социолозите излязоха с прогноза, че активността на тези избори може да достигне 64%. Във всички избирателни участъци са монтирани уеб камери, с помощта на които ходът на изборите може да бъде наблюдаван в онлайн режим.          Действащият президент Путин за пети пореден път даде гласа си в участъка номер 2151, разположен в сградата на Руската академия на науките. На излизане той заяви, че е уверен в правилността на програмата, която предлага за страната си, предаде ТАСС. Путин посочи, че ще го устрои какъвто и да било процент на подкрепа от избирателите, който ще му позволи да изпълнява длъжността на президент.          Междувременно агенциите съобщават, че властите по места се опитват да създадат празнично настроение на населението в деня на вота, като на много места са предвидени концерти и прожекции на художествени филми. На редица участъци са организирани импровизирани базари с евтини продоволствени стоки. Изборният ден протича без сериозни нарушения, отчитат наблюдателите. По искане на прокуратурата Таганският съд в Москва блокира почти 100 страници в социалната мрежа „ВКонтакте“, съдържащи призиви за бойкот на вота, информира Интерфакс.\n\n\n                    ", "date": "2018.03.18", "title": "Русия избира президент "}
{"url": "http://www.monitor.bg/a/view/10350-%D0%A3%D1%87%D0%B5%D0%BD%D0%B8%D1%86%D0%B8-%D0%BD%D0%B0-%D0%91%D0%BE%D1%80%D0%B8%D1%81-%D0%A5%D1%80%D0%B8%D1%81%D1%82%D0%BE%D0%B2-%D1%81-%D0%BA%D0%BE%D0%BD%D1%86%D0%B5%D1%80%D1%82-%D0%B2-%D0%BD%D0%B5%D0%B3%D0%BE%D0%B2%D0%B0-%D0%BF%D0%B0%D0%BC%D0%B5%D1%82/", "text": "\n                    Ученици на великия български оперен певец Борис Христов имат намерение да направят голям концерт в негова памет. Идеята се е зародила преди дни в София по време на благотворителен концерт „На Маестрото – с любов!”, в който участваха една от първите ученички на Борис Христов в Рим пловдивчанката и оперна певица Людмила Добрева и известният пианист Джовани Ферари, съобщи Добрева пред Агенция Монитор.\n\n„Това е една хубава идея и се надявам да може да се осъществи, защото минаха 30 години от нашия първи майсторски клас. Мисля, че ние, всичките ученици на Борис Христов, сме около десетина човека, не повече. Целта ни е да направим един концерт всички заедно и се надявам да успеем”, каза известната българска оперна певица. По думите й обучението й при Борис Христов е било преломен момент за самата нея, като мислене за музиката.\n\n„Защото ние всички отидохме след одобрения, след спечелени конкурси. Знаехме, че имаме гласове, че сме добри. Само след една седмица аз си казах – „Боже, ами аз нищо не знам”. Той ни говореше за съдържанието на думата, за отделната сричка”, си спомня Людмила Добрева, чието обучение при Борис Христов е продължило шест месеца. Великият бас ги е учил, че първо трябва да тръгнат от литературната основа на произведението, от историческия момент, за който е писано. Проследявал е развитието на образите във всяка опера. „Той беше много строг, много взискателен, но и много топъл човек. Всеки от нас, учениците му, буквално е плакал. Защото той ни изгонваше от урок и ни казваше: „Иди навън, мисли и когато си готов, върни се”. А когато го изпееш както трябва, казваше: „Ела да те прегърна”. Това бе странното, че никой от нас не се сърдеше”, връща лентата назад талантливата и успешна оперна певица.\n\nЛюдмила си спомня и за странното чувство за хумор на великия бас. „Той говореше на един почти архаичен български език. И когато разказваше случки от неговите младини, отиваше в един шеговит стил, с много тънък хумор и с един дълбок смях от сърце. Така че не ни беше само преподавател. За съжаление той вече беше получил един инсулт и нямаше компрометирани интелектуални способности, но беше все пак на 74 години тогава. Няма друг такъв човек, като него”, казва Людмила Добрева.\n\nТя е имала възможността на бъде и в първия майсторски клас на Гена Димитрова, с която два пъти са пели на една сцена. „Тя също е велика, но и бе много земен човек. Такива хора нямат време да се занимават с интриги. Те са изпратени с мисия на този свят. Те са над нещата. Питаха ме дали Борис Христов е казвал нещо за непрекъснатото сравняване между него и Гяуров – никога. Нито от него, нито от жена му. Ако някъде такова нещо излезе, това са измислици. Мисля, че изобщо не го е вълнувало. И друго нещо важно – никога не го чух да се хвали и да каже: „Аз бях там и пях страхотно..” Никога! Никога!”, е категорична оперната певица.\n\nИмал снимки в дома си как кралицата на Великобритания му връчва кръст за особени заслуги, с Шарл Де Гол и той отговарял на любопитството на учениците си скромно. „Да, тук бях в „Ковънт Гардън” (б.р. Кралската опера), пях „Дон Карлос”, а тук в Париж”. Край! Не разказва!”, обяснява Людмила Добрева.\n\nСамата тя също е много успешна с таланта и ролите си на голямата сцена. Този март пристигна в България от Италия, където живее и работи, с пианиста Джовани Ферари за участие в два благотворителни концерта – в София и в Пловдив. Изявата в Пловдив бе в помощ на талантливия 11-годишен цигулар Виктор Василев. „Ние, певците, казваме, че когато човек е на сцената, е без дрехи. Тоест, виждаш неговата същност, емоциите му, характера му. Не можеш да се скриеш. Защото, когато пееш, си истински”, е откровена Людмила Добрева.\n                    ", "date": "2018.03.18", "title": "Ученици на Борис Христов с концерт в негова памет"}
{"url": "http://www.monitor.bg/a/view/12925-%D0%96%D0%B8%D0%B2%D0%B0%D0%BD%D1%88%D0%B8-%D0%BE%D1%82-%D0%91%D0%BE%D0%B2%D0%B5-%D0%B4%D0%BE-%D0%97%D0%BB%D0%B0%D1%82%D0%BD%D0%B0%D1%82%D0%B0-%D0%B5%D1%80%D0%B0-%D0%BD%D0%B0-%D0%A5%D0%BE%D0%BB%D0%B8%D0%B2%D1%83%D0%B4/", "text": " Модният гуру ще остане в историята като създател на малката черна рокля\n                    Златната ера на Холивуд остава следа в историята не само с качествени филми и красиви актриси, но и с поставяне на първите модни тенденции. Главен виновник за едни от най-култовите кинематографични костюми е Юбер дьо Живанши. С негови шедьоври от игла и конец на екрана блестяха звезди от калибъра на Одри Хепбърн, Грейс Кели и Грета Гарбо. Световноизвестният дизайнер издъхна от естествена смърт в съня си на 91-годишна възраст в резиденцията си край Париж на 10 март. Макар прочутият французин, създал малката черна рокля, вече да крои дрехи от небето, името му ще бъде помнено още дълго. Той е емблема за цяло поколение дизайнери от 50-те, които следват стъпките му в посока на висшата мода, като установяват близки отношения със своите клиенти и добиват популярност, обгрижвайки конкретен известен артист в ролята на муза.Живанши е роден в град Бове през 1927 година, а в средата на миналия век вече се утвърждава като успешен дизайнер. Плахите си стъпки във фешън индустрията той прави като помощник на иконите в сферата Жак Фат, Кристиан Диор и Пиер Балмен. Едва на 24-годишна възраст Живанши се разписва и с първото си собствено ревю. То става тотален хит и пред подиума приковава вниманието както на много заможни купувачи, така и на пресата. Премиерното му дефиле е посветено на първата му муза – Бетина Грациани. Красавицата става един от първите супермодели в света и се присъединява към модна къща „Живанши“ непосредствено след основаването й през 1952 година. Тя застъпва не само като манекенка, но и като пиар и търговски консултант на лейбъла. Две години по-късно фешън гуруто създава и първата в света прет-а-порте (б. а. - готова за носене) колекция, която и до днес е сред задължителните компоненти на дизайнерите, отдали се на висшата мода. През 1969 година пък започва да крои и мъжки облекла.След залеза на Златната ера на Холивуд муза на дизайнера става и първата дама на САЩ Жаклин Кенеди. Дори за погребението на съпруга си Джон Кенеди Жаки избира рокля на Юбер дьо Живанши, за която се говори дълго след това. Негови дизайни са сред най-предпочитаните и от аристократичните семейства във Великобритания и Китай.Живанши не крие, че заимства от своя идол и наставник – испанския дизайнер Кристобал Баленсиага. „За мен съществуват Баленсиага и Господ“, категоричен бе той. Двамата въвеждат нов силует в модната индустрия, наречен sack - свободна форма, която не подчертава талията. Официалното оттегляне на Юбер от иглата и конеца е през 1995 година, когато вече е продал бизнеса си на компанията за луксозни стоки LVMH. „Живанши беше един от дизайнерите, които изведоха Париж на модния връх. Той притежаваше две изключително редки качества в този бранш - беше едновременно и новатор, и извън времето!“, заяви след смъртта на дизайнера ръководителят на LVHM Бернар Арно. Юбер дьо Живанши остави трайна следа в света на модата и с прочутата малка черна рокля, която и до днес е еталон за задължително попълнение в гардероба на всяка една жена. Тя се ражда благодарение на работата му с холивудската икона Одри Хепбърн. В средата на 20-и век той е вдъхновен от красотата на звездата с британски корени и създава редица дрехи за нея. Въпросната рокля се появява в тоталния за времето си блокбастър „Закуска в Тифани“, но Живанши крои дрехите на актрисата за почти всичките й филми. Негово дело са тоалетите в лентите „Шарада“, „Как да откраднеш милион“, , „Клоунско лице“, „Заедно в Париж“, „Следобедна любов“ и други. Хепбърн неведнъж е споделяла, че дизайните на Живанши са й давали нужната увереност да играе ролите си или да се качи на сцената за реч пред стотици зрители на различни събития. Стига се до момент, в който тя заявява: „Всеки път когато се снимам във филм, само Живанши може да ме облича“. Двамата остават близки приятели в продължение на 40 години и до края на живота си тя не пропуска да се разходи в негов тоалет на всяко едно бляскаво събитие. Благодарение на нея пък името на Живанши става асоциация на елегантност и добър вкус, а малката черна рокля се превръща в запазената му марка. Пак за Одри Хепбърн Живанши създава и първия си парфюм - L’Interdit. Той е представен през 1957 година и с него започва бумът на компанията по отношение на козметиката.\n\n\n                    ", "date": "2018.03.18", "title": "Живанши – от Бове до Златната ера на Холивуд"}
{"url": "http://www.monitor.bg/a/view/84881-%D0%9C%D0%B0%D1%81%D0%BA%D0%B8%D1%80%D0%B0%D0%BD%D0%B8-%D1%81-%D0%BA%D0%B0%D1%87%D1%83%D0%BB%D0%BA%D0%B8-%D0%BF%D0%BE%D1%82%D1%80%D0%BE%D1%88%D0%B8%D1%85%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%BD%D0%B0-%D0%9B%D0%B5%D0%B2%D1%81%D0%BA%D0%B8/", "text": "\n                    Пътуващи с два автобуса и два автомобила фенове на единия от отборите, които участват в днешното дерби „Левски“-ЦСКА, са засекли автобус и кола, в които били привърженици на другия отбор.Сигнал за инцидента в района на Ябланица е получен към 10,30 ч., съобщиха от МВР. Маскирани излезли от двата автомобила и с бухалки започнали да трошат стъклата на превозните средства на опонентите си. От инцидента няма пострадали, има нанесени материални щети. Жертвите са успели да се изнесат от мястото и са потърсили помощ в РУ-Ябланица. В района на Тетевен е засечен единият от автомобилите и са задържани двамата мъже, пътуващи в него. Предприети са светкавични полицейски действия с цел установяването и задържането на останалите участници в инцидента.По-рано автобус на фен клуба на „Левски“ в Панагюрище бе засечен от десетина леки автомобила в района на Вакарел на автомагистрала „Тракия“ и изпотрошен с камъни, съобщи пътуващия в автобуса Томи Наплатанов, цитиран от „Фокус“. Той обясни, че от автомобилите са излезли около 30-40 души, които са хвърляли камъни по автобуса и са изпочупили стъклата. „В автобуса има и деца, като по чудо няма пострадали“, коментира Наплатанов. Той допълни, че автомобилите са били с хасковска и старозагорска регистрация, а излезлите от тях мъже са били с качулки. Наплатанов обясни, че са подали сигнал на телефон 112 и очакват намесата на полицията по случая. Нападението е станало преди дербито Левски-ЦСКА, което се играе на Националния стадион \"Васил Левски\" днес. \n\n\n                    ", "date": "2018.03.18", "title": "Два потрошени автобуса и двама задържани преди вечното дерби (ОБНОВЕНА)"}
{"url": "http://www.monitor.bg/a/view/62484-%D0%A0%D0%B0%D1%85%D0%B8%D0%BC-%D0%A1%D1%82%D1%8A%D1%80%D0%BB%D0%B8%D0%BD%D0%B3-%D1%81%D0%B5-%D0%B8%D0%B7%D0%B2%D0%B8%D0%BD%D0%B8-%D1%81-%D0%B4%D0%B8%D0%B0%D0%BC%D0%B0%D0%BD%D1%82/", "text": "\n                    Асът на „Манчестър Сити“ Рахим Стърлинг, който наскоро беше хванат в изневяра от майката на детето му Пейдж Милиан, реши да поднесе извиненията си по най-приемливия за жените начин. Играчът, който получава по 200 000 паунда седмично, подари на бившата продавачка пръстен с голям диамант.\n\nИзмамената Пейдж роди сина им Тиаго миналата година. След това с огорчение разбра, че докато се грижела за малкия, нейният благоверен плащал по 3000 паунда на сеанс на елитна проститутка.\n\n„Рахим осъзна вината си и реши да си върне жената, казва източник, близък до двойката пред в. „Сън“. – Преди две седмици той я е помолил да се оженят. Официалното предложение обаче е било направено с този пръстен. Тя веднага е приела. Пейдж оказва много добро влияние върху Рахим, така че това е най-доброто решение и за двамата.“\n                    ", "date": "2018.03.18", "title": "Рахим Стърлинг се извини с диамант"}
{"url": "http://www.monitor.bg/a/view/34122-%D0%9E%D0%B4%D1%80%D1%83%D1%81%D0%B0%D1%85%D0%B0-%D0%B6%D0%B5%D0%BD%D0%B0%D1%82%D0%B0-%D0%BD%D0%B0-%D0%90%D1%80%D1%88%D0%B0%D0%B2%D0%B8%D0%BD-%D1%81-12-000-%D0%BF%D0%B0%D1%83%D0%BD%D0%B4%D0%B0-%D0%BA%D0%BE%D0%BC%D0%BF%D0%B5%D0%BD%D1%81%D0%B0%D1%86%D0%B8%D1%8F/", "text": "Манекенката не искала да доплати билета на гувернантката си\n                    Жената на бившия играч на „Арсенал“ Андрей Аршавин е била принудена да плати около 12 500 паунда компенсация на авиокомпания, заради предизвикан от нея скандал, довел до забавяне на полет. Манекенката Алиса Аршавина е била помолена да слезе от самолета на \"Аерофлот\" от Москва за Алмати, след като в продължение на два часа се разправяла с екипажа.Проблемът възникнал в момента, в който разглезената дама заела мястото си в машината. Билетът й бил за бизнес класа, а тя настанила до себе си гувернантката на детето си, която обаче била с билет за икономична класа. И отказала да доплати разликата в цената. По време на препирнята пък голямата й дъщеря постоянно търчала из самолета, вдигала ужасна врява и от време навреме се намесвала на страната на майка си в спора.В крайна сметка госпожа Аршавина е била свалена от самолета, заедно с гувернантката и двете деца. След това, в залата на летището тя обвинила екипажа, че била изхвърлена, защото децата й били много палави. Зам.-шефът на юридическия отдел на \"Аерофлот\" Владимир Александров коментира: \"Парите вече са прехвърлени на авиокомпанията. По този начин Аршавина призна, че е виновна.“Руските медии съобщиха, че \"Аерофлот\" е предявил иск за възникнали разходи, като например допълнително използване на гориво и наземни услуги, необходими за отстраняването на г-жа Аршавина и нейните деца и бавачката от самолета.\"Компанията възнамерява да продължи да се бори с агресивните си клиенти, независимо от техния социален статус допълни Александров. - \"Аерофлот\" работи на прост принцип: правилата за поведение на борда се прилагат за всеки пътник, законът е еднакъв за всички без изключение\".\n\n\n                    ", "date": "2018.03.18", "title": "Одрусаха жената на Аршавин с 12 000 паунда компенсация"}
{"url": "http://www.monitor.bg/a/view/79724-%D0%9A%D0%B0%D1%82%D1%80%D0%B8%D0%BD-%D0%A2%D0%B0%D1%81%D0%B5%D0%B2%D0%B0-%D1%81-4-%D0%BC%D0%B5%D0%B4%D0%B0%D0%BB%D0%B0-%D0%BE%D1%82-%D1%82%D1%83%D1%80%D0%BD%D0%B8%D1%80%D0%B0-%D0%93%D1%80%D0%B0%D0%BD-%D0%BF%D1%80%D0%B8-%D0%B2-%D0%9A%D0%B8%D0%B5%D0%B2/", "text": "Боряна Калейн обра титлите, треньорката й взе приза \"Жулиета Шишманова\"\n                    Катрин Тасева спечели цели четири медала но турнира Гран при по художествена гимнастика в Киев. Това беше най-успешното представяне на 20-годишната ни националка.\n\nКатрин, която имаше в началото на сезона проблеми с теглото, стартира със сребро в многобоя, в Киев, където събра 68,550 точки на 4-те уреда. Пред нея се нареди само Екатерина Селезньова (Рус) със 72,350, а трета остана друга рускиня - Мария Сергеева с 68,400. За Тасева това беше трето сребърно отличие от многобой в голямо състезание. Предишните бяха от състезанията за Световната купа в Ташкент и в София през 2017 г.\n\nВъв финалите на уредите Катрин стигна до второто място на топка с 18,150 т., което беше и най-високата й оценка в целия турнир. Тя получи тази висока оценка въпреки малката неточност в началото и пропуснатото майсторство, заради изключителното си съчетание.\n\nНа лента Тасева се пребори също за сребро със 17,400 т. На бухалки допусна грубо падане от равновесие и въпреки това си осигури бронза със 17,150 т. Обръчът обаче не донесе късмет на нашата националка. Под звуците на песента „Камино“ на Лили Иванова тя направи сериозна грешка и остана едва осма.\n\nБоряна Калейн от клуб \"Левски Триадица\" пък обра всичките златни медали от държавното първенство и турнира за приза \"Жулиета Шишманова\". В многобоя тя доминира тотално със сбор от 67,825 т., като остави далеч зад себе си Ася Иванова от \"Импала\" (Ст. З) с 55,100 и Марина Иванова от \"Тракия\" (Пд) с 54,400 т.\n\nНа отделните уреди Калей не остави никакви шансове на съперничките си. Най-висока оценка получи на обръч – 18,100 т. На топка изпълнението й взе 17,800, на бухалки - 15,500, а на лента - 16,600.\n\nЛогично призът „Жулиета Шишманова“ отиде у треньорката на Калейн - Мариана Памукова.\n\nТурнирът беше специален, тъй като се навършиха 40 години от най-голяма авиокатастрофа в България. При инцидента край врачанското с. Тлачене на 16 март 1978 г. загиват 73-ма души, сред които треньорката на националния отбор по художествена гимнастика Жулиета Шишманова, нейната помощничка Румяна Стефанова, Албена Петрова и Валентина Кирилова, пианистката на националките Снежана Михайлова и съдийката Севдалина Попова.\n                    ", "date": "2018.03.18", "title": "Катрин Тасева с 4 медала от турнира Гран при в Киев"}
{"url": "http://www.monitor.bg/a/view/22617-%D0%AE%D0%BD%D0%B0%D0%B9%D1%82%D0%B5%D0%B4-%D0%BD%D0%B0-%D0%BF%D0%BE%D0%BB%D1%83%D1%84%D0%B8%D0%BD%D0%B0%D0%BB-%D0%9C%D0%BE%D1%83%D1%80%D0%B8%D0%BD%D1%8C%D0%BE-%D0%BD%D0%B5%D0%B4%D0%BE%D0%B2%D0%BE%D0%BB%D0%B5%D0%BD/", "text": "Салах чупи рекорди с 4 гола за „Ливърпул“\n                    \"Манчестър Юнайтед“ победи с 2:0 „Брайтън“ и се класира за полуфиналите в турнира за ФА Къп. Без да блестят, \"Червените дяволи\" вкараха по един гол във всяко от полувремената и зарадваха феновете си след отпадането от „Севиля“ в Шампионската лига. Точни бяха Ромелу Лукаку в 37-ата минута и Неманя Матич в 83-тата. „Юнайтед“ обаче отново игра слабо, а през второто полувреме гостите пропуснаха няколко отлични възможности да изравнят. ФА Къп остана единственият реален шанс на Юнайтед да завърши сезона с трофей, а това е особено важно за Моуриньо на фона на многото критики заради дефанзивния стил на тима под негово ръководство. Португалецът е печелил турнира само веднъж - през 2007 година, когато с „Челси“ победи на финала именно „Юнайтед“. За последно \"Червените дяволи\" са ликували с националната купа през 2016 година под ръководството на Луис ван Гаал. Иначе самият Моуриньо призна, че отборът му е играл слабо. „Не стана добър мач, не играхме както трябва. Не ми хареса играта на защитниците, които предпочитаха да си подават помежду си, вместо да тръгнат напред. Няма как да съм доволен“, споделик Специалния.Изумителната форма на Мохамед Салах пък не спира да радва феновете на „Ливърпул“, а поредната жертва на египетския нападател беше „Уотфорд“. \"Стършелите\" загубиха с 0:5 в шампионатен мач на \"Анфилд\", а Салах отбеляза 4 от попаденията. Любопитното е, че той се разписа с всеки от ударите си към вратата на съперника. По този начин бившият футболист на „Рома“ повтори постижението на Андрей Аршавин, който в дербито между „Ливърпул“ и „Арсенал“ през 2009 година, завършило 4:4, също вкара 4 гола с 4 удара. Салах е и първият футболист в историята на мърсисайдци с 36 гола в дебютния си сезон, а рекордът досега се държеше от Торес с 33 гола. „Ако не бяха фантастичните ми съотборници, нямаше да бележа толкова“, коментира Салах.\n                    ", "date": "2018.03.18", "title": "„Юнайтед“ на полуфинал, Моуриньо недоволен"}
{"url": "http://www.monitor.bg/a/view/46553-%D0%9C%D0%B5%D0%BB%D0%B5%D1%82%D0%B0-%D1%81-%D0%B1%D1%83%D1%85%D0%B0%D0%BB%D0%BA%D0%B8-%D0%BF%D1%80%D0%B5%D0%B4%D0%B8-%D0%BC%D0%B0%D1%87%D0%B0/", "text": "Изпотрошиха с камъни автобус на магистралата\n                    Ултрасите на „Левски“ и ЦСКА-София по традиция отвориха много работа за полицията около вечното дерби на Националния стадион. Този път обаче най-сериозните инциденти не бяха в София, а по пътищата към столицата.Първо зрелищен екшън се разигра на магистрала „Тракия“ в района на Вакарел, където автобус с фенове на „Левски“ от Панагюрище попадна на засада. Десетина леки автомобила спират принудително „сините“, като маскираните изпотрошават с камъни стъклата на возилото. „Автомобилите бяха с хасковска и старозагорска регистрация, можеше да пострадат деца“, оплакаха се потърпевшите.Малко след това сериозно меле имаше и край Ябланица, където пострада полицай. Ултрасите на двата тима се биха с бухалки, като има изпочупени автомобили. Боят възникнал на бензиностанция, където пътуващи „сини“ и „червени“ фенове се засекли. Част от виновните за мелето избягали с автомобил, но били арестувани край Тетевен, съобщиха от МВР.\n\n\n                    ", "date": "2018.03.18", "title": "Мелета с бухалки преди мача"}
{"url": "http://www.monitor.bg/a/view/25202-%D0%A1%D0%B2%D0%B5%D1%82%D0%BE%D0%B2%D0%BD%D0%BE%D0%B8%D0%B7%D0%B2%D0%B5%D1%81%D1%82%D0%BD%D0%B8-%D0%B1%D0%BB%D0%BE%D0%B3%D1%8A%D1%80%D0%BA%D0%B8-%D0%BE%D1%86%D0%B5%D0%BD%D1%8F%D0%B2%D0%B0%D1%82-%D0%A1%D0%B5%D0%B4%D0%BC%D0%B8%D1%86%D0%B0-%D0%BD%D0%B0-%D0%BC%D0%BE%D0%B4%D0%B0%D1%82%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Световноизвестните блогърки Алина и Диана ще пристигнат у нас за Седмица на модата в София. Бляскавото събитие ще се проведе от 27 до 30 март в столичен хотел, а динамичното дуо, известно още като Fabulous Мuses, ще наблюдават ревютата от една ръка разстояние. Алина и Диана не пропускат най-големите форуми в Милано, Ню Йорк и Париж, а в България пристигат по специална покана на Code Fashion. За блогърките с румънски корен, които наричат себе си ,,невероятните музи“, водещи списания като Vogue, Glamour, Cosmopolitan и Elle посвещават цели страници. Алина и Диана създават колаборации и с лейбъли от ранга на Giorgio Armani, Michael Kors, Calvin Klein, Chanel, Louis Vuitton и Tommy Hilfiger. В блога им преобладават статии за най-актуалните модни тенденции, най-добрата козметика, истории за многобройните им пътешествия, които са акцент и в собственото им предаване Vorbeste Lumea, което се излъчва по румънския канал PROTV.Дизайнерката Жени Живкова ще открие Седмицата на модата в София с пролетно-лятната си колекция. В първата вечер ще видим и Евгения Борисова, която ще представи ексклузивната си haute couture линия, вдъхновена от арабския свят. Сред хедлайнерите на 28 март са Христо Чучев и Стоян Радичев, а следващата вечер е посветена на шедьоврите от игла и конец на гост дизйнери. Събитието ще бъде закрито от мултимедийно коафьорско шоу на Christiam of Roma.   \n\n\n                    ", "date": "2018.03.18", "title": "Световноизвестни блогърки оценяват Седмица на модата в София"}
{"url": "http://www.monitor.bg/a/view/49590-%D0%9F%D1%83%D1%81%D0%BA%D0%B0%D1%82-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B8-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-%D0%9B%D0%B8%D0%BB%D0%B8-%D0%B2-%D0%A0%D1%83%D1%81%D0%B5/", "text": "\n                    Естрадната прима Лили Иванова разпродаде билетите за концерта си в Русе, който е част от националното й турне „За пълноценни мигове с музиката“. Поради големия интерес към спектаклите на певицата, организаторите пускат допълнителни пропуски. Тези за шоуто й в дунавския град в „Булстрад Арена“ на 22 март свършиха броени дни, след като се изчерпаха местата за събитието във Варна. Изпълнителката на „Ветрове“ ще даде тон за песен в морската ни столица на 20 март, а мястото на срещата й с феновете е Дворецът на културата и спорта. Певицата разпродаде напълно билетите и за концерта в пловдивската зала С.И.Л.А. и обяви повторна дата за концерт в града под тепетата (28 юни, Античния театър). Настоящият лъч от турнето на примата ще премине още през Благоевград (16 април, зала Скаптопара), Ботевград (18 април, Спортна зала), Свиленград (10 май, Спортна зала) и Плевен (22 юни, Летен театър). Гърба й на сцената ще пазят Орлин Цветанов, Росен Ватев и вокално трио ЛаТиДа.След като миналата година завърши обиколката на страната с два поредни концерта в НДК, този път Иванова ще направи музикален подарък на 15 хиляди в зала 1. Тя ще излезе на сцената в три поредни вечери – на 25, 26 и 27 октомври. Така в рамките на тазгодишното си турне голямата ни изпълнителка ще изнесе общо 11 концерта в 8 града в страната.Билетите за концертите от турнето може да намерите в мрежата на Eventim.\n                    ", "date": "2018.03.18", "title": "Пускат допълнителни билети за Лили в Русе "}
{"url": "http://www.monitor.bg/a/view/31503-%D0%A8%D0%BF%D0%B8%D0%BE%D0%BD%D1%81%D0%BA%D0%B8-%D0%B8%D0%B3%D1%80%D0%B8-%D0%B8-%D0%BC%D1%80%D1%8A%D1%81%D0%BD%D0%B8-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D1%82%D0%B0%D0%B9%D0%BD%D0%B8-%D0%B2-%D0%94%D1%8A%D0%BB%D0%B1%D0%BE%D0%BA%D0%B0%D1%82%D0%B0-%D0%B4%D1%8A%D1%80%D0%B6%D0%B0%D0%B2%D0%B0/", "text": "Джо Демпси от „Игра на тронове“ с ключова роля в новия сериал на Fox\n                    Какво става, когато човек вярва, че се е пенсионирал от МИ6, но получи обаждане с една последна задача, за да си върне нормалния живот? - Открива, че тази задача може да означава, че няма да има живот, към който да се завърне.От 10 април, всеки вторник от 22 часа зрителите на Fox ще могат да влязат зад кулисите на държавни конспирации и шпионски игри в политическия трилър „Дълбоката държава“, премиерен за България. В главната роля на Макс Истън влиза звездата от „Игра на кодове“ и „Шерлок Холмс“ Марк Стронг. Той е бивш шпионин, който се връща в играта, за да отмъсти за смъртта на сина си Хари Кларк, в ролята Джо Демпси, който изгря в „Игра на тронове“ като ковача – незаконен син на крал Албърт. Вместо това Макс се озовава в сърцето на разузнавателна война и конспирация, която се възползва от хаоса в Близкия Изток. Опасна игра на могъщи корпорации, които са готови на всичко, за да запазят позициите си и да покрият мръсните си тайни. На кого може да вярва Макс? И какво трябва да направи, за да разкрие това задкулисие? Едно е сигурно – трябва да се завърне отново към опасния си живот, които толкова старателно се е опитвал да погреба.Историята се развива във Великобритания, САЩ, Иран, Ливан и Франция. Снимките на сериала са се състояли главно в Мароко, което е станало декор на сцените в Бахрейн, Техеран и Париж. А премеждията на героите в Англия и Вашингтон са снимани в Лондон. До сега Fox са произвеждали високобюджетни поредици само в Америка. „Дълбоката държава“ е първата такава продукция дело на департамента отговарящ за Европа и Африка. Автори на поредицата са Саймън Максуел и Матю Паркхил.„Дълбока държава“ поставя открито въпроси за връзката между представителите на народа и големите индустрии, които печелят от световните конфликти. Това е история за изключително големи залози и конспирация, която би могла да свали правителства. Но в същността си, сериалът е емоционална драма за семейство в екстремна ситуация, в която интимни и силни взаимоотношения са разклатени на фона на съдбовни политически събития.Поредицата се отличава с многопластовост. „Светът няма да пищи от удоволствие за поредния шпионски трилър, освен ако не предложим нещо по-различно“, казва Джо Демпси. А разликата идва от втората сюжетна линия – личния живот на главния герой, който се редува с изобилстващите екшън сцени. „Има много стрелба, катастрофи и всичко, което се изисква от един екшън. Но има и много емоционална семейна драма. Като да слееш два сериала в едно е“, разказва Марк Стронг.\n\n\n                    ", "date": "2018.03.18", "title": "Шпионски игри и мръсни тайни в „Дълбоката държава“ "}
{"url": "http://www.monitor.bg/a/view/50706-%D0%91%D0%B0%D0%BD%D0%B4%D0%B5%D1%80%D0%B0%D1%81-%D0%B2%D0%BB%D0%B8%D0%B7%D0%B0-%D0%B2-%D0%BE%D0%B1%D1%83%D0%B2%D0%BA%D0%B8%D1%82%D0%B5-%D0%BD%D0%B0-%D0%9F%D0%B8%D0%BA%D0%B0%D1%81%D0%BE/", "text": "\n                    Холивудската звезда с испански корени Антонио Бандерас ще хване четката и боите за ролята на създателя на кубизма Пабло Пикасо. В 10 серии той ще пресъздаде целия живот на един от най-големите художници в света за втория сезон на документалната поредица на Нешънъл Джографик „Геният“. Премиерата на сериала е на 22 април от 21:55 ч. с двоен епизод.\n\n“Историята на живота на Пабло Пикасо ме вълнува отдавна и толкова много уважавам този човек, с който сме родени на едно и също място - Малага. За мен е истинско предизвикателство да работя с екипа на Нешънъл Джиографик, с който пресъздадохме автентичната история на един от най-иновативните художници в света“, коментира Бандерас участието си в поредицата, която този сезон носи заглавието „Геният: Пикасо“\n\nСериалът ще сложи акцент на бурния живот на най-противоречивия художник на 20-ти век. Детето чудо, не се задоволява с това да имитира работата на най-добрите. Той се заема да създаде свой собствен стил и така променя изкуството завинаги. „Геният: Пикасо“ изкарва на показ музите, изкуството и сложната личност, които стоят зад произведенията на изкуството.\n\nПри обявяването на избора на Бандерас за главната роля, изпълнителният продуцент Рон Хауърд заяви, че актьорът е „естественият избор“. “Той, както и Пикасо, има особен подход към живота – без трабута, което ще добави уникални щрихи към гениалността на образа, към което се стремим“, обясни Хауърд.\n\nРежисьор на сериала е Кенет Билър, който е и сценарист заедно с Ноа Пинк и Стефани Смит.\n\nПървият сезон на поредицата „Геният“ сложи фокуса върху живота на Албер Айнщайн, изигран от неотразимия Джефри Ръш. Продукцията спечели 10 номинации за наградите „Еми“, и се превърна в най-успешната дебютна поредица в историята на канала, с повече от 45 милиона зрители по света.\n                    ", "date": "2018.03.18", "title": "Бандерас влиза в обувките на Пикасо"}
{"url": "http://www.monitor.bg/a/view/76266-%D0%95%D0%B4%D0%B8-%D0%A0%D0%B5%D0%B4%D0%BC%D0%B5%D0%B9%D0%BD-%D0%B3%D1%83%D1%88%D0%BD%D0%B0-%D1%81%D0%B8%D0%BD/", "text": "\n                    Британският актьор Еди Редмейн стана баща за втори път. Звездата от „Теорията на всичко“ и съпругата му – пиар експертът Хана Багшо, посрещнаха на бял свят момченце на 10 март. Носителят на „Оскар“ изчака седмица, преди да се похвали публично с изявление за щастливата новина пред в. „Таймс“. Че 34-годишната красавица е бременна стана ясно миналия ноември, непосредствено преди двойката да вдигне тост за третата годишнина от сватбата си. Редмейн и Багшо си казаха заветното „да“ през 2015-а на церемония в тесен семеен кръг. Двамата възпитават и 21-месечна дъщеричка – Айрис Мери. „Тя е рай. Преди да станеш родител чуваш как хората говорят за безсънни нощи и изведнъж ти си човекът, който прелита през ежедневието с инжекция от кофеин. Но от време на време се случва нещо невероятно – става 3 ч. сутринта и си леко изнервен, но получаваш онази малка усмивка и сърцето ти се къса и разбираш, че си заслужава“, разкри първите си крачки в бащинството в предаването The Ellen Show актьорът.\n\n\n                    ", "date": "2018.03.18", "title": "Еди Редмейн гушна син"}
{"url": "http://www.monitor.bg/a/view/30078-%D0%A0%D0%B8%D0%B0%D0%BD%D0%B0-%D0%BF%D1%80%D0%B5%D1%86%D0%B0%D0%BA%D0%B0-%D0%A1%D0%BD%D0%B0%D0%BF%D1%87%D0%B0%D1%82-%D1%81-800-%D0%BC%D0%B8%D0%BB%D0%B8%D0%BE%D0%BD%D0%B0/", "text": "\n                    Поп звездата Риана нападна Снапчат заради обидна реклама на неин гръб и акциите на компанията претърпяха загуби в размер на 800 милиона долара. В актуалната си реклама мобилното приложение дава опция на потребителите си – да изберат дали биха напляскали певицата от Барбадос или биха ударили бившата й изгора и колега – Крис Браун. 30-годишната красавица прие закачката като препратка към злополучната нощ през 2009 г., в която изпълнителят на Look Аt Me Now я преби жестоко. „Сега, Снапчат, вече знаете, че не сте любимата ми апликация на пазара! Бих нарекла това невежество, но знам, че не сте чак толкова тъпи. Харчите пари да анимирате нещо, което веднага ще смути жертвите на домашно насилие и се подигравате с това. Засрамете се“, написа тя в профила си в Инстаграм.Само преди няколко седмици риалити сензацията Кайли Дженър също допринесе за потъването на акциите на Снапчат. Нейно изказване, че не й харесва новият дизайн на приложението, донесе щети от над 1 милиард долара за компанията.     \n\n\n                    ", "date": "2018.03.18", "title": "Риана прецака Снапчат с $800 милиона "}
{"url": "http://www.monitor.bg/a/view/69622-%D0%9A%D0%B0%D0%BB%D0%B8%D0%BD-%D0%93%D0%B5%D0%BD%D0%B0%D0%B4%D0%B8%D0%B5%D0%B2-%D0%BE%D1%82-%D0%BB%D0%B5%D0%BA%D0%B0%D1%80-%D1%81%D1%82%D0%B0%D0%B2%D0%B0-%D0%BF%D0%B0%D1%86%D0%B8%D0%B5%D0%BD%D1%82/", "text": "\n                    Животът на младия доктор Калин Генадиев, в чиято роля влиза фантастичният Димо Алексиев, ще се преобърне на 180 градуса в предстоящите епизоди на сериала „Откраднат живот“ по Нова телевизия.\n\nЕдин инцидент ще превърне най-добрият лекар в болница „Св. Кирил“ в пациент, ще разбърка плановете му и ще разтърси из основи познатия му живот. В борбата за спасяването и възстановяването му ще се включат всички колеги и приятели от болницата. „Калин ще се озове в ново положение. От опериращ той ще попадне в реанимацията с въпроси ще продължи ли пълноценен живот и ще се превърне ли отново от пациент в лекар“, коментират от продукцията.\n\nЛюбовните отношения отново ще бъдат в центъра на ключови сюженти линии. Привличането между д-р Тасев (в ролята Наум Шопов-младши) и Ина Фотева (в ролята Ирина Митева) ще става все по-силно.\n                    ", "date": "2018.03.18", "title": "Калин Генадиев от лекар става пациент"}
{"url": "http://www.monitor.bg/a/view/23954-%D0%9D%D0%BE%D0%B2%D0%BE-%D1%83%D0%B2%D0%BE%D0%BB%D0%BD%D0%B5%D0%BD%D0%B8%D0%B5-%D0%B2%D1%8A%D0%B2-%D0%A4%D0%91%D0%A0/", "text": "\n                    Министърът на правосъдието, главният прокурор на САЩ Джеф Сешънс уволни заместник-директора на ФБР Андрю Маккейб, който участва активно в разследването на президентските избори през 2016 г. В официално изявление Сешънс посочи, че освобождаването на Маккейб от поста е било наложително, тъй като вътрешна проверка е установила, че от него системно е изтичала информация към медиите и че умишлено е заблуждавал следователите за действията си. „ФБР очаква всеки служител да се придържа към най-високите възможни стандарти на честност, почтеност и отчетност\", изтъкна Сешънс, добавяйки, че решението за преждевременното прекратяване на правомощията на Маккейб е било съгласувано с Отдела за професионална отговорност на ФБР и с високопоставени лица от Министерството на правосъдието. Уволнението на Маккейб идва само два дни преди 50-годишния му рожден ден, когато щеше да се оттегли от ФБР с пълен размер на пенсията си. Отстраняването му - което се случва девет месеца след като Тръмп махна и Джеймс Коми - поставя пенсията на Маккейб в опасност. Предполага се, че това не е случайност. Повод за подозрения по този въпрос е и реакцията на Тръмп към уволнението на заместник-директора. Малко след официалното оповестяване на новината американският президент щастливо заяви в \"Туитър\", че отстраняването на Маккейб е \"страхотен ден за работещите във ФБР и страхотен ден за демокрацията\". \"Андрю Маккейб УВОЛНЕН, страхотен ден за трудещите се мъже и жени във ФБР - страхотен ден за Демокрацията. Праведният Джеймс Коми беше негов шеф и го накара да изглежда като слабак\", туитна Тръмп. От своя страна Маккейб обяви, че е жертва на войната на администрацията, насочена срещу ФБР и специалния прокурор, разследващ намесата на Русия в победата на Тръмп на изборите. БГНЕС припомня, че, на практика, Андрю Маккейб подаде оставката си още през януари тази година след множеството месеци натиск от страна на президента Доналд Тръмп, който отправяше по негов адрес постоянни обвинения в политическа пристрастност. В частност американският лидер и републиканците бяха недоволни от ролята на Маккейб в разследването на скандала с тайните писма на бившия държавен секретар на САЩ Хилари Клинтън, тъй като то така и не доведе до повдигането на обвинения срещу нея. Освен това Маккейб бе приятел на бившия директор на ФБР Джеймс Коми, когото американският държавен глава уволни заради разследването за влиянието на Русия върху изборите в САЩ. Решение, което стана причина Тръмп да бъде застрашен от импийчмънт за възпрепятстване на правосъдието. Други западни медии съобщиха тогава, че Маккейб е решил да напусне длъжността си и заради разговор с настоящия директор на ФБР Кристофър Рей, който е бил последната капка за него. Според сведенията на източници на Си Ен Ен, Рей е уведомил заместника си, че планира да събере своя „група от доверени сътрудници“ в Бюрото и че ще отстрани всеки, който откаже да бъде част от нея. Въпреки оставката си Маккейб остана в регистъра на служителите на Бюрото, като правомощията му трябваше да изтекат в края на този месец. Целта беше той да вземе пълния размер на пенсията си по този начин. Сега това надали ще се случи.\n                    ", "date": "2018.03.18", "title": "Ново уволнение във ФБР"}
{"url": "http://www.monitor.bg/a/view/53523-%D0%A1%D0%B8-%D0%BF%D1%80%D0%B5%D0%B8%D0%B7%D0%B1%D1%80%D0%B0%D0%BD-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%9A%D0%B8%D1%82%D0%B0%D0%B9/", "text": "\n                    Китайският парламент преизбра Ли Къцян за премиер на Китай, предоха световните агенции.Само двама от 3000-те депутати не гласуваха за преизбирането. В събота парламентът преизбра и президентът Си Цзинпин.Депутатите освен това решиха, че Сюй Цилян и Чжан Юся ще са заместник-председатели на Централния военен съвет на Китай. Това е най-висшият държавен орган на управление на Народоосвободителната армия на Китай. Негов председател е Си Цзинпин. Централният военен съвет осъществява функциите си паралелно с партийния орган на управление на въоръжените сили, а именно Военния съвет на Централния комитет на Комунистическата партия на Китай. Двата органа обичайно са идентични по състав.В Централния военен съвет влязоха Ли Цзочън, началник на обединения щаб на Народно-освободителната армия, Мяо Хуа, началник на Управлението по политически дела, бившият ръководител на ракетните войски Въй Фънхъ и Чжан Шънмин, който е секретар на комисията за проверка на дисциплината към съвета.\nПарламентът също така преназначи Чжоу Цян за председател на Върховния народен съд - най-висшия съдебен орган в Китай.Ян Сяоду бе избран за ръководител на Държавния надзорен комитет - нов орган, който ще се бори с корупцията. Ян Сяоду вече е заместник-председател на Централната комисия за инспекция на дисциплината към Китайската комунистическа партия. Държавният надзорен комитет и комисията към партия се очаква да работят съвместно. На 20 март ще бъде разгледан в парламента законопроектът за функциите, правата и задълженията на новия надзорен комитет.На 11 март, китайските депутати одобриха премахването на ограниченията за пребиваването на поста държавен глава. Благодарение на това Си Цзинпин може да бъде преизбран отново през 2023 г. Членът, с който се ограничаваше престоя на поста президент до два 5-годишни мандата, беше включен в китайската Конституция през 1982 г.\n                    ", "date": "2018.03.18", "title": "Си преизбран за президент на Китай, Ли - пак премиер"}
{"url": "http://www.monitor.bg/a/view/4451-%D0%94%D0%B6%D0%BE%D0%BB%D0%B8-%D1%81%D0%B8-%D1%81%D0%BF%D0%BE%D0%BC%D0%BD%D0%B8-%D0%BC%D0%BB%D0%B0%D0%B4%D0%BE%D1%81%D1%82%D1%82%D0%B0/", "text": "\n                    Известната американска актриса и режисьорка Анджелина Джоли си спомни за промените във външния й вид в интервю за сп. \"ИнСтайл\".\n\nТя се върна във времето и проследи развитието си от тийнейджърка до наши дни.\n\n\"Имаше период, когато клепах с макияж цялото си лице!, спомня си 42-годишната знаменитост. А след това дойде и пънкарският ми период. В днешно време много е модерно да се боядисват косите сини. А в моята младост беше шик да се правят по-светли\".\n\nАнджелина Джоли все повече осъзнавала сходството с родната си майка, актрисата Маршелин Бертран, която се спомина през 2017 година.\n\n\"Гледам се в огледалото и си давам сметка, че много приличам на майка си. Това ме радва. Виждам, че остарявам, но се отнасям с любов към този процес. Защото всичко това означава, че съм жива - живея и старея!\", каза в заключение Джоли.\n\n \n                    ", "date": "2018.03.18", "title": "Джоли си спомни младостта"}
{"url": "http://www.monitor.bg/a/view/11213-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%8A%D1%82-%D0%BD%D0%B0-%D0%9E%D1%81%D0%BA%D0%B0%D1%80%D0%B8%D1%82%D0%B5-%D1%81-%D1%82%D1%80%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B7%D0%B0-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7/", "text": "\n                    Джон Бейли, президентът на Академията за кинематографично изкуство и наука, която връчва \"Оскар\"-ите, беше обвинен в сексуални посегателства, съобщават световните агенции.В киноакадемията са постъпили за разглеждане 3 обвинения от потърпевши. \"Академията разглежда всички жалби конфиденциално, за да могат да бъдат защитени всички страни в спора. Ние няма да коментираме свързаните с тях въпроси, докато процедурата по разглеждането на сигналите не бъде завършена окончателно\", се казва в съобщение на филмовата академия.\nРазглеждането на обвиненията е започнало в сряда от специален подкомитет на академията, оглавен от Дейвид Рубин. Самият Бейли отказа да коментира ситуацията.Седемдесет и пет годишният кинооператор и режисьор Джон Бейли беше избран за президент на Академията за кинематографично изкуство и наука през месец август миналата година. Той от дълги години е неин член. Бейли е известен с операторската си работа над \"оскароносни\" филми, като \"Омагьосан ден\", \"Американско жиголо\" и\"Обикновени хора\".През последната година темата за секс тормоза стана особено модерна след като десетки актриси обвиниха в непристойно поведение топ продуцента на Холивуд Харви Уайнстийн, което доведе до вълна от женски признания за похотливия му нрав. Компанията Уайнстийн фалира, продуцентът обеща да се лекува, а десетки холивудски джентълмени се оказаха заподозрени за секс насилие от техните колежки. Редица кинофоруми преминаха под знака на протеста срещу секс тормоза през последната година. \n\n\n                    ", "date": "2018.03.18", "title": "Президентът на \"Оскарите\" с три обвинения за секс тормоз"}
{"url": "http://www.monitor.bg/a/view/51160-%D0%A0%D1%83%D1%81%D0%B8%D1%8F-%D0%B3%D0%BE%D0%BD%D0%B8-23%D0%BC%D0%B0-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8/", "text": "\n                    Руското външно министерство обяви за персона нон грата 23 британски дипломати закрива генералното консулство на Великобритания в Санкт Петербург и прекратява дейността на Британския съвет в Русия. Те трябва да напуснат страната до една седмица.\nРусия си запазва правото да вземе и други ответни мерки срещу Лондон, се казва още в съобщението на министерството.\nИзгонването на британските дипломати е в отговор на решението на британския премиер Тереза Мей да експулсира от Обединеното кралство 23 руски дипломати във връзка със отравянето в Англия на бивш руски шпионин и дъщеря му.\nЛондон обвини Москва, че стои зад покушението срещу Сергей Скрипал и Юлия Скрипал, извършено с бойно отровно вещество, създадено в бившия Съветски съюз. Москва категорично отрече да има нещо общо.Най-вероятният източник на произход на химикала тип \"Новичок\" е Великобритания, Щвеция, Словакия, Чехия, под въпрос са САЩ. Това заяви говорителят на руското външно министерство Мария Захарова.\"Най-вероятният източник на произход на този химикал са страните, които от края на 90-те години на миналия век провеждат интензивни изследвания на вещества от проекта \"Новичок\". Това са Великобритания, Словакия, Чехия, Швеция. САЩ са под въпросителна\", каза тя.Захарова също така отбеляза, че Великобритания акцентира върху руския произход на нервно-паралитичното вещество, опитвайки се да отклони вниманието на обществото от страните, които притежават негови образци.\"Отклонява се вниманието от самата формула. Ако британският премиер и британските експерти дадат формулата, тогава ще бъде ясно, кои страни разработват тези вещества. Тогава хората ще разберат за какво става дума. Към днешна дата не са предоставени никакви данни за веществото, което е било използвано\", отбеляза тя.\"Предупреждаваме британската страна, че в случай на по-нататъшни враждебни действия срещу Русия, руската страна си запазва правото да предприеме и други ответни мерки\", допълни още Захарова.След изказването на говорителя на руското външно министерство от Прага отрекоха твърденията за чешкия произход на \"Новичок\".Министърът на отбраната Карла Шлехтова и първият дипломат на Чехия Мартин Стропницки смятат, че изявлението на Захарова е безпочвено.\"От 90-те години (на ХХ век) Чехия е страна по международния договор за забрана на разработването, производството и разпространението на химически оръжия. Републиката стриктно го изпълняв\", написа министърът на отбраната в Туитър.\n                    ", "date": "2018.03.18", "title": "Русия гони 23-ма британски дипломати, Захарова посочи заподозрените за производството на \"Новичок\""}
{"url": "http://www.monitor.bg/a/view/29531-%D0%9B%D0%B8%D1%84%D1%82-%D0%BF%D0%BE%D1%82%D1%80%D0%BE%D1%88%D0%B8-11-%D0%B2-%D0%93%D1%80%D1%83%D0%B7%D0%B8%D1%8F/", "text": "\n                    11 души пострадаха при инцидент в Грузия. Лифт в ски курорта Гудаури е излязъл от строя, седалките са започнали да се движат с голяма скорост наобратно и да се разбиват една в друга, съобщават местни медии. Някои от скиорите са изхвърлени от седалките и са сериозно ранени. Други са успели да се спасят, скачайки от 6 метра височина.Четирима от ранените са руски граждани, двама – от Украйна. Сред пострадалите има швед и грузинец, съобщава се и за ранена бременна жена. Няколко пострадали са откарани в болницата в Тбилиси в тежко състояние. Първоначалната причина за инцидента е прекъсване на електрозахранването, което е довело до нарушаване на работата на съоръжението.Очевидци на ужасяващия инцидент съобщават в социалните мрежи, че при инцидента има и загинали, но все още няма официално потвърждение на информация. „Седнахме, бяхме в началото, тъкмо тръгнахме надолу и лифтът спря. Операторът отвори капака, нещо започна да пищи, след това кабинките тръгнаха назад, а скоростта се увеличаваше. Успяхме да скочим\", разказва очевидец. „Кабинките с огромна скорост полетяха назад и започнаха да се удрят една в друга. Хората започнаха да скачат от седалките.Тези, които не успяха да го направят, попадаха в тази месомелачка. Седалките летяха с ужасна скорост, откачаха се и хората просто излитаха от тях. Много хора се потрошиха. Крака, ръце, гърбове. Не зная дали някой е загинал”, споделя друг свидетел на кошмара. „Такъв ужас и страх никога не съм изпитвал”. „Помагахме на падналите. Нямаше никаква евакуация.Потрошените ги спускаха с моторни шейни, кошмар! Хеликоптерите са само за фрирайд и за пари!” По думите на друг очевидец, лифтът не е работел в продължение на няколко дни. Пускали го само в тестов режим и се ползвал само от персонала. Днес го пуснали, работел известно време, качвал хора, но след това спрял изведнъж, кабинките тръгнали назад, а спирачната система се прецакала. По информация на местните власти, токът е спрял. Заради това кабинките със скиорите започнали с голяма скорост да се спускат от върха и да се блъскат една в друга, съобщава грузинският телевизионен канал Imedi. От електроразпределителната компания Energo-Pro Georgia опровергават разпространената информация, че инцидентът е станал заради аварийно спиране на тока.Според друга версия, на шефа на CEI International – фирмата, проверила техническото състояние на съоръжението през декември 2017 г., спирачките на лифта са излезли от строя. Разследване ще установява причините за инцидента.\n\n\n                    ", "date": "2018.03.18", "title": "Лифт смля 11 в Грузия"}
{"url": "http://www.monitor.bg/a/view/8953-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D0%B2%D1%80%D1%8A%D0%B7%D0%BA%D0%B0-%D0%BC%D0%B5%D0%B6%D0%B4%D1%83-%D0%A1%D0%BA%D1%80%D0%B8%D0%BF%D0%B0%D0%BB-%D0%B8-%D0%90%D0%BD%D0%BD%D0%B0-%D0%A7%D0%B0%D0%BF%D0%BC%D0%B0%D0%BD/", "text": "\n                    На фона на международния скандал, който избухна покрай отравянето на бившия руски таен агент Сергей Скрипал и дъщеря му на 4 март в Солсбъри, британските медии откриха връзка между Скрипал и бившата руска шпионка Анна Чапман. Според в. „Дейли мейл” бившият съпруг на Чапман 36-годишният Алекс Чампан е починал преди две години от свръхдоза наркотици, а не както твърди семейството му – от естествена смърт. В последните години от живота си Алекс живее в Борнмът, Южна Англия, същата област, където живее и Скрипал. Както е известно той се жени се за Анна през 2002 г., а бракът им продължава до 2006 г. Анна е сред десетте руски шпиони, срещу които бе разменен Сергей Скрипал през юни 2010 г., писа „Дейли мейл“.Междувременно британският премиер Борис Джонсън съобщи, че в понеделник във Великобритания ще пристигат служители на Организацията за забрана на химическите оръжия, за да вземат образци от веществото, отровило Скрипал и дъщеря му. Резултатите ще станат известни след около две седмици, заяви британското министерство на външните работи. Джонсън заяви, че Лондон има доказателства, че Русия е имала запаси от вещества като използваното срещу Скрипал и дъщеря му. В петък Джонсън обвини лично Путин, че е поръчал убийството на Скрипал.Великобритания твърди, че Русия е използвала нервнопаралитичното вещество от съветско време \"Новичок\", за да извърши нападение срещу Скрипал и дъщеря му Юлия, при което за пръв път от Втората световна война в Европа е било употребено химическо оръжие. Русия отрича да е замесена по какъвто и да е начин. Заради нападението Великобритания и Русия експулсираха взаимно по 23 дипломати, а отношенията им достигнаха до най-ниската си точка от Студената война. В отговор и Москва експулсира 23 британски дипломати.Джонсън коментира още, че мерките на Лондон ще накажат обикновените руснаци, като ги лишат от безобидни възможности да научат английски език и да кандидатстват за британски визи. \"Днес Русия стои сама и е изолирана. Този факт илюстрира най-подчертаната разлика между Великобритания и руския президент Владимир Путин - ние имаме приятели по целия свят, а Путин няма\", допълни Джонсън.Чехия, Словакия и Швеция отхвърлиха твърденията на говорителката на руското външно министерство Мария Захарова, че те биха могли да бъдат източниците на невротоксина, използван срещу бивш двоен руски агент и дъщеря му. Захарова каза, че най-вероятно източникът на невротоксина е самата Великобритания, Чехия, Словакия, Швеция или САЩ.Британската полиция се опитва да възстанови маршрута на бившия разузнавач Сергей Скрипал и дъщеря му в критичните часове непосредствено преди да бъдат намерени в безсъзнание в резултат на отравяне с нервнопаралитично вещество. Разследващите търсят очевидци, които да са видели автомобила на Сергей Скрипал сутринта на 4 март. Целта им е да установят къде е била колата между 9.15 и 13.30 ч. (когато е била забелязана да се движи към центъра на град Солсбъри). Полицията заяви, че Скрипал и дъщеря му посетили пъб, а после и италиански ресторант в града, след което в 16.15 ч. били открити в безсъзнание на пейка. По случая денонощно работят 250 служители от структурите за борба с тероризма. Показания вече са дали 400 очевидци, каза представител на полицията.  \n\n\n                    ", "date": "2018.03.18", "title": "Намериха връзка между Скрипал и Анна Чапман "}
{"url": "http://www.monitor.bg/a/view/2921-%D0%9F%D1%80%D0%B8%D0%BD%D1%86-%D0%A5%D0%B0%D1%80%D0%B8-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B4%D0%BF%D0%B8%D1%81%D0%B2%D0%B0-%D0%B4%D0%BE%D0%B3%D0%BE%D0%B2%D0%BE%D1%80-%D1%81-%D0%9C%D0%B5%D0%B3%D0%B0%D0%BD-%D0%9C%D0%B0%D1%80%D0%BA%D1%8A%D0%BB/", "text": "\n                    Внукът на британската кралица принц Хари се е отказал да подписва брачен договор с американската актриса Меган Маркъл преди сватбата им, съобщава в. \"Дейли мейл\".\n\nСпоред таблоида на Хари никога не му била хрумвала мисълта за някакво предбрачно споразумение, тъй като бил напълно уверен, че бракът му с Маркъл ще бъде траен и стабилен.\n\nСъобщава се, че кралският двор бил оказал известен натиск върху принца, така че той да защити интересите си при евентуален развод. Състоянието на внука на кралица Елизабет Втора е оценено на около 30 милиона британски лири. Но принц Хари вярвал в бъдещата си съпруга и не желаел да й поставя никакви условия преди брака им, насрочен за месец май.\n                    ", "date": "2018.03.18", "title": "Принц Хари няма да подписва договор с Меган Маркъл"}
{"url": "http://www.monitor.bg/a/view/35207-%D0%96%D0%B5%D1%80%D0%B0%D1%80-%D0%94%D0%B5%D0%BF%D0%B0%D1%80%D0%B4%D0%B8%D0%B9%D0%BE-%D0%B3%D0%BB%D0%B0%D1%81%D1%83%D0%B2%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%A0%D1%83%D1%81%D0%B8%D1%8F/", "text": "\n                    РИА Новости съобщава, че френският актьор с руски паспорт Жерар Депардийо е гласувал на изборите за президент на Русия, които се провеждат в неделя. Той пуснал бюлетината за своя кандидат в руското посолство в Париж. На въпрос с какви чувства е упражнил конституционното си право на глас кинозвездата отговорил: „С патриотични“.  \n\nМеждувременно стана ясно, че жител на Дивееския район на Нижегородска област е долетял до избирателния участък с делтапланер. В селцето Горбунки в Ленинградска област пък мъж пуснал бюлетината си, облечен в костюм, изобразяващ ракетата „Сармат“. За поста на държавен глава на Русия се борят осем кандидати, сред които и действащият президент Владимир Путин. Към 14 часа московско време, по данни на ЦИК, пред урните са застанали 34,7% от руските граждани, имащи право на глас.  \n                    ", "date": "2018.03.18", "title": "Жерар Депардийо гласува за президент на Русия "}
{"url": "http://www.monitor.bg/a/view/35273-%D0%95%D1%80%D0%B4%D0%BE%D0%B3%D0%B0%D0%BD-%D1%81%D0%B5-%D0%BF%D0%BE%D1%85%D0%B2%D0%B0%D0%BB%D0%B8-%D1%87%D0%B5-%D0%BA%D0%BE%D0%BD%D1%82%D1%80%D0%BE%D0%BB%D0%B8%D1%80%D0%B0-%D0%90%D1%84%D1%80%D0%B8%D0%BD/", "text": "\n                    Турският президент Реджеп Тайип Ердоган обяви днес, че центърът на сирийския град Африн \"е изцяло под контрола\" на сирийските бойци, подкрепяни от Анкара, и в града се веят турски знамена, съобщиха осведомителните агенции. Много от кюрдските бойци, защитавали града, са избягали, прочистването на града от мини и експлозиви продължава, каза Ердоган.\nНовината потвърди и турският генерален щаб.\nПо-рано днес говорител на подкрепяните от Турция сирийски бунтовници са влезли преди изгрев слънце в града, бастион на кюрдските Сили за защита на народа, които са се изтеглили. По същото време обаче Сирийският център за наблюдение на човешките права съобщи, че подкрепяните от Турция сили са заели половината град, а сраженията продължават.\nТурската офанзива срещу кюрдските милиции в района на Африн, смятани за терористи заради връзките им с кюрдски организации в Турция, започна преди близо два месеца. Хиляди цивилни избягаха от града последните дни заради въздушните удари.\n                    ", "date": "2018.03.18", "title": "Ердоган се похвали, че контролира Африн"}
{"url": "http://www.monitor.bg/a/view/6018-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82-%D0%92%D1%8A%D0%B7%D0%BC%D0%BE%D0%B6%D0%B5%D0%BD-%D0%B5-%D0%BF%D0%BE%D0%B4%D1%8A%D0%BB%D1%8A%D0%B3-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Ключова комисия в британския парламент каза, че Великобритания трябва да разгледа варианта и за отсрочване на Брекзит, защото може би няма да има достатъчно време, за да договори споразумение с ЕС, преди датата на която трябва да напусне блока след почти една година.\n\nБританският премиер Тереза Мей официално информира ЕС, че Великобритания иска да напусне съюза, като задейства член 50 от Лисабонския договор на 29 март 2017 г. Така тя задейства и обратното двугодишно броене за Брекзит.\n\nЛондон каза, че иска до октомври да има основа на търговско споразумение с ЕС. Според комисията по Брекзит в британския парламент този срок трудно ще бъде спазен. Ето защо Великобритания трябва да поиска \"ограничено удължаване\" на членството си в ЕС, допълва комисията в доклад, публикуван днес. В него депутатите предлагат и преходен период от около 2 години, който също да може да бъде удължаван.\n\nКомисията наброява 21 членове от всички партии в парламента. Седем депутати, привърженици на Брекзит, обаче не са подкрепили доклада й.\n\n\"В краткото време, което остава, е трудно да видим как ще е възможно да се договори пълно, специално търговско и осигуряващо достъп до пазара споразумение, заедно с редица други договори, в това число за външната политика и сътрудничеството в обраната\", се казва в доклада.\n\n\"Ако съществени аспекти на бъдещото партньорство не са договорени до октомври, то правителството трябва да поиска ограничено удължаване на времето по член 50, за да гарантира, че може да бъде договорена политическа декларация за бъдещото партньорство, която да е достатъчно детайлна и изчерпателна\", се казва още в документа.\n\nКомисията освен това призовава правителството да представи подробен план за границата между Северна Ирландия и Ирландия - един от проблемните моменти в преговорите между Лондон и Брюксел. Великобритания каза, че иска да напусне митническия съюз, но не иска \"твърда\" сухопътна граница с митнически проверки.\n                    ", "date": "2018.03.18", "title": "Британският парламент: Възможен е по-дълъг Брекзит "}
{"url": "http://www.monitor.bg/a/view/26111-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%98%D1%82%D0%B0%D0%BB%D0%B8%D1%8F-%D0%9F%D0%B0%D0%BE%D0%BB%D0%BE-%D0%94%D0%B6%D0%B5%D0%BD%D1%82%D0%B8%D0%BB%D0%BE%D0%BD%D0%B8-%D0%B2%D0%B7%D0%B8%D0%BC%D0%B0-%D0%BF%D0%BE%D0%BC%D0%B0%D0%BB%D0%BA%D0%BE-%D0%BE%D1%82-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D1%81%D0%B8/", "text": "\n                    Все още действащият премиер на Италия Паоло Джентилиони е по-беден поне от половината си министри – така коментираха медиите на Апенините обнародваните данъчни декларации за 2017-та година на членовете на правителството. Защото според тази на министър-председателя през миналата година той е получил бруто 107 401 евро, докато №1 по доходи в екипа му с препечелени 182 016 евро е титулярката на образователното ведомство Валерия Федели. В „класацията“ следват министърът на икономиката Карло Календа със 166 264 евро, министърът на културата Дарио Франческини със 145 044 евро, министърката за връзки с парламента Ана Финокиаро със 151 672 евро и др. С между 5 и 10 хиляди евро по-малко от премиера пък са изкарали шефовете на вътрешните и външните работи, на селското стопанство, на спорта и инфраструктурата.\n\nЩо се отнася до приходите от заплата и други дейности на политическите лидери, то на първо място сред тях е създателят и идеолог на движението „Пет звезди“ Бепе Грило. Интересното е, че с декларираните за 2017 г. 420 хил. евро той не само е начело в паричната надпревара в „сектора“, но и се оказва, че е най-бързо богатеещият политик – доходите му в сравнение с 2016 г. са скочили над 6 пъти! Като основна причина за това се сочи връщането на популярния комик към сцената и изнесените от него през годината многобройни спектакли все в препълнени зали. Доколкото до политическия секретар на „Пет звезди“ Луиджи ди Майо, който е и кандидатът за премиер след спечеленото от формацията първо място на изборите на 4 март, той през миналата година се е разписал срещу 98 471 евро. Подалият оставка пък след воота дългогодишен лидер на лявата Демократическа партия и експремиер Матео Ренци е получил 107 100 евро, 7-8 бона по-малко от него са взели лидерите на десните политически сили „Италиански братя“ и „Лига“ – Джорджа Мелони и Матео Салвини. Любопитен е фактът, че не бе публикувана данъчната декларация на формалния лидер на десницата и бивш министър-председател Силвио Берлускони, който обаче в момента не заема никаква официална политическа, държавна или обществена длъжност.\n\nОт парламентаристите най-богат е сенаторът от центристката формация на бившия премиер Марио Монти и виден индустриалец Алберто Бомбасей с 5,198 млн. евро брутни доходи. Следва депутатът от партията на Берлускони „Форца Италия“ и крупен производител на лекарства Антонио Анджелучи, който е получил през 2017 г. 2 млн. 727 хил. евро. Трети с малко по-малко пари е пожизненият сенатор и прочут архитект Енцо Пиано, а четвърти с 2,111 млн. евро е депутатът от партията „Лига“, бивш финансов министър и собственик на адвокатско кантра Джулио Тремонти.\n\n\n\nПечени крадци задигнаха в нощта на петък срещу събота от бутик на модния кнцерн „Прада“ в центъра на Милано тоалети и аксесоари за 160 хил. евро. Става дума по-специално за магазина на екстравагантната линия „Миу миу“ на стилистката Миуча Прада, който се намира на улицата „Сант Андреа“ в т.нар. четириъгълник на модата. Тримата бандити влезли с взлом в бутика в 4 часа сутринта и се изнесли с плячката само за 5 - 6 минути, тоест мигове преди да дойдат на място призованите от алармената инсталация ченгета и частни охранители. След това крадците изчезнали яко дим, като полицията за сега разчита за откриването им единствено на записите на действащите постянно в района многобройни камери.\n\n \n                    ", "date": "2018.03.18", "title": "Премиерът на Италия Паоло Джентилони взима по-малко от министрите си"}
{"url": "http://www.monitor.bg/a/view/7941-%D0%97%D0%B2%D1%8F%D1%80%D1%8A%D1%82-%D0%BE%D1%82-%D0%98%D0%B7%D1%82%D0%BE%D0%BA%D0%B0-20-%D0%B7%D0%B0%D1%85%D0%B0%D0%BF%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Поредната яка зимна стихия обхвана Европа. Т. нар. от мнозина Beast from the East 2 или Звярът от Изтока 2.0 сграбчи Великобритания, Швеция и Полша с ураганни ветрове, стеговалеж и ниски температури.На Острова магазините са изпразнени, защото хората са се запасили. Стотици самолетни полети бяха анулирани заради лошото време на лондонското летище Хийтроу. Българското външно министерство предупреди, че се очаква отмяна на още полети. Полетите са основно по дестинации на къси разстояния, но тази мярка засегна и връзките с Ню Йорк и Чикаго. В редица райони от страната е обявен оранжев код за снеговалежи и поледици до неделя. За по-голямата част от британската територия е обявен жълт код за ветрове и снеговалежи. Очакват се силни ветрове и ниски температури.Проливните дъждове, които се изсипаха в хърватската област Лика, предизвикаха наводнения. Местните жители се страхуват от повторението на трагедията от 2010 г., когато бяха потопени над 150 къщи. Нивото на река Лика се е увеличава с 5 см/ч, а дъждът още не е спрял, съобщава националната телевизия ХРТ. Електричеството в областта е изключено. Водата вече е наводнила десет къщи. Опасност от наводнения има и в други части на Хърватия, предупреждават властите. Преди дни няколко къщи в Централна Хърватия бяха разрушени от свлачище, предизвикано от обилните дъждове.Движението по пътищата в Румъния е затруднено заради лоши метеорологични условия. Обилни снеговалежи и леден дъжд създадоха проблеми в много градове на страната, докато силният вятър е съборил много дървета, включително по пътищата, обобщава информационният сайт Зиаре.\nЗаради падналия в Букурещ леден дъжд, от международно летище \"Хенри Коанда\" не излизат самолети и не се знае докога ще продължи тази ситуация, съобщиха от Национална компания \"Летища Букурещ\".\nЗакъснения има не само при заминаващите полети, но и при пристигащите, като полет от Франкфурт бе отменен. Над 1500 пътници са засегнати от тази ситуация, съобщава Зиаре.\nПредупреждения с жълт и оранжев код за обилни валежи, силен вятър и рязко застудяване са издадени за по-голямата част от територията на Румъния.Според синоптиците лошото време ще продължи до 22 март, като ще обхване в различна степен цяла Европа.\n\n\n                    ", "date": "2018.03.18", "title": "Звярът от Изтока 2.0 захапа Европа "}
{"url": "http://www.monitor.bg/a/view/7562-%D0%9C%D1%8A%D1%81%D0%BA-%D1%89%D0%B5-%D0%BF%D1%80%D0%B0%D0%B2%D0%B8-%D0%BC%D0%B5%D0%B6%D0%B4%D1%83%D0%B3%D0%B0%D0%BB%D0%B0%D0%BA%D1%82%D0%B8%D1%87%D0%B5%D1%81%D0%BA%D0%B0-%D0%BC%D0%B5%D0%B4%D0%B8%D0%B9%D0%BD%D0%B0-%D0%B8%D0%BC%D0%BF%D0%B5%D1%80%D0%B8%D1%8F/", "text": "\n                    Илън Мъск обяви, че ще създаде \"междугалактическа медийна империя\". Новата компания ще се казва Thud! Мъск обяснява, че иновациите в медиите реално не съществуват и има как тази индустрия да бъде променена из основи. Стремежът на милиардера ще бъде да създаде изцяло нови модели, методи и схеми на бизнес в тази сфера, като каза, че това е следващата стъпка след революционирането на транспорта, пътуването в космоса и изкуствения интелект - начинания, в които самият той е пионер.\n\nБащата на Мъск - Ерол, коментира, че синът му трябва да порасне.\n\n \n                    ", "date": "2018.03.18", "title": "Мъск ще прави междугалактическа медийна империя"}
{"url": "http://www.monitor.bg/a/view/67573-%D0%98%D0%B7%D0%B1%D0%B8%D1%80%D0%B0%D1%82%D0%B5%D0%BB%D0%BD%D0%B0%D1%82%D0%B0-%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%B2-%D0%A0%D1%83%D1%81%D0%B8%D1%8F-%D0%BF%D1%80%D0%B5%D1%85%D0%B2%D1%8A%D1%80%D0%BB%D0%B8-50/", "text": "\n                    Към 17 часа московско време в неделя избирателната активност в Русия достигна 51,9%, съобщиха от ЦИК. По данни на социолозите се очаква до края на деня делът на упражнилите правото си на глас избиратели да достигне 64%. На 18 март руските граждани избират президент за седми път. За поста в Кремъл се борят осем кандидата, сред които и действащият държавен глава Владимир Путин.\n                    ", "date": "2018.03.18", "title": "Избирателната активност в Русия прехвърли 50% "}
{"url": "http://www.monitor.bg/a/view/55970-%D0%A8%D0%BE%D1%84%D1%8C%D0%BE%D1%80-%D0%B1%D0%B5%D1%80%D0%B5-%D0%B4%D1%83%D1%88%D0%B0-%D1%81%D0%BB%D0%B5%D0%B4-%D1%82%D0%B5%D0%B6%D0%BA%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Шофьор бере душа в болница след тежка катастрофа на главния път София - Варна, край село Балван. Тази сутрин около 6,40 ч. лек автомобил \"Фолксваген Голф\", управляван от 30-годишен мъж от Троян, внезапно напуска пътното платно и се преобръща в канавката. Водачът е настанен в областната болница във Велико Търново с множество травми, в критично състояние и с опасност за живота. Причините за инцидента се изясняват. \n                    ", "date": "2018.03.18", "title": "Шофьор бере душа  след тежка катастрофа "}
{"url": "http://www.monitor.bg/a/view/37754-%D0%A1%D0%BD%D0%B5%D0%B3%D1%80%D0%B8%D0%BD%D1%82%D0%B5-%D0%B2-%D0%B3%D0%BE%D1%82%D0%BE%D0%B2%D0%BD%D0%BE%D1%81%D1%82-%D0%B7%D0%B0-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "\n                    По разпореждане на председателя на Управителния съвет на Агенция \"Пътна инфраструктура\" инж. Дончо Атанасов всички областни пътни управления и снегопочистващите фирми са в готовност за поддържане на републиканските пътища при зимни условия.Агенция „Пътна инфраструктура“ апелира шофьорите да тръгват на път с автомобили, подготвени за зимни условия, да карат със съобразена скорост и повишено внимание, спазвайки указанията на „Пътна полиция“. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.\n                    ", "date": "2018.03.18", "title": "Снегорините в готовност за пътищата в страната  "}
{"url": "http://www.monitor.bg/a/view/31856-%D0%91%D0%BB%D0%B8%D0%B7%D0%BE-100-%D1%81%D0%B8%D0%B3%D0%BD%D0%B0%D0%BB%D0%B8-%D0%B7%D0%B0-%D0%BF%D0%B0%D0%B4%D0%BD%D0%B0%D0%BB%D0%B8-%D0%B4%D1%8A%D1%80%D0%B2%D0%B5%D1%82%D0%B0-%D0%B8-%D0%BB%D0%B0%D0%BC%D0%B0%D1%80%D0%B8%D0%BD%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Във връзка с силния вятър в София шест екипа на Дирекция „Аварийна помощ и превенция” са отреагирали на близо 50 сигнала за паднали клони и дървета, както и паднали ламарини от 23 обекта и части 4 билборда. Информацията за обстановката в София е към 7.00 часа, съобщиха от пресцентъра на Столична община. През системата 112 са получени близо 100 сигнали от вчера следобяд до тази сутрин.Екипите на аварийна помощ и пожарната са работили през цялата нощ и дейността по почистване и обезопасяване продължава. Отстранени са опасни клони на ул. „Българска морава“, паднали клони на ул. „Искър” и „Искърско шосе” върху контактно-кабелната мрежа.Към момента градският транспорт се движи навсякъде. Възстановен е и маршрута на трамваите 20 и 23. Дежурните екипи на дирекция „Аварийна помощ и превенция“ са извършили обходи на територията на Столична община с цел оглед състоянието на реките и водните обекти.\nОт общината напомниха на гражданите да бъдат внимателни при придвижването си на открито в неделния ден, заради прогнозата за силен вятър, дъжд и гръмотевици.\n\n\n                    ", "date": "2018.03.18", "title": "Близо 100 сигнала за паднали дървета и ламарини в София  "}
{"url": "http://www.monitor.bg/a/view/24312-%D0%92%D1%8A%D0%BD%D1%88%D0%BD%D0%BE-%D0%9E%D1%87%D0%B0%D0%BA%D0%B2%D0%B0-%D1%81%D0%B5-%D0%BE%D1%82%D0%BC%D1%8F%D0%BD%D0%B0-%D0%BD%D0%B0-%D0%BF%D0%BE%D0%BB%D0%B5%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D0%BB%D0%BE%D1%88%D0%BE%D1%82%D0%BE-%D0%B2%D1%80%D0%B5%D0%BC%D0%B5-%D0%B2%D1%8A%D0%B2-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F/", "text": "\n                    Във връзка с влошената метеорологична обстановка в Лондон и силния снеговалеж, който се очаква да продължи и през следващите 24 часа, летищните власти не изключват възможносттаза отмяна или отлагане на полетите, излитащи или кацащи от и на летище „Хийтроу“, информира посолството ни в Лондон. Това съобщиха от пресцентъра на Министерството на външните работи рано тази сутрин.Към този момент има 70 отменени полета, основно за северната част на страната, Париж, Милано, Ница и др. В тази връзка, Министерството на външните работи препоръчва на българските граждани да проверяват актуалната информация за статута на техните полети на интернет страницата на съответната авиокомпания.При необходимост, българските граждани могат да се обръщат за съдействие към посолството ни в Лондон на следните телефони: + 442075813144 и + 442075849400 Министерство на външните работи на Република БългарияДежурен телефон за запитвания от медии в дирекция \"Пресцентър\":‪+359 2 948 22 18, е-mail: info@mfa.bgДенонощен телефон за съдействие на български граждани в чужбина на дирекция „Ситуационен център”:+359-2-948-2404; +359-2-971-3856Телефон за сигнали за корупция, конфликт на интереси на служители на МВнР:  080016070 – от България; +359-80016070 – от чужбинаТелефон за неспешна информация за граждани в приемната на МВнР: +359-2-948-2018; +359-2-971-1054Телефон за спешни случаи на ЕС: 112\n                    ", "date": "2018.03.18", "title": "Външно: Очаква се отмяна на полети заради лошото време във Великобритания"}
{"url": "http://www.monitor.bg/a/view/43576-%D0%9A%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0%D0%BD%D0%B5%D1%82%D0%BE-%D0%B2-%D0%A1%D0%A3-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B8-%D1%84%D0%B8%D0%B7%D0%B8%D0%BA%D0%B0/", "text": "\n                    Първата кандидатстудентска сесия на Софийския университет \"Св. Климент Охридски\" започва с изпити по български език и литература и по физика, съобщи БНР.Над 1500 кандидат-студенти ще се явят днес на изпита по български език и литература. Той се състои от две части - тест с 50 въпроса, който носи 70 точки и задача за изграждане на аргументативен текст по даден проблем, който носи максимално 30 точки. Текстът трябва да е с обем до 3 страници. При отказ от писане върху втората част от изпита, точки няма да се присъждат, въпреки че кандидатът може да е дал верни отговори на задачи от теста. Конкурсният изпит по физика се състои от тест и задача върху материали по физика за средните общообразователни училища.\n                    ", "date": "2018.03.18", "title": "Кандидатстването в СУ тръгна с български и физика "}
{"url": "http://www.monitor.bg/a/view/62583-%D0%A1%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B8-%D0%BD%D0%BE%D0%B2%D0%B8%D0%BD%D0%B0%D1%80-%D0%BF%D0%BE%D0%B4%D1%80%D0%B5%D0%B4%D0%B8-120-%D0%B6%D0%B8%D0%B2%D0%BE%D0%BF%D0%B8%D1%81%D0%BD%D0%B8-%D0%BF%D0%BB%D0%B0%D1%82%D0%BD%D0%B0/", "text": "\n                    120 живописни платна, рисувани през последните 2 години, подреди старозагорският журналист Кънчо Пенев, известен сред новинарската колегия като Тато и Професора заради риболовните си подвизи. 19-та си поредна вече изложба, подредена в зала „Байер“ Пенев е нарекъл „Огниво“ по асоциация със сътвореното от него в края на миналия ХХ век стихотворение „Искра“: „Удар на желязо в кремъка  и огънят избухва полудял и умира мигновено преди да разбере, че е живял.“.\n\nВсяко едно от многобройните, рисувани с акрил платна носи сакрално и сантиментално звучащо име: „Вградена невяста“, „Златната трева“, „Пътеките“, „Бързай конче крилато“, „Да стигнеш небето с ръка“, „Омагьосаната гора“, „Светилището“, „Столицата на минзухарите“. На пръсти се броят „повторенията“ и то заради няколкото диптиха и триптиха като „Зачатие“ – І,ІІ и ІІІ и „Люлякови хълмове“ І и ІІ.\n\nПоетичните  наименования майсторът на четката обяснява с…хилядите заглавия, които му се е налагало да измисля за кореспонденциите си през десетилетията вестникарстване.\n\nЕдва що „прерязал лентата“ на изложбата си новинарят е залегнал над нови платна – за юбилейната двадесета експозиция догодина, когато  ще му се наложи да духне 70 свещички върху тортата за рождения си ден на 24 юли.\n\nНа снимката\n                    ", "date": "2018.03.18", "title": "Старозагорски новинар подреди 120 живописни платна"}
{"url": "http://www.monitor.bg/a/view/14035-%D0%91%D0%B5%D0%B7-%D0%BF%D1%80%D0%B5%D1%81%D1%82%D0%BE%D0%B9-%D0%B8-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B5-%D0%BE%D0%BA%D0%BE%D0%BB%D0%BE-%D1%81%D1%82%D0%B0%D0%B4%D0%B8%D0%BE%D0%BD-%D0%92%D0%B0%D1%81%D0%B8%D0%BB-%D0%9B%D0%B5%D0%B2%D1%81%D0%BA%D0%B8-%D0%B7%D0%B0%D1%80%D0%B0%D0%B4%D0%B8-%D0%B4%D0%B5%D1%80%D0%B1%D0%B8%D1%82%D0%BE/", "text": "\n                    Временна организация на движението се въвежда заради провеждането на дербито между ЦСКА и Левски, което ще се играе на Националния стадион „Васил Левски” от 13 ч. днес.  До приключване на футболната среща се забранява престоят и паркирането на пътни превозни средства, с изключение на автобусите превозващи привържениците на Левски, на югоизточното пътно платно на бул. „Евлоги и Христо Георгиеви” между ул. „Граф Игнатиев” и ул. „Ген Гурко”, от страната на Перловска река. Забранени са престоят и паркирането до 16 часа по алеите около Националния стадион „Васил Левски“, както и пред стадиона, съобщиха от Столична община.От 8 до 20 часа днес обаче се разрешават престоят и паркирането на пътни превозни на бул. „Драган Цанков” между ул. „Акад. Методи Попов” и бул. „Пейо К. Яворов” в посока център, извън зоните за престрояване и спирките на масов градски транспорт.Столична дирекция на вътрешните работи осигурява охрана и постове за контрол и регулиране на движението.\n                    ", "date": "2018.03.18", "title": "Без престой и паркиране около стадион \"Васил Левски\" заради дербито "}
{"url": "http://www.monitor.bg/a/view/23003-%D0%A0%D1%8A%D0%BA%D0%BE%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%95%D0%B2%D1%80%D0%BE%D0%BF%D0%BE%D0%BB-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Председателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес ще открият на 19 март 2018 г. срещата на Съвместната група за парламентарен контрол (СГПК) на Европол. Двамата ще бъдат съпредседатели на четвъртото събитие от Парламентарното измерение на Българското председателство на Съвета на ЕС, което ще започне в понеделниок в 8,30 часа в зала 3 на НДК. На него ще присъства и шефът на Европол Роб Уейнрайт. Съвместната група за парламентарен контрол  е единствена по рода си форма за надзор над функционирането на Европол от страна на Европейския парламент, съвместно с националните парламенти. Това е втората среща на групата след нейното учредяване. Домакин на форума е Комисията по вътрешна сигурност и обществен ред.Във форума ще участват комисарят по цифрова икономика и цифрово общество Мария Габриел, комисарят за Съюз за сигурност Джулиан Кинг, изпълнителният директор на Европол Роб Уейнрайт, председателят на Управителния съвет на Европол Прит Паркна и др.\nУчастниците ще обсъдят Проекта на многогодишното програмиране на Европол 2019 – 2021 с Роб Уейнрайт, изпълнителен директор на Европол. Прит Паркна, председател на Управителния съвет на Европол, ще предостави актуална информация за работата на Управителния съвет на Европол със специален фокус върху Стратегията за външно действие на Европол 2017-2020.\nКомисарят по цифрова икономика и цифрово общество Мария Габриел ще говори на тема „Противодействието на незаконното съдържание онлайн и оптимизиране на киберсигурността: Центърът за борба с киберпрестъпленията на Европол и Звеното на ЕС за сигнализиране за незаконно съдържание в интернет“.\n                    ", "date": "2018.03.18", "title": " Ръководството на Европол се събира в София"}
{"url": "http://www.monitor.bg/a/view/943-%D0%A3%D1%80%D0%B0%D0%B3%D0%B0%D0%BD%D0%B5%D0%BD-%D0%B2%D1%8F%D1%82%D1%8A%D1%80-%D0%BE%D1%82%D0%BD%D0%B5%D1%81%D0%B5-%D0%BF%D0%BE%D0%BA%D1%80%D0%B8%D0%B2%D0%B8-%D0%B2%D1%8A%D0%B2-%D0%92%D1%80%D0%B0%D1%86%D0%B0-50-%D1%81%D0%B8%D0%B3%D0%BD%D0%B0%D0%BB%D0%B0-%D0%B7%D0%B0-%D0%BF%D1%80%D0%BE%D0%B8%D0%B7%D1%88%D0%B5%D1%81%D1%82%D0%B2%D0%B8%D1%8F-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "\n                    Бурният вятър, който се изви над Враца в събота вечерта отнесе покриви, климатици и антени. Десетки са повалените дървета, има дори прекършени електрически стълбове, съобщиха от общината. Поривите на вихрушката са достигали до 120 км в час. Над 30 са подадените сигнали на дежурния телефон към общински съвет за сигурност, като съобщенията на гражданите са предимно за скъсани жици по електрическата мрежа, което е довело до прекъсване на захранването.Без ток са останали кварталите Кулата и Бистрец, както и селата Косталево, Челопек, Лиляче и различни части на областния град. Подадени сигнали има и за паднали дървета, някои от които са се стоварили върху автомобили, за хвърчащи керемиди, климатици, антени. Стотици леки коли са с потрошени стъкла.\nЕксперти на местната управа още рано днес са започнали оглед на нанесените поражения от бурния вятър. Служители на общинското комунално предприятие, заедно с екипи на пожарната почистват града от паднали дървета и счупени клони. Дежурни екипи на ЧЕЗ отстраняват авариите по електропреносната мрежа.\nСпоред кмета Калин Каменов има и леко пострадали хора от падащи керемиди и парчета мазилки. „Щетите не са малко. Очакваме първоначална информация за броя на пострадалите имоти и сгради, както и какво можем да предприемем за най-нуждаещите се, тъй като част от тези сгради са на възрастни хора, които може би на първо време няма да има къде да бъдат настанени“, съобщи градоначалникът.Силният вятър свали и топлоизолацията на блок в София. Блокът е саниран преди 2 години за близо 300 000 лева. „Много силен шум чух, удар страхотен. Оказа се, че е паднало това голямо пано”, разказва Кръстьо Хинов пред Нова ТВ. До 9 ч. днес са получени сигнали за над 50 произшествия в страната, 20 от които са възникнали на територията на София, съобщиха от пресцентъра на МВР. Всички столични екипи на пожарната са насочени към адреси за отстраняване на паднали дървета, ламарини и мазилки. Няма пострадали хора. През изминалото денонощие пожарникари и спасители са участвали в общо 104 спасителни операции. Голяма част от тях са били свързани със сигнали за закъсали автомобили, паднали дървета, спасяване на животни, отстраняване на предмети, съдействие на граждани, отводнявания на административни и частни сгради. Според данни на НИМХ-БАН метеорологичната обстановка през днешния ден остава изключително динамична. Издадено е предупреждение от втора степен – оранжев код за цялата страната. Очакват се значителни валежи, силен вятър, рязко понижение на температурите и гръмотевици. Възможни са градушки. В североизточните райони, с нахлуването на студения въздух, дъждът ще премине в сняг, там се очакват и поледици.\n\n\n                    ", "date": "2018.03.18", "title": "Бурята във Враца отнесе покриви и климатици, в София свали топлоизолация на блок (ОБНОВЕНА)"}
{"url": "http://www.monitor.bg/a/view/12835-%D0%94%D0%B0%D0%BB%D1%87%D0%B5%D0%B2-%D0%BD%D0%B5-%D1%83%D1%81%D0%BF%D1%8F-%D0%B4%D0%B0-%D0%B2%D1%8A%D0%B7%D0%BC%D1%83%D1%82%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D1%83%D0%B4%D0%B5%D0%BD%D0%B8%D1%82%D0%B5-%D0%B2-%D0%A1%D0%A3/", "text": "\n                    С изпит по български език и литература, започна първата кандидатстудентска сесия на Софийски университет. Младежите писаха есе по сентенцията на Атанас Далчев „Приятно е да бъдеш възмутен: едновременно чувстваш другите виновни и съзнаваш собственото си превъзходство“, която бе изтеглена от Светлана Ангелова от Златица. След изпита част от кандидат-студентите споделиха пред „Монитор“, че са останали доволни от автора и темата, въпреки че в началото им се е сторила трудна. „Мисълта на Далчев беше специфична, но се оправихме, защото беше по-философска и всеки можеше да разтегне малко локуми и да си формулира тезата и есето“, коментира един от кандидат-студените.Председателят на изпитна комисия проф. Милена Кирова определи темата като разбираема, тъй като засяга преживявания, характерни за всеки човек. „От една страна, тя засяга нравствени проблени, които всеки може да оцени по свой начин. От друга, предоставя възможност за оригинална интерпретация“, допълни проф. Кирова. Тя посъветва явяващите се на редовната сесия да не се доверяват на приликата с матурата по български език и литература, тъй като критериите за оценяване се различават.Кандидат-студентите, от които се явиха 1517 от 1548 записали се, отговаряха на въпросите по изпитен вариант № 3 на теста, който бе изтеглен от Габриела Ганчева от Плевен. Те могат да очакват своите резултати в рамките на 10 дни.\n                    ", "date": "2018.03.18", "title": "Далчев не успя да възмути кандидат-студените в СУ"}
{"url": "http://www.monitor.bg/a/view/57411-%D0%A1%D0%B5%D0%BB%D1%81%D0%BA%D0%B8-%D0%BA%D0%BC%D0%B5%D1%82-%D0%B7%D0%B0%D0%BC%D0%B8%D0%BD%D0%B0-%D0%B4%D0%B0-%D0%BA%D0%B0%D1%80%D0%B0-%D0%BA%D0%B0%D0%BC%D0%B8%D0%BE%D0%BD-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": "\n                    Във великопреславското село Миланово ще избират нов кмет на 20 май. Причината - досегашният управник Ариф Мехмед заминал на работа в чужбина, съобщи dariknews.bg. Мъжът е втори мандат в кметския стол на Миланово, но отпътувал за Западна Европа, за да кара камион, разказват съселяните му.Първоначално той бил в неплатен отпуск. Когато се разбрало, че няма да се върне, била уведомена Общинската избирателна комисия и оттам прекратили правомощията му. С указ на президента Румен Радев частичните местни избори в село Миланово, община Велики Преслав са насрочени за 20 май. Тогава ще бъде и вотът за нов кмет във върбишкото село Маломир, тъй като и там първенецът поиска правомощията му да бъдат прекратени. Причината да освободи ръководната длъжност е, че спечелил конкурс за полицай.\n                    ", "date": "2018.03.18", "title": "Селски кмет заминал да кара камион в чужбина "}
{"url": "http://www.monitor.bg/a/view/17782-%D0%9D%D1%8F%D0%BA%D0%BE%D0%B9-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D0%B1%D0%B0%D0%B2%D0%B8-%D0%B4%D0%B5%D0%BB%D0%BE%D1%82%D0%BE-%D0%9A%D0%A2%D0%91-%D0%BE%D1%82-%D1%81%D1%82%D1%80%D0%B0%D1%85/", "text": "Източването на 4 млрд. лв. от трезора е основата на цялата афера с Цветан Василев\n                    „Някой се притеснява и прави всичко възможно да се забави процеса за източването на КТБ.“ Това казва в интервю за „Монитор“ шефът на Специализираната прокуратура Иван Гешев по повод опитите за шиканиране на процеса от страна на подсъдимите и техните защитници. Делото, по което основен обвиняем е банкерът беглец Цветан Василев, все още не е започнало по същество заради липсващи подсъдими и различни процедурни хватки, които техните адвокати се опитват да прилагат.\n\nОбвинителят е категоричен, че\n\n\n\n\n\nи да се надява той да тръгне по същество, за да може хората сами да чуят доказателствата, събрани срещу Василев и организираната му престъпна група, която е източила близо 4 млрд. лв. от банката.\n\n„Заседанията са открити, всеки може да чуе доказателствата, ние от това не се притесняваме. Явно някой друг се притеснява и прави всичко възможно да се забави процеса. Следете го – това ще продължи, ще се прави всичко възможно, за да може да се отлага и да се проточва процесът. Това е сюжетна линия, която в българските процеси лесно може да бъде предвидена. С разболявания, със служебни ангажименти и всякакви други варианти. Това, което искам да кажа, е, гражданите да си правят сами изводи, защото този процес е максимално публичен“, заявява още Гешев. Шефът на спецпрокуратурата посочва, че\n\n\n\n\n\nкато дори е публикувало безпрецедентно в 5000 страници всички обвинения по това дело.\n\n„Т.нар. проблем с КТБ има различни аспекти – политически, социален, икономически, ние се занимаваме само с наказателно-правния. Т.е. занимаваме се само с това, което е престъпление, съзнавайки, че това е проблем с изключителна важност за цялото общество. Постарали сме се по това дело да съберем всякакъв обем информация, даваща възможност на цялото общество да си направи изводите какво се е случило“, посочва Гешев и допълва: „Предметът ни на разследване е причината за всичко. Другото е следствие. Благодарение на това, че са източвани парите, са се случили всякакви други неща. Грубо казано - ако един човек не беше създал една организация да се случват тези лоши практики и ако не липсваха тези 4 млрд. по указания на тези хора, които ги раздават, всичко друго нямаше да се случи. Ние разследваме причината“.\n                    ", "date": "2018.03.18", "title": "Шефът на спецпрокуратурата: Някой се опитва да бави делото „КТБ” от страх"}
{"url": "http://www.monitor.bg/a/view/56735-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%B1%D1%80%D0%B0%D0%BD%D0%B5%D0%BB-%D0%94%D0%BE%D0%BD%D0%B5%D0%B2-%D0%B7%D0%B0-%D0%BF%D1%8A%D1%80%D0%B2%D0%B8%D1%8F-%D0%BC%D0%B8%D0%BB%D0%B8%D0%BE%D0%BD/", "text": "„Капитал” мачкал опитите за разкрития на либийската афера на фармацевтичния олигарх\n                    Олигархът Иво Прокопиев е използвал медийната си бухалка „Капитал”, за да опази своя авер Огнян Донев още в зората на забогатяването му, когато фармацевтичният бос е трупал първите си милиони със съмнителни приватизационни сделки.\n\nМръсните връзки между двамата олигарси излизат наяве в новия филм на „Канал 3” „Хапче за милиони”, който бе излъчен в петък вечерта. Документалният филм разказа за престъпното забогатяване на Господаря на хапчетата Огнян Донев. Неговите привати-зационни далавери са сред примерите за престъпления, свързани с раздържавяването на активи, които бяха посочени от прокуратурата на база на доклада на ДАНС за ревизия на всички приватизационни сделки от Прехода.\n\nЗа задкулисните връзки на двамата олигарси още през 90-те години на миналия век разказва бившият шеф на задграничното дружество „Експомед” д-р Христо Димов. Пред камерата на „Канал 3” д-р Димов разказва, че когато в края на 90-те поема митичното дружество, което изпраща български медици и лекарства в Либия, то буквално е било ошушкано. Легенди се разправят за\n\n\n\n\n\nа опит да се направи ревизия е имало и по-рано, като за работата е бил ангажиран сегашният депутат Емил Димитров-Ревизоро. Самият той обаче разказва, че точно преди да отлети за Либия, за да провери сметките на дружеството, екипът му е бил спрян по нареждане на българското правителство. Димов обаче прави ревизия, извършена от настоящата министърка на енергетиката Теменужка Петкова и тогавашен служител във финансовата инспекция. Ревизионният акт е изготвен и изпратен в ресорното министерство. „От невидима сила тръгна атака срещу мен, по анонимен донос. Образувано ми беше дело. Вместо да разследват акта, започнаха мен да разследват. Веднага започна една атака от „Капитал”. Излязоха с една статия със същите данни, които ги имаше в доноса”. Това разказва д-р Димов пред „Канал 3”. „Аз заведох едно гражданско дело, съдът констатира, че има клевета, редакцията каза, че някой го е оставил, неизвестно кой”, спомня си още тогавашният шеф на „Експомед”.\n\nПричината за клеветническата кампания на „Капитал” е прозаична – в ревизионния акт на „Експомед” присъстват далаверите на Огнян Донев, чрез които олигархът източва парите на медиците ни в Либия и трупа първите си пачки. Една от схемите за\n\n\n\n\n\nе чрез договор с „Унифарм”. От външнотърговското дружество превеждат на „Унифарм” 200 000 долара и 70 милиона лева за лекарства. „Унифарм” му продава произведените лекарства, а получава срещу това дори и кола, компютърна и ксерокс техника за 10 млн. лева. След като парите от Либия намаляват, част от бившото ръководство на „Експомед” преминава на работа в „Унифарм”. Тогава българската компания става обект на приватизационен интерес и раздържавяването й е извършено по болезнено познатата схема „РМД”, в което участва и Огнян Донев. Така след като „Унифарм” е инжектирана с парите от Либия, е изкупена за жълти стотинки от Донев и компания.\n\nАлегоричният „първи милион” на Огнян Донев е прелят от външнотърговското дружество „Експомед” в „Унифарм”, след това по схемата „РМД” влиза в дълбоките джобове на фармацевтичния олигарх и с тази добра база, предостъпена му от духовните бащици Дойнов (виж карето) и Костов, който тогава еднолично управлява държавата, 40-годишният бизнесмен се насочва към фармацевтичния гигант „Софарма”. Скандалната схема по придобиването на перлата в короната на империята на Огнян Донев е разказвана многократно.\n\n\n\n\n\nе отблъснат голям чуждестранен инвеститор, който представлява интерес. „Софарма” умишлено се менажира зле, за да може да му се смъкне цената. За разлика от „Каолин” обаче смяната на политическата конюнктура попречва на Донев да глътне „Софрама” чрез РМД и затова се налага с редица врътки благодарение на политически протекции, включително и залагайки от свое име държавни активи, да изкупи „Софарма” с помощта на първото си ограбено от държавата дружество „Унифарм”. Така днес подозираният за монопол на лекарствения пазар Огнян Донев, макар и подсъдим за укриване на данъци в особено големи размери, вече е едър бизнесмен, медиен собственик и виден представител на задкулисната шайка от олигарси, израснали под крилото на Иван Костов, които с откраднатите чрез приватизационни далавери държавни пари финансират медиите от Фабриката за фалшиви новини.\n                    ", "date": "2018.03.18", "title": "Прокопиев бранел Донев за първия милион"}
