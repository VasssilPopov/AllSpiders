{"url": "https://www.monitor.bg/bg/a/view/sedmichen-horoskop-21-27-uli-2018-105988", "text": "Какво ви очаква през тази седмица. Предстои тежък, натоварен и рисков период. Концентрирайте се върху работата, която има да вършите преди Меркурий да тръгне в ретроградна посока на 26-и. Последните два дни на периода ще бъдат с много тежко и рисково излъчване. Важното свършете до тогова. На 21-и до обед ограничете контактите и се обърнете към усвояване на по-духовна храна. Пътувайте към места на покой и релакс. Следобед нека всеки да бъде близо до своя източник на сила и зареждане. Имате такова място, така че бързайте към него. До неделя на обед намирате тайни източници на сила и енергия. От 22-и и Слънцето ще ви гледа в хармоничен аспект от знака на Лъва и заедно с Луната от Стрелец ще стабилизира положението ви в следващите три дни. На 23-и може да изкачите висок връх в кариерата и да получите награда за проявеното старание в миналото. На 24-и се включете в благотворителни инициативи и сами ще станете обект на подкрепа и финансиране. И като се събудите на 25-и знайте, че вече ви е подминала златната река от възможности. Родените в първата декада ще се свиват и изпитват затрудения, ще се налага да правят промени в плана и да се съобразяват с някой, който не се съобразява с тях. 26-и затваря вратата на новите бизнес инициативи до 19 август, когато Меркурий отново ще тръгне директно и ще дада старт на нови творчески дейности. На 27-и действат агресивни и войнстващи аспекти, Марс е най-близо до Земята. Тежка събота за родените във втората декада. Не делете неделимото, не се занимавайте с имотни и наследствени дела. Следобед навлизаме в деня на фонтана от преливаща ениргия и творческа самостоятелност. Ограничете контактите, идете на приятно място сред свои хора. Дайте съгласието си на младите и съгласувайте проектите си с партньори. От 22-и Слънцето ще ви гледа в пречупващ аспект от знака на Лъва. Време е да си вземете отпуск, да ограничите амбициозните проекти и сблъсъците с конкуренцията. На 23-и пасивността е нежелателна, но с нищо сериозно не бива да се занимавате. Сега е момента да се грижите за близките, да правите желани подаръци и да ограничите хапването. Проведете диета до пълнолунието. 24-и е денят на сърцето и сърдечните работи. Време е за обяснения, за обгрижване на тези, които дълго време сте неглижирали в желанието да изпъкнете в работата. 25-и е ден за реформи. Прокарайте нова инициатива, която ще помогне от средата на август да стартирате новите си проекти. Меркурий тръгва ретроградно на 26-и и затваря вратата за нови бизнес инициативи. До 19 август свършете обещаното и това, за което имате срок и договор, но не започвайте нищо ново. 27-и ще бъде особено тежък и рисков ден за родените до 1 май. Каквото се развали, трудно ще се оправи. Внимавайте. В събота търсете спокойствие и осамотение, прочистете мислите, не се събирайте с много хора преди обед. Следобед бъдете вече на местата, които ви зареждат и в компанията на приятели и близки, с които се отпускате и си почивате. Ще ви се обаждат спонсори, ще получите нещо, което отдавна чакате и търсите. В неделя до обед увеличете физическото натоварване, но в умерени граници. Намерете помощници за ремонта, който предстои. Родените в първата декада може да очакват повече проблеми вечерта. 23-24-и са дни на изпитание в чувствата. Едно искате вие, за друго претендират партньорите ви в бизнеса и в любовта. Трудно ще се оправите с проекти и връзки с чужбина. В хороскопът ви дейтват тежки аспекти. Ако споделите идеите си, със сигурност ще ви ги откраднат. Може да се отложат мероприятия, на които разчитате. 24-и е денят на сърцето. Признайте чувствата си, направете жестовете, които се очакват от вас. На 25-и се явете на конкурси. Печелите на на фона на хората с комплекси. На 26-и направете разбор на постигнато до момента. След тази дата не започвайте нови задачи, а довършете обещаното. Меркурий тръгва ретроградно. 27-и е ден зареден с революционни импулси. Родените в първата декада ще действат безкомпромисно. Пълнолунието изостря апетитите. Очертават се конфликти и катаклизми и по света. 21-и ще ви предостави възможности, от които в момента може и да не се нуждаете, но в бъдеще ще се окажат важни и стабилизиращи. До ранния следобед не предприемайте нищо съществено, но след това ще се отворят възможности и варианти, които не са за изпускане. Програмата ви ще се уплътни, ще усетите каква посока е добре да следвате и ще срещате полезни за бъдещето ви хора. Родените около 10-15-и юли ще получат защити и протекции, които не се дават всеки ден. Слънцето напуска вашия знак. Излизате от сатурнова дупка и веднага ще го почувствате като разведряване в отношенията. Планирайте от края на тази седмица отпуск. От 26-и до 19 август планетата на бизнеса Меркурий ще върви ретроградно, а това положение ще стагнира новите инициативи. На 23-и може да изкачите връх в кариерата и да получите неочаквани пълномощия. На 24-и работете повече за нечии интереси. Денят се свързва с благотворителноста и със сърцето. Преди да поискаш каквото и да било дай и обгрижи ближния. 25-и изисква коренно преустройство. Ще се наложи да промените програмата си. Ден на колелото, излизат на преден план пренебрегваните в миналото желания и стремежи. 26-и затваря една врата и отваря друга. Търсете спокойно място за почивка и релакс. 27-и ще е рисков ден, а и аресивният Марс е най-близо до Земята. В събота както и да постъпите все ще трябва да давате. Рисковете нарастват. Бъдете внимателни и не започвайте нищо съществено. Нужна е активна самозащита от чернотата наоколо. Късно следобед навлизаме в деня на фонтана от преливаща енергия. Включва се и каналът на кармичната родова памет. Тази вечер медитирайте над семейните връзки и кармата на рода. Символ на 22 –и е съзиданието и градежа. Слънцето навлиза в Лъв на 22-и в 20 ч. 51 мин. по Гринуич. Настава време да подновите стари връзки. Добре е за ремонти у дома и в личните отношения. До 26-и стартирайте всичко планирано за седмицата, а след това си вземете отпуск или само довършвайте обещаното. Меркурий от вашия знак тръгва ретроградно на 26-и. Към обед на 22-и родените в първите дни на зодията ще изживеят вълнуващи моменти и така до вторник изкачвате връх в кариерата си и получавате заслужено признание. На 23-и идват закъснели придобивки. 24-и е ден за спонсорски инициативи, колкото дадеш толкова ще получиш. 25-и ви среща с комплексите на хората. Ще донесе късмет и ползи това, което уредите сами. 26-и ни връща към недовършените проекти. Съберете хората, с които ще приключите поетите задачи. На 27-и се отваря огромен апетит. Родените в първата декада ще бъдат поставени на тясно. Здравето е нестабилно. Не рискувайте излишно. От обед в събота до неделя на обед ще имате чудесни мигове на релакс, лично и обществено признание и подкрепа. Може да се появи благодетел, когото чакате отдавна. Приемайте предложения, пътувайте и гостувайте. Съботната вечер може да ви срещне с този, когото търсите отдавна. В неделя се приберете навреме. С навлизанете на Слънцето в Лъв вие навлизате в сатурнова дупка и ще го почувствате още в неделната вечер. Не се претоварвайте и не искайте много. Добре е да се проведе прочистваща диета и да се разчистят преблемите в отношенията. В понеделник енергията достига високи нива, но и конкуренцията ще е голяма. Не си позволявайте пасивност, но не позволявайте и намеси в работата и връзките. На 24-и се дава милостиня и се прави това, за което някой те помоли. Вечерта настъпват обрати, които може да променят изоснови живота ви. 25-и ще ви помогне да се справите с тежък проблем. Приемете предложенията, които ви отправят. На 26-и Меркурий тръгва ратроградно, време е да се обърнем назад към недовършените дела и да си поискаме дължимото. Може да ви изплатят дължими суми. Не бива да оставаш длъжен, независимо на каква позиция си. Пълнолунието на 27-и е придружено с лунно затъмнение, което е знак за опасни положения, засягащи повече масите, жените и децата. Планирайте за съботната вечер среща с потенциални благодетели и спонсори. Съберете семейния съвет и решете как да действате по отношение на имотни и неследствени дела. Този уикенд ще срещне хората, които взаимно ще си помогнат и услужат във времето напред. Енергията ви блика и търси поле за изява. Планирайте за следващите два дни спонсорски и благотворителни прояви и така сами ще станете обект на благотворителност. 24-и е денят на сърцето. Жестовете ще се помнят. Някой ще ви помогне да свършите работа, която не е за сам човек или изисква обединените колективни и колегиални усилия. Тези дни са тестова програма за хората, на които можем да разчитаме и да се опрем. На 25-и полезните мисли и вещества лесно се усвояват. Сега е момента да се усвоят и някои уроци. За родените в първата декада ще стане напечно, ако отказват да ги приемат. В този ден ще си проличат хората с комплекси. 26-и затваря вратата пред бизнеса по отношение на новите проекти и дейности. Меркурий тръгва ретроградно и насочва силите ни към приключване на задачите. Някъде ще се обяви и фалит или временно ще се затвори дейност. На 27-и нищо не става по дипломатичен път. Пълнолунието е придружено с лунно затъмнение. Природата действа агресивно. Ще се раждат деца, които ще разрушат статуквото. В събота имате шанс да срещнете покровител. Важното оставете за следобед, когато късметът ще ви следва, ще се случват събития, които ще ви изведат на претижни позиции в бизнеса и в обществото. Родените около 10-15 ноември да си отварят очите и сърцето и да не пропускат нито една възможност. В следващите дни ентусиазмът ви гасне. Ще работите за чужди интереси и ще правите услуги. В понеделник пасивноста е нежелателна, но не бива да губите контрола в ситуацията. 24-и е ден за спонсорски инициативи. Включете се в благотворителни проекти и ще ви се върне. На 25-и първо обърнете внимание на външния си вид. Предстоят срещи, на които трябва да изглеждате магнетично. Ден на колелото, на възкачвания и падения. Ще се оваканти място, което трябва бързо да заемете. Конкуренцията е жестока. До 26-и стартирайте нов бизнес проект и се внедрете в нова среда. 26-и определя окончателно позиции и отбори. След тази дата не се препоръчват промени, както и сключване на нови договори. Меркурий тръгва ретроградно. Може би най-тежкият ден за родените до 1 ноември ще бъде 27-и. В хороскопа ви действа опасен кръст на планетни сили. Включеният в него Марс е най-близо до Земята и няма как да не се усетят агресивните му импулси. На всичко отгоре предстои и Лунно затъмнение, което е знак за бедствия и аварии. Съботният ден започва с изкушения и измами, с нещо неприятно, което предизвиквате сами. Ако следобед направите несъзнателен избор или незнайно как тръгнете в дадена посока, продължете. Съдбата ще ви заведе точно там, където е важно за вас и където са благодетелите ви, дори и да не го съзнавате. В неделя Луната навлиза в Стрелец. Предстоят пътувания, рокади на работното място и у дома. От тази вечер Слънцето ще ви гледа в брилянтен аспект от знака на Лъва. На 23-и енергията Кундалини се активизира, пасивният човик ще претърпи поражение. Дано добре сте планирали задачите за деня. Не се разсейвайте, контролирайте емоциите. На 24-и може да получите нещо даром, да влезе в престижна среда и да получите облекчение на разходите. Ден за благотворителни прояви. Давайте от сърце и приемайте това, което ви дават. 25-и е ден за обвързване, символи са пръстена и колелото. Нещата така ще се завъртят, че ще се окажете търсени и желани партньори там, където в миналото са ви отказвали. 26-и помага да се диференцират нуждите и да се оформят групите. До 19 август Меркурий ще върви ретроградно и ще ви връща към недовършеното. Сега е момента да отидете на почивка. Не планирайте старт на нови проекти. В петък ще се случват тежки и негативни събития, но вие ще ги избегнете. Към обед в съботния ден навлизаме в деня на фонтана от преливаща физическа и духовна енергия. Предстои ви среща с благодетел. Ако сте на силно родово място, сред най-близките си хора ще се заредите и ще постигнете максималното в следващите дни. Всички сили да се насочат към благоустройството на дома и офиса. Започнете ремонт или строителство. Новите инициативи ще са успешни ако тръгнат до 26-и. В неделя не се претоварвайте, изпълнете обещанията дадени на близките и намерете заместници за работата, която ви тежи. На 23-и може да покриете определен норматив и да заемете поста, за който кандидатствате. Чакайте подаръци от съдбата и във вторник, когато е добре да се правят услуги и да се посещават спонсори. Ще ви направят и безплатна реклама. Денят покровителства чувствата и любовта. Време е за признание, за благотворителни жестове и дарения. 25-и ви изправя пред избор, който бързо трябва да направите. Денят е магичен, невъзможното ще стане възможно до вечерта независимо как ще потръгнат нещата. Отнесете се с разбирне към старите проблеми и ще ги уредите. Луната навлиза в Козирог и бърза на среща със Сатурн. Който с колебае и страхува ще загуби време и позиции. 26-и помага да се решат семейни и наследствени дела. Очертават се групите по интереси. В петък не поемайте излишни рискове. Тежко начало на съботня ден. Може да получите неприятни вести, които ще променят плановете ви за уикенда. С напредането на деня може да намерите тайни източници на покровителство и сила. Навлизаме в деня на фонтана. Енергийният ви потенциал нараства, но ще се намере кой да ви използва и предизвиква. Представете се ясно линията, която трябва да следвате и не се отклонявайте независимо изкушенията. От 22-и Слънцето ще ви гледа в опозиция от знака на Лъва Интересите ви ще се сблъскат с тези на по-силните от вас или с тези, от които сте си позволили да зависите. На 23-и са възможни пътувания. Не се претоварвайте и се погрижете за близките. Важно е във всеки момент да контролирате ситуацията, дори и чрез подставени лица и заместници. На 24-и ви връщат дълг на обич и внимание, но и вие трябва да се издължите. Включете се в спонсорски инициативи и очаквайте подкрепа в труден момент. На 25-и може да получите предложение, за което не сте готови. Родените в първата декада ще изживеят стресиращи моменти в следващите дни. Предстои пълнолуние във вашия знак съпроводено с лунно затъмнение. Следете знаците на съдбта и не предприемайте нищо ново. Не участвайте в залагания и не правете облози. Стойте далече от хазарта и изкушенията, които и друг път са ви проваляли. Каквото загубите трудно ще си върнете. Този уикенд ще ви срещне с покровители и с хора, които ще ви донесат радост и любов в бъдеще. Съботната вечер ви сблъсква с шансове, които отдавна чакате. Може да намерете нови източници на сила, възможности и ресурси. Действайте в посоката, за която имате предчувствие за успех. В неделя някой ще бъде коронясан с тежка корона. Задълженията ви нарастват поради избора, който правите, но и щастливите моменти ще са повече. 23-24-и ще ви сблъскат с тези, към които имате дълг и които сте пренебрегвали в миналото. Не може да отлагате решаването на старите проблеми. Тези дни ще донесат раздели в любовта и връзка, която може да ви откаже от едно за сметка на друго. До 26-и стартирайте проектите, които сте подготвили, явете се на изпити и конкурси и задвижете набелязаните промени. На 24-и се дава милостиня и се прави това, за което те помолят. До вечерта и една ваша молба или желание може да се изпълни. 25-и носи късмет на хората с комплексно мислене и бляскава визия. Обърнете внимание на външния си вид. Облечете новите дрехи, предстоят важни срещи. До вечерта ще елиминирате от живота и работата си хора с комлексарско мислене. На 26-27-и постигате отдавна гонена цел, получавате пари и признание. Пълнолунието на 27-и активизира опасни апетити, назряват конфликти, водят се тежки битки. Контролирайте емоциите.", "date": "2018.07.20", "title": "Седмичен хороскоп 21-27 юли 2018"}
{"url": "https://www.monitor.bg/bg/a/view/parlamentyt-s-moratorium-vyrhu-priemaneto-na-migranti-ot-es-obzor-105999", "text": "Парламентът задължи кабинета да не подписва двустранни споразумения за обратно приемане на мигранти от страни от ЕС, в които те са попаднали, след като първоначално са били на българска територия. Мярката е част от решение, което бе гласувано с пълно единодушие от депутатите в присъствието на премиера Бойко Борисов. То бе подкрепено от всички 177 народни представители в залата. Преди това в НС се проведе разискване по темата за мигрантския поток. От БСП и ГЕРБ бяха внесли две различни проекторешения. Първоначално социалистите предлагаха няколко неща, сред които кабинетът да вземе решение срещу приемането обратно на бежанци у нас. По време на дебатите Борисов пък даде да се разбере, че е на опозицията. Така след един час почивка и бистрене на текстовете от председателския съвет в кабинета на шефката на НС Цвета Караянчева се стигна до крайното общо проекторешение, подписано от всички шефове на парламентарни групи. В крайна сметка освен да не подписва двустранни споразумения, НС задължи правителството да внесе позиция за общо решение на ЕС по въпроса с мигрантите, както и до 30 септември да представи пред депутатите предложенията на страната ни за реформа на Дъблинската система за убежище. Самият текст на предложенията бе прочетен от соцлидера Корнелия Нинова, която накрая благодари за разума на депутатите от ГЕРБ. \"Мисля, че защитихме националния интерес на България и общоевропейския\", каза Нинова. Преди това пък министър-председателят обяви от парламентарната трибуна, че италианският му колега Джузепе Конте е поискал и от България да приеме мигранти, спасени от препълнен кораб в Средиземно море. Конте от ЕС да приемат колкото се може повече бежанци. \"Аз отговорих, че не можем да вземем. Отказах\", посочи Борисов и уточни, че това са направили също Ирландия и Испания. По думите му обаче натискът е налице. Той обясни, че Италия поискала от ЕК да се създаде специален орган, който да налага автоматично решение при такава ситуация. В същото време Борисов изрази опасения България да не залитне в другата крайност, като даде пример с наказателната процедура, която ЕК е започнала срещу Унгария заради отказа й изобщо да подпомага мигрантите. „България е единствената в ЕС, която се справи с мигрантите, потокът е почти нулев, а страната ни е давана за пример“, отчете Борисов пред депутатите. И констатира още, че в момента по думите центровете за мигранти у нас са пълни едва на 10-11%. Той за пореден път подчерта, че без споразумението с Турция не можем сами да се справим при една мигрантска вълна. „Какво ще се случи с оградното съоръжение? Ще го съборят. Кой ще даде заповед да се стреля“, попита риторично Борисов, който  Ангела Меркел, която със същите трикове била вкарана в тази процедура, както нея с „козичките\". Премиерът припомни, че в началото на мигрантската вълна, когато Меркел казала фразата: „Елате!”, имало много мощна хибридна война и снимки на трупове и деца. „Така вашите депутати ви закараха в село с чумата и вие да галите козичката. Много умилително. Аз също много обичам животните и ви завидях”, коментира с ирония Борисов.    ", "date": "2018.07.20", "title": "Парламентът с мораториум върху приемането на мигранти от ЕС (ОБЗОР)"}
{"url": "https://www.monitor.bg/bg/a/view/okosharili-trimata-nadzirateli-zaradi-avtokradeca-iskren-marinov-105997", "text": "Заради известния варненски автокрадец Искрен Маринов, който излежава присъда от 6 години и 8 месеца за кражба на 19 луксозни лимузини от Варна и Бургас, окошариха тримата надзиратели от затвора. Това твърдят източници на „Монитор“, според които затворниците знаели за уговорката на Искрен с надзирателите, които регулярно го пускали на свобода. Когато в затвора една тайна се знае от повече от двама души, вече става обществена, коментира още един наш източник от местния ъндърграунд. Така информацията стигнала до ушите на директора на затвора във Варна, комисар Йордан Йорданов, който подал сигнал до Прокуратурата в Морската столица, че надзиратели системно пускат видния автокрадец на свобода. „За три седмици е организирано проследяване със СРС и са са установени нерегламентираните контакти на затворника с тримата задържани надзиратели. Те са дългогодишни опитни служители в системата. Срещу тях са събрани достатъчно данни за започване на досъдебно производство, коментира окръжният прокурор на Варна, Владимир Чавдаров. Появи се и информация, че единият от тях е Николай Тонев от Синдиката на служителите в затворите, която е потвърдена официално пред Нова ТВ от шефа на синдиката Христо Илков. В края на деня след задържането на Маринов от полицията във Варна, единият от надзирателите го потърсил по телефона, за да му напомни, че наближава вечерна проверка, но попаднал на разследващите. По-късно в дома му били открити много мобилни телефони. Разследващите установяват дали надзирателите са действали в комбина с автокрадеца и дали в дните на нерегламентираните му отпуски, той не е извършвал и други автокражби. Проверява се и дали има други затворници, които също да са пускани на свобода по същата схема. Засега информаторът се пази в тайна, като разследващите разчитат на нова информация и разкрития за злоупотреба със служебно положение или други нердности в затвора. На 21 юли Окръжната прокуратура във Варна внася искания във Варненския окръжен съд за определяне на мерките за неотклонение на тримата задържани служители от надзирателския състав на варненския затвор.", "date": "2018.07.20", "title": "Окошарили тримата надзиратели заради автокрадеца Искрен Маринов "}
{"url": "https://www.monitor.bg/bg/a/view/dezinfekcija-na-kolite-po-granicite-obzor-105998", "text": "Извънредни мерки са въведени по границите с Гърция и Румъния, като целта е да не се допусне на наша територия да премине заразата от африканска чума по свинете. На граничните пунктове се дезинфектират преминаващите автомобили и е забранен вносът на храни, съдържащи свинско. „При подаване на сигнал от Гранична полиция изземваме констатираните хранителни продукти, съхраняваме ги във фризер, след което се унищожават в екарисаж. Взети са адекватни мерки по всички пунктове, по границите на България”, съобщи д-р Атанас Атанасов от Българската агенция по безопасност на храните. Директорът на Областната дирекция на БАБХ в Русе д-р Георги Дянков обясни пред „Монитор“, че на Дунав мост се извършва избирателно дезинфекция на автомобили, в които е установено пренасяне на свинско месо, колбаси, шунка или други забранени хранителни продукти. Въпреки предприетите от румънските ветеринарни власти строги мерки срещу африканската чума по свинете, огнищата на заразата в северната ни съседка растат. В началото на юли бе съобщено, че те са над 230, уточни той. Същевременно Определените са: магистрала „Тракия“ при разклона Цалапица - Белозем и пътищата между Карлово и Калофер, Първомай - Поповица, и пътят за Асеновград. Ще бъдат дезинфектирани и по-големите паркинги в Пловдив. На входно-изходни артерии ще има и полицейски патрули. Междувременно МВР шефът Валентин Радев и земеделският министър Румен Порожанов дойдоха в НС, за да обяснят на депутатите каква е ситуацията с чумата по дребния рогат добитък и какви мерки се предприемат. Порожанов се оплака, че стопаните не са пуснали ветеринарите и експертите да вземат втори проби. Става дума за град Болярово, където има вторично огнище. Порожанов уточни, че фермата, в която са изискани втори проби, е изолирана. Животните нямат клинични признаци и именно затова са се разбрали със собствениците да се вземат нови проби. Той обясни, че има само две стада, които не са евтаназирани, едното от тях на баба Дора в Шарково. Той пак повтори, че няма заразени сред животните на баба Дора, първата проба е отрицателна, но Поради близостта си с други стада, в които са установени положителни проби, е необходимо те да бъдат евтаназирани. Порожанов каза още, че една от козевъдните асоциации е поела ангажимент да осигури на баба Дора нови 100 кози, след като падне карантината в Шарково. Вече са започнали изплащанията на обезщетенията на стопаните от селата Крайново, Странджа, а в понеделник собствениците на евтаназираните стада в Шарково също ще получат парите си. Валентин Радев пък изтъкна, че всички, които идват да помагат на баба Дора или на когото друг поискат, не съзнават, че това е пренасяне на заразата. Той определи ситуацията в страната като кризисна. Министърът призова да се спазват указанията на МВР и да се повиши доверието в хората. „Моля за дисциплинираност, хората да изпълняват указанията. Усещам как само след няколко дни ще ни обвините, че не сме взели твърди мерки. Вече чувам такива гласове”, каза министърът. На свой ред депутатите призоваха да не се допускат хора до местата със заразата. Бюрхан Абазов от ДПС пък обясни, че има разлика от 100 животни между първоначално регистрираните, унищожените и тези, които са останали. Той се надява тези животни да не са пренесени нелегално в багажници на коли във вътрешността на страната.   Опасността продукцията да разнася вируса е много голяма, затова се налагат икономически санкции. Това е казал шефът на БАБХ Дамян Дамянов по време на първия председателски съвет от 17 юли, стана ясно от стенограмите от заседанията, изискани и публикувани от БСП. \"Най-напред ЕК ни наложи санкция върху целите области. Успяхме да ги убедим, че мерките, които вземаме, ще бъдат ефективни, и те свалиха санкциите само на общинско ниво – по границите. Оттам нататък всеки път, когато излезеше положителна проба, на база на анализ дали животните от стадата са в контакт, се вземаше решение за евтаназия\", е казал още Илиев. По думите му, ако вирусът бъде спрян, ще има ограничения само за половин година на територията на седемте общини в Ямболско като сиренето, млякото и месото от там ще се продават само там. Ако обаче се увеличели огнищата, имало вариант за ваксинация, но ако бъде приложен, ще се използва само за общините в Странджа и тогава ще има ограничение да се търгуват от там месо, мляко и млечни продукти за 2-3 години - в рамките на ЕС и ОИЕ. В случай че заболяването се разпространи, е възможно да има забрана за търгуване на месо, мляко и млечни продукти от България на цялата територия на ЕС.", "date": "2018.07.20", "title": "Дезинфекция на колите по границите (ОБЗОР)"}
{"url": "https://www.monitor.bg/bg/a/view/kradat-po-nad-2000-kucheta-godishno-106002", "text": "По над 2000 кучета годишно се крадат у нас. Те най-често се отмъкват с цел препродажба, изнасяне в чужбина или искане на откуп, разказаха разследващи пред „Монитор“, които ежедневно се занимават с жалби от потърпевши граждани. Оказва се, че най-атрактивни са ловните породи кучета, чиято цена започва от 1000 лева, особено за добре обучено животно. Именно и на година поне 1000 ловни екземпяри от породите англо-френско малко гонче, Бигъл хариер, словашкия птичар раухбарт, сен-жерменския брак и плот хаунд и други елитни четириноги изчезват и то по време на лов. Схемата за залавянето им е много проста. Ловците предпочитат основно мъжки кучета, а те са и едни от най-лесните за залавяне. Необходимо е просто разгонена женска, която се връзва в близост до мястото, където ловците пускат помагачите си. Така вместо да гонят дивеча – едър, дребен или пернат, кучетата отиват направо при женската. След това нещата са елементарни. Хвърля се одеало върху тях и се озовават в багажника на крадеца. След това се продават в съседен регион, където ловците на драго сърце дават по 400-500 лева за животното. „Бизнесът е изключително доходоносен. При над 150 000 ловци в страната е нормално всеки един от тях да иска добро ловно куче. Всеки един от тях е потенциален клиент, тъй като не всички могат да си позволят да си закупят добро ловно куче. Не могат и да обучат. Затова и крадците са заели тази ниша, обясниха разследващи пред „Монитор“.", "date": "2018.07.20", "title": "Крадат по над 2000 кучета годишно"}
{"url": "https://www.monitor.bg/bg/a/view/telefon-nito-za-hora-nito-za-jivotni-105986", "text": "\"За величието на една нация и моралния й прогрес може да се съди по отношението й към животните\". Тази забележителна мисъл принадлежи на великия Махатма Ганди. Ако ние, българите, решим да измерим моралния си прогрес според нея, резултатът би могъл да ни разплаче. Нещо повече, би следвало да ни засрами. Как иначе да си обясним, че в XXI век много нашенци се отнасят към всяка живинка, която не се стриже, не се коли и не се дои, като към вещ непотребна, която изисква само разходи, затова трябва да бъде унищожена. Ето например тези дни във Велико Търново се е появил поредният зоофоб, който умъртвява улични котки по най-жесток начин. Помним случая на кучето с отрязаните крака. В Югоизточна България все още изпълняват дивашкия обичай на тричене. В същото врeме, ако гражданин, станал свидетел на насилие над животно, набере единния телефонен номер 112, по – вероятно е да не бъде изпратена полиция на мястото на престъплението. Да, на престъплението. Защото измъчването на животни от няколко години е инкриминирано като престъпление по три члена на Наказателния кодекс. От 1 януари до момента са подадени близо 100 сигнала за подобно деяние. От декември миналата година до сега има издадени 20 съдебни решения. Въпреки тези цифри не всички мъчители и убийци на четириноги, пък и на птици, са получили заслуженото наказание. Защо тогава осъдените са толкова малко? Причини много, но основната е трагикомична. Оказва се, че когато човек позвъни на телефон 112, за да съобщи, че комшията му по двор дере жива котка на дувара например, операторката дълго ще го разпитва, докато накрая съчувствено ще му сподели, че не е наясно към коя графа от зададения електронен модел да отнесе деянието, за да го запише. А оттам насетне, пак неясно за нея, към кого да се обърне. По тази причина дори кварталният да е на две пресечки от дувара на мъчителя, онзи ще одере котката, че и жива ще я зарови и никой няма да разбере. Затова се предвижда да бъде създаден отделен горещ телефон, на който хората да се обаждат само за инциденти с животни. Това безспорно е похвално. Ще се осигурят още работни места, а служителите при добра организация и обучение биха могли да вършат добра работа. Въпросът обаче е като цяло да се промени работата и експедитивността на работещите на тези телефони. И сега се случва от 112 да задават откровено тъпи въпроси и още по-тъпи съвети, които само губят време, но не помагат никак да бъде осуетено престъпление. Нагледен пример: Очебийно пиян влиза със залитане в автомобила си. Прави няколко неуспешни опита да запали колата. Звъня на 112, съобщавам адрес, а от там ми казват, че не са наясно към кое РПУ е адресът, но ме съветват да наблюдавам пияния и ако потегли, да намеря дежурни полицаи, на които да съобщя. Втори пример: Тийнейджъри със скейтбордове се спускат между колите по наклона на оживен столичен булевард. Звъня. Операторката ме пита за адреса. Казвам й в коя отсечка от булеварда се движат младежите. Отговаря ми, че не може да приеме сигнала, защото не давам точен адрес с номера на улицата. Оказва се, че 112 не работи за хората, какво ли остава за животните. Да се надяваме, че новата линия няма да работи по същия начин.      ", "date": "2018.07.20", "title": "Телефон нито за хора, нито за животни "}
{"url": "https://www.monitor.bg:443/bg/a/view/popizpylniteljat-paskal-izdade-album-s-shlagerite-na-evropa-105994", "text": "Попизпълнителят Христо Паскалев-Паскал издаде албум „Шлагерите на Европа“. Това съобщиха от Сдружение „Спектър 21 век“, което е автор на проекта и уточниха, че той е посветен на първото Българско председателство на Съвета на Европейския съюз. Компактдискът се реализира под мотото: „Да живеем заедно в Европа, значи и да пеем заедно нейните шлагери“. Той съдържа по една шлагерна песен от 15 европейски страни: България, Великобритания, Германия, Гърция, Ирландия, Испания, Италия, Полша, Португалия, Румъния, Словакия, Унгария, Франция, Чехия, Швеция. Подборът на повечето от тях е направен със съдействието на посолствата или на културните им институти у нас. „Идеята, заложена в проекта, е народите от ЕС да се сближат чрез езика на шлагерните песни. Целта му е те да достигнат до възможно най-широка аудитория. Възрастната публика да си припомни, а по-младата да се запознае с едни от най-известните шлагери, създадени преди години и станали емблематични“, обясниха от Сдружение „Спектър 21 век“. Христо Паскалев-Паскал има богат репертоар от над 250 песни на 20 езика, издадени в 11 албума, 7 CD и 4 MC. Той е носител на много престижни награди, сред които и от ООН. Представянето на новия му албум е съпътствано от концерти в цялата страна.", "date": "2018.07.20", "title": "Попизпълнителят Паскал издаде албум с шлагерите на Европа "}
{"url": "https://www.monitor.bg/bg/a/view/tom-djouns-vleze-v-bolnica-105996", "text": "Легендарният певец Том Джоунс бе приет в болница. Причината – бактериална инфекция. Наложи се 78-годишната британска звезда да отмени предстоящия си концерт в Чичестър заради влошеното си състояние. За това съобщи самият той в профила си в Туитър. Изпълнителят на Delilah не пропусна да благодари на армията си от фенове от няколко поколения за подкрепата и разбирането. Джоунс се надява да се възстанови бързо и да излезе на сцена този уикенд, когато има предвидени участия в в германската зала Elmsland Arena и Питърбъро. Отмененият концерт в Чичестър ще се състои на 12 август.      ", "date": "2018.07.20", "title": "Том Джоунс влезе в болница"}
{"url": "https://www.monitor.bg:443/bg/a/view/sedmichen-monitoring-16-20-uli-105982", "text": "Баба Дора и нейните дечица. Отец Иван и неговите питомци. Едно общество се определя и по каузите, които споделя и по дефинициите, които лепи. Не е много добър показател, че човешките съдби ни вълнуват по-малко от животинските.   Глоби за шофьорите, които дават стотинки на миячите на стъкла по светофарите. Тази щуротия е хрумнала на някоя умна глава и като нищо ще изникне като член, параграф или каквото там се води в Наредбата за обществения ред в София. Ни така, ни онака. Ако откажеш да платиш някой лев на мияча с мръсната гъба и пластмасовата бутилка, в която някога е имало вода, а по-преди безалкохолно, най-много да ти замаца стъклото или да се изплюе върху му. Изръсиш ли му стотинки в шепата, пък ще ти излезе солено, защото ще ти напукат глоба. Един вид поощряваш тази дейност като заплащаш за нея, а е ясно, че разхождащите се между колите дечурлига с няколко нюанса тен по рождение, не само не отричат приходите си, но и създават предпоставки за инциденти. И каква е разликата, ако просят с паничка? Просията също е незаконна. Да сте виждали някой да санкционира взимащите или даващите?     Щом ще се глобяваме, ето още някои идеи: глоба за хвърляне на стотинки в шадравана, глоба за разгонена котка, която мяучи в късните часове, глоба за рисуване с тебешир по асфалта, глоба за къса пола, която навява неприлични мисли у мъжкото съсловие и поражда завист у женското. Това последното май го е имало някога, та ако ще си търсим поводи да се санкционираме, не е зле да се поровим в архивите. Или да питаме по-възрастните, които още помнят кое как е било     Пред касата на ЧЕЗ: - Така, гражданино... псувате на обществено място?! Сега набързо една административна глобичка ще ви нач*каме...       Световен ден на емотиконите. За тези, които не знаят – това са онези питки, с които илюстрираме състоянията си. Някои ги възприемат и като личица. Емотиконите са същото като лайковете. Някои ги колекционират. И до такава степен са се вманиачили в това занимание, че държат сметка на хората, които са лайкнали едно, пък не са лайкнали друго. Точно като онова пиянско състояние, в което задаваш ребром въпроса: „Ти мен уважаваш ли ме?“.     Никога не е късно човек да стане за резил. Включително и с емотиконите. Затова не е излишно да се припомни, че в Италия, Испания, Португалия, Гърция, Аржентина, Бразилия, Колумбия, Куба и Уругвай емотикончето с вдигнат показалец и малък пръст означава: „Малей, к'ви рога си навирил. Колекционерска стойност имат направо. Между другото как е жена ти?“. В Китай емотиконското ръкомахане е обида. Нещо като: „Аре, бегай оттук!“, „Хващай гората!“, „Върви на майната си!“ и други производни. Вирнатият нагоре палец е неприличен жест в Иран, Ирак, Афганистан и Нигерия. Жестът за мир с вдигнати показалец и среден пръст във Великобритания пък е равносилен на тегленето на майна. Не на последно място – крийте си емотиконите, ако не искате да си докарате някой семеен скандал. Не се знае как ще бъде разтълкуван жеста ви от половинката. Нали знаете израза: „На страха очите са големи“. Е, на ревността емотиконите са големи.     Семеен спор - Миличка, нещо ми се виждаш сърдита. Да не би да ме ревнуваш? - Не. - Кажи ми честно, ревнуваш ли ме? - Не. - Ама наистина ли не ме ревнуваш? - Казах ти вече - не. - Милата ми тя, ела да те целуна. - ЦЕЛУВАЙ СЕ С ОНАЯ ГРОЗОТИЯ, КОЯТО ПОСТОЯННО ТИ ЛАЙКВА СТАТУСИТЕ ВЪВ ФЕЙСБУК!!!         Една разплакана баба с козичка трогна коравите сърца на българите. Баба Дора и нейните деца, както тя ги нарича. Ентусиасти заформиха палаткови лагери в село Шарково, за да преградят пътя на убийците на „децата“. „Няма да дам стадото ми да бъде евтаназирано. Само през трупа ми“, зарече се баба Дора, бурно подкрепяна от доброволците, които се солидализират с нейната драма. Когато и както да приключи тази история, протестиращите ще се приберат у дома с чувство за изпълнена мисия. Ще метнат пържоли на домашното барбекю и ще отпразнуват победата. Без да ги е грижа, че в този момент някой друг може да сервира на децата си заразено мляко. Нищо чудно хитруването на дребно с изнасяне на заразени животни в съседни села, докато надвисналата над стадата заплаха отмине, да доведе точно до този ефект.     Животновъдите имат право да се притесняват за поминъка си. И уверенията, че ще бъдат обезщетени ни най-малко не намаляват страховете им. Подстрекателството да се възпрепятства вземането на мерки срещу заразата обаче е не само опасно, а и престъпно деяние. И емоциите около съдбата на милите животинки нямат място в този казус. Още повече, че за част от доброволците в Шарково козичките на баба Дора са нещо като домашни любимци, които трябва да бъдат гушкани, милвани, хранени и поени. Те изобщо не възприемат стадата като поминък. И това омешване на понятията изкривява представите им.     Прави впечатление, че каузите, в които има замесени животни – независимо дали става въпрос за кравата Пенка или за дечицата на баба Дора, трогват даже и хора, които иначе са равнодушни към трагедията на семейства, изгубили истинските си деца. Било то при катастрофи, причинени от човешко нехайство, било то при извратено убийство. Не правят палаткови лагери, не искат възмездие, не настояват за справедливост. И това показва, че така нареченото гражданско общество има сериозен проблем, защото се възпалява избирателно. А точно тук пък идва ролята на стратезите, които си правят тънки сметки, че яхвайки вълната на недоволството, може да реализират ползи. Дори с риска да навредят на съгражданите си.     Четири оставки – това е пировата победа за част от протестиращите по повод мерките срещу чумата по животните. Честито на печелившите!         Спипаха трима надзиратели, които си докарвали извънредни доходи като пускали на своя глава пандизчии в домашен отпуск. Не бързайте с оптимизма, това не е едно добро начало, а просто случайност. Както добре знаем, съдът в такива случаи излиза със странни решения. Като нищо ще се окаже, че надзирателите са пускали затворници самоволно, но не са осъществили облаги от тази си дейност. За всеки е ясно, че такива оневинителни присъди са мижи да те лажем, но така стоят нещата у нас.     Надзирателите от варненския затвор, работещи в затворническото общежитие в Разделна, се издъниха с автокрадец, който в периода от 31 май до 18 юли цели шест пъти бил извън пределите на общежитието, при все че излежава присъда от 6 години и 8 месеца за участие в организирана престъпна група. Остават му да излежи още 4 години и 4 месеца. Това означава, че ще му се наложи да си търси нови помагачи. А в затвора се знае, че който търси – намира. Така както се знае, че всичко си има цена. Цената си знаят и надзирателите, които протестираха, че получават малко пари. Официално това.     Началникът на затвора набива канчетата на трима надзиратели. Те стоят със сведени глави, пристъпват от крак на крак, а той ги хока: - Некадърници с некадърници, нещастници такива! Как, по дяволите, затворникът от шеста килия е успял да се измъкне под носа ви? Че и чистачката не го е забелязала да бяга, че да го подгони поне тя. - Ми, шефе, с ключ си е излязъл, как другояче. - И как, ма'а му стара е успял да открадне ключа за килията? - А, шефе, съвсем не е така. Не го е крал, честно си го спечели на карти.     В столовата на затвора: „За тук ли да ви го сипя или за вкъщи?“     Носталгия: навремето бягството от училище беше по-трудно от бягството от затвора сега.     Пресконференция. Въпрос към шефа на затворите: - Пазите ли добре всички изходи на затворите? - То ние че ги пазим, пазим ги. Ама они бягат през входа.       Католичките, които смятат да се посветят на Христа, вече може да са опитали сладкия плод на греха. Обетът за непорочност няма да е задължителен елемент от ритуала. „Призивът за засвидетелстване на девственост, съпружеска и плодотворна любов към Христос не се свежда до символа на физическото целомъдрие“, се казва в документа на Ватикана, озаглавен Ecclesiae Sponsae Imago. Чудесен повод за групова наздравица с лимонада.     Монахиня събирала съчки в гората, когато я нападнали разбойници с думите: - Майко, давай парите! - Какви пари, чеда мои, аз пари нямам, защото съм съпруга на Господа! - Съпруга на Господа значи, а? Правили, каквото правили. Монахинята търчи в манастира, нахилена до ушите: - Майко игуменке! Голям грях! Даже не един, а няколко. Какво да правя? - Иди при майката икономка, вземи от нея един лимон и го изяж! - И това ще помогне? Ще изкупи ли греховете ми? - Абе, дали ще ти помогне не знам, но поне ще ти махне доволната усмивка.     Някои нямат такива скрупули, особено когато се вричат на милионерски синове. Таман си го помислих и се ощастливих информационно с новината за плеймейтката Светлана Василева, по новому Гущерова, която нямало да си пере сватбената рокля поне година. Сега ако извади и чаршафа от първата брачна нощ и го просне на простора със символа на невинността си, ще избие рибата.            ", "date": "2018.07.20", "title": "Седмичен мониtоринг  (16 – 20 юли)"}
{"url": "https://www.monitor.bg/bg/a/view/lutenicata-detskite-gradini-veche-samo-po-standart-106001", "text": "Лютеницата, която се предлага в яслите, детските градини, училищните столове и бюфети трябва да отговаря само на браншовия стандарт. Това предвиждат промени в Наредбата за детското хранене, които са публикувани за обществено обсъждане. Доматеното пюре, с което се готви на децата не може да бъде по-малко от 22% сухо вещество, като поне 80% от него трябва да е от домати, пише още в наредбата. Забранява се и продажбата на храни с ароматизанти в бюфетите. Чаят в детските градини и ясли, училищните столове и бюфети пък вече трябва да бъде без оцветители, консерванти и ароматизатори. Те не бива да съдържат кофеин и танин. Хлябът, рибата и семото трябва да отговарят на наредбата за здравословно хранене.      ", "date": "2018.07.20", "title": "Лютеницата в градините само по стандарт, чаят - без оцветители "}
{"url": "https://www.monitor.bg/bg/a/view/arestuvaha-policai-za-trygovija-s-kradeni-koli-106000", "text": "Полицаи са арестувани при мащабна акция в „Пътна полиция“ - Габрово. Те търгували с крадени коли. Според непотвърдена официално информация на Нова ТВ единият от арестуваните е началник-група. Претърсвания и изземвания се извършват в момента не само в пътната служба, но и на адреси извън Габрово. По неофициална информация има задържани двама служители в сектора, като единият е на висш пост и е бил началник преди години не само в КАТ. Източници на Нова ТВ от разследващите обясниха, че заподозрените за незаконна търговия с автомобили и пренабиване на номера са наблюдавани дълго време. Все още няма официална информация нито от МВР, нито от прокуратурата за случващото се в Пътна полиция - Габрово.", "date": "2018.07.20", "title": "Арестуваха полицаи за тръговия с крадени коли"}
{"url": "https://www.monitor.bg/bg/a/view/izpisaha-tretata-jertva-na-novichoka-106005", "text": "Чарлз Роули, който миналия месец пострада от отравяне с нарвнопаралитичния агент \"Новичок\" в английския град Еймсбъри, е изписан от болницата, съобщи главната сестра на окръжната болница в Солсбъри Лори Уилкинсън, цитирана от агенция Прес асосиейшън. За изписването на 45-годишния мъж от болницата съобщи и британският телевизионен канал \"Скай нюз\", който се позова на собствени източници. \"Господин Роули е достатъчно добре, за да напусне болницата. За да се избягнат съмнения, изписването на Роули не създава рискове за никого в общността\", каза Пол Косфърд - директор на службата за здравна защита и медицински директор в английската служба за обществено здраве.", "date": "2018.07.20", "title": "Изписаха третата жертва на Новичока "}
{"url": "https://www.monitor.bg:443/bg/a/view/ne-e-jasno-koga-shte-dezinfekcirat-avtomobilite-na-gkpp-dunav-most-105993", "text": "Все още няма яснота кога ще започне дезинфекцията на всички влизащи в страната автомобили на Граничния контролно-пропускателен пункт „Дунав мост“ заради пламналите в съседна Румъния огнища на африканска чума по свинете. Това се разбира от писмен отговор на Областната дирекция по безопасност на храните в Русе след запитване от „Монитор“ за въвеждането на превантивната мярка, която вече се прилага на граничните пунктове „Силистра“ и „Кайнарджа“. „Изпратена е докладна до изпълнителния директор на Българската агенция по безопасност на храните с цел осигуряване на финансиране за възстановяване на съоръженията за дезинфекцията на старото входно трасе или възлагане и изпълнения на мероприятия по дезинфекция от външна фирма“, се казва още в отговора от дирекцията. Дали обаче бързо ще се реши този важен проблем на ГКПП „Дунав мост“, през който минава най-големият трафик от и за Румъния, не се знае, като се има предвид, че действията сега са насочени към разрешаването на кризата с чумата в Странджа. Директорът д-р Георги Дянков обясни, че на пункта към момента се извършва избирателно дезинфекция на автомобили, в които е установено пренасяне на свинско месо, колбаси, шунка или други забранени хранителни продукти. Тя се прави с гръбна моторна пръскачка от служител на Областната дирекция по безопасност на храните. Съгласно указанията тези продукти се изхвърлят във фризери, поставени наскоро на граничния пункт. Уредите обаче са почти празни, защото повечето от влизащите в България румънски граждани знаят за мерките по границата, коментира пред „Монитор“ директорът на Гранична полиция в Русе комисар Димитър Чорбаджиев. Тази е и причината служителят с гръбната пръскачка да няма много работа. Трябва да се отчете също, че при такъв огромен трафик не е възможно да се надникне във всяка чантичка от личния багаж на пътниците. Дезинфекционните вани или гьоловете, както ги наричат още шофьорите, са спрели за функционират на ГКПП „Дунав мост“ през 2007 г., когато България и Румъния влизат в ЕС и границата става вътрешна за общността. Най-вероятно дупката с вода и разтвор ще бъде възстановена на реновираното трасе „Изток“, тъй като канализационната система там е запазена. Дезинфекцията със сигурност ще затрудни допълнително трафика през пункта, в определени дни през който преминават над 4000 автомобила. Въпреки предприетите от румънските ветеринарни власти строги мерки срещу африканската чума по свинете, включително и унищожаване на прасетата в трикилометровата зона, огнищата на заразата в северната ни съседка растат. В началото на юли т.г. бе съобщено, че те са над 230. За първи път болестта е регистрирана в Румъния на 31 юли 2017 г. в северозападния окръг Сату Маре. Най-много огнища към момента има в Сату Маре и окръг Тулча, който е в югоизточната част на страната. В началото на юли т.г. болестта бе потвърдена и в северната част на окръг Констанца, а след седмица бе съобщено за още две огнища там. От заразените райони тези в Констанца са най-близо до България – на около стотина километра от границата. Жертва падна и най-голямото румънско предприятие за отглеждане на свине и преработка на месо в Добруджа „Карнипрод Тулча“. След положителни проби за африканска чума във фермата бяха унищожени 44 580 свине, затворени бяха фирмени магазини, а без работа останаха 500 души. Във всички европейски страни, в които африканската чума е открита през последните 10 години, инфекцията не е ликвидирана. Болестта не е опасна за хората.", "date": "2018.07.20", "title": "Не е ясно кога ще дезинфекцират автомобилите на ГКПП „Дунав мост“"}
{"url": "https://www.monitor.bg:443/bg/a/view/konte-sydi-chelsi-za-9-mln-paunda-105981", "text": "Ръководството на „Челси“ ще трябва отново да се бръкне дълбоко за неустойка на уволнен свой мениджър. Според авторитетния вестник „Таймс\", лондончани са дадени на съд от бившия си наставник Антонио Конте. Италианецът беше уволнен едва миналата седмица, въпреки че се говореше, че клубът ще се раздели с него още в края на миналия сезон. Той претендира за неустойка от 9 млн. паунда, но според запознати с детайлите около заведеното дело и договора на специалиста сумата може и да нарасне. Претенциите на Конте са, че първо е бил уронен престижът му, а второ е загубил бъдещи приходи заради отлагането на уволнението му, тъй като е отклонил оферти за работа, докато е чакал да научи съдбата си.  „Челси“ започна да преговаря с наследника му Маурицио Сари още през май, но в крайна сметка го назначи близо два месеца по-късно. Точно затова Конте претендира, че въпросното закъснение му е коствало много изгоден договор и трябва да бъде подобаващо компенсиран. ", "date": "2018.07.20", "title": "Конте съди „Челси“ за 9 млн. паунда"}
{"url": "https://www.monitor.bg:443/bg/a/view/srybskite-bushoni-na-vasilev-propeli-pred-policijata-v-belgrad-105983", "text": "Любопитни факти от кухнята на разследването на властите в Белград срещу банкера беглец Цветан Василев за умишлен фалит на фабриката в Парачин публикува в най-новата статия от поредицата си за Българския Мадоф сръбският вестник „Блиц“. От материала става ясно, че сръбските подставени лица, които бяха сред пионките, използвани от Василев след бягството му, за да организира вторичния обир на КТБ са пропели пред полицията в западната ни съседка. „Когато през 2014 г. всички безчинства на българския бизнесмен излязоха на повърхността, а българската прокуратура започна разследване, Василев панически опита да спаси каквото може. Една от слабите точки на неговата империя, която започна стремглаво да пропада, беше фирмата „Глъс индъстри“ - бивш собственик на фабриката за стъкло в Парачин. За да запази влиянието си там, Василев най-напред трябваше да смени управителния съвет на „Глас индъстри“, разказва изданието, като посочва, че се обърнал за помощ към сърбина и бивш футболист Драголюб Симонович. Той пък му осигурил трима свои доверени хора от Ратково – брат си Небойша Симонович и комшиите им Ратко Ристич и Петър Видович. Тримата никога преди това не са били в управлението на фирми, като Симонович работел на бензинова помпа и се занимавал с отглеждане на малини. Останалите също били обикновени бачкатори. За Василев това било идеално, защото реално ги правело идеалните подставени лица, за да може да продължи да дърпа конците във фабриката за стъкло и след избухването на аферата „КТБ“, като се пробва да открадне активите на завода по начина, по който заедно с ортаците си у нас успя да сложи ръка на едни от малкото активи, заложени срещу кредитите, раздавани от трезора. „Глас индъстри“ е финансирано от КТБ със 140 млн. лева, налети във фабриката за стъкло в Парачин. В същото време самата фабрика бе обявена във фалит заради фалшив дълг от 47 млн. евро, уж даден й от дружество, свързано с Василев. Именно заради аферата той е разследван в момента от сръбските власти и според тамошния „Блиц“ предстои повдигане на обвинение срещу банкера беглец. От статията става ясно също така, че за разплитането на аферата най-вероятно са помогнали разпитите на подставените лица пред сръбската полиция, проведени през 2015 и 2016 г. Тогава, по молба на българските власти във връзка с машинациите на Василев, братята Симонович, Ристич и Видович са привикани от съседските власти за обяснения. Драголюб, сръбската връзка на Василев, свидетелствал, че наистина е водил брат си и приятели в България, за да подпишат някои документи, и по негови думи: „фиктивно да станат членове на Надзорния и Управителния съвет на „Глас индъстри“. Той отрекъл да е направил това срещу заплащане и потвърдил, че самият той не притежава акции в „Глас индъстри“. Брат му Небойша потвърдил думите му, но признал, че е получил пари от Драголюб за отглеждането на малини.  ", "date": "2018.07.20", "title": "Сръбските бушони на Василев  пропели пред полицията в Белград"}
{"url": "https://www.monitor.bg:443/bg/a/view/opashkata-na-krushkata-105979", "text": "Ето че капанът щракна и за надзиратели, които уж трябва да пазят престъпници, но всъщност осигуряват нови възможности за техни престъпления, като ги пускат подозрително често в отпуски. Прокуратурата вече разследва дали въпросният автоджамбазин не е извършвал нови кражби, докато е бил навън. Зашеметени от звъна на сребърниците, на надзирателите може да не им минава през ум, че по същия начин въдворен зад решетките може да бъде нает за убийство, да го извърши и да си има и желязно алиби. Крайно време беше някой да стрестнe мнимите пазители на закона. Наглото бягство на убийци през централния вход на Софийския затвор, последвалите бягства от цивилни обекти на “преместени” в затворнически общежития, подозрително поощреният със 102 дни отпуска шофьор, премазал четири годишно дете на зебра доказват, че грешката е системна. И че с уволнения по върховете на ръководствата няма да има промяна. Напротив, запазването на схемите, само налива вода в мелницата на популистите, които уж се борят за нова съдебна система, но целта им е единствено да пазят статуквото на криминалния преход. Факт е, че местата за изтърпяване на наказанията досега бяха последна грижа и средствата, които се отделят за това, не са достатъчни. Очевидно е, че трябва да се ускорят отдавна планираното строителство на нови затвори. Но каква ще е ползата от тях, ако бъдат оставени старите корупционни схеми. Те ще превърнат надзирателите в “хотелиери”, на които осъдените престъпници ще плащат, за да се водят на отчет, но всъщност ще си живеят на свобода като “отпускари”. Крушката наистина си има опашка. Нея са подхванали разследващите магистрати и от тях зависи да разбият поредния “параграф 22”, който пази кукловодите, които надничат зад него.", "date": "2018.07.20", "title": "Опашката на крушката"}
{"url": "https://www.monitor.bg:443/bg/a/view/konstantinov-chaka-poslednija-srok-za-systava-za-svetovnoto-105985", "text": "Петима състезатели от мъжкия национален отбор по волейбол на България не тренират пълноценно по време на стартиралата подготовка за световното първенство, което ще се проведе у нас и в Италия през септември. На облекчен режим са Георги Братоев, Теодор Теодоров, Боян Йорданов, Николай Николов и присъединилия се последен Данаил Милушев.     „Ситуацията е не е розова. Наистина малко множко ни дойде, но в крайна сметка това е част от спорта. По-големият проблем е, че сме ограничени с времето и трябва да обявим състава за мондиала\", коментира Пламен Константинов пред БНТ. Крайният срок за обявяването на състава за световното е 30 юли, като селекционерът обяви, че ще изчака до последно. \"Ще задържим топката до последния ден. Това са реалностите, отново ни преследват контузии. А времето ни притиска. Затова ще чакаме буквално до последния възможен момент. Искам да видя кои ще бъдат в състояние да се готвят за световното\", обясни Константинов. В момента волейболистите тренират в София, като се набляга на физическа подготовка. На 23 юли тимът ни заминава за високопланинската база Белмекен, където ще остане до 11 август. В събота националите ще проведат открита тренировка в зала „Христо Ботев“, като състезателите ще бъдат на разположение на медиите от 10:30 до 11:00 часа. В женския национален тим, който също се готви за световно първенство, се завърна либерото на „Марица“ (Пловдив) Ивелина Монова. Досега тя изпълняваше ролята на администратор на тима, воден от треньора на пловдивчанки Иван Петков. Така с Монова маричанките в състава на България станаха 4 - Нася Димитрова, Симона Димитрова, Жана Тодорова и Ивелина Монова, в състава са още доскорошната състезателка на шампионките Лора Китипова и бившите волейболистки на „Марица“ - Силвана Чаушева, Мира Тодорова и Вангелия Рачковска. Монова е участвала на световно първенство през 2014 г. в Италия и на европейско през 2011-а в Италия и Сърбия. Националките стартираха подготовка за първенството в Япония в столичната зала \"Христо Ботев\". Те ще тренират в София до края на месеца, а след това заминават за двуседмичен лагер в Панагюрище, където ще изиграят две контроли на 9 и 10 август срещу Белгия.", "date": "2018.07.20", "title": "Константинов чака последния срок за състава за световното"}
{"url": "https://www.monitor.bg:443/bg/a/view/ebvr-shte-ni-pomaga-za-globalnija-centyr-s-kitaj-105991", "text": "Експерти от ЕБВР да подпомогнат дейността на създаващия се в България Глобален център за партньорство на държавите от Централна и Източна Европа и Китай. Тази възможност са обсъдили по време на среща премиерът Бойко Борисов и шефът на ЕБВР Сума Чакрабарти, съобщиха от пресцентъра на кабинета.  Чакрабарти и  екипът му са на работно посещение в България. Акцент на разговора между двамата било да продължи активното сътрудничество между България и ЕБВР за реализацията на инфраструктурните проекти на Балканите. „България зае и ще продължи да има централна роля и след успешното Българско председателство на Съвета на ЕС за икономическото развитие на региона“, казал Чакрабарти. Двамата обсъдили някои от проектите, свързани с изграждането на коридорите 4, 8 и 10. По думите на Чакрабарти банката ще продължи да фокусира дейността си върху изграждането на стратегическите инфраструктурни проекти, обсъдени по време на Срещата на върха за Западните Балкани в столицата през май, както и на форумите на по „Берлинския процес“ през юли в Лондон. Чакрабарти информирал Борисов за положителните резултати от дейността на предприятията, които банката подпомага. „Малките, средните и големите предприятия, с които се срещнахме, изтъкнаха своите планове за още инвестиции“, посочи Чакрабарти по повод инвестиционния климат у нас. ", "date": "2018.07.20", "title": "ЕБВР ще ни помага за глобалния център с Китай"}
{"url": "https://www.monitor.bg:443/bg/a/view/14-raneni-pri-ataka-s-noj-v-germanija-105984", "text": "Осем души са ранени, трима от които тежко, при нападение с хладно оръжие в автобус в северния германски град Любек, съобщи полицията, цитирана от ДПА. Полицейски говорител каза, че няма загинали. Местният в. \"Любекер нахрихтен\" съобщи, че ранените са 14, двама от които са тежко пострадали. Районът около мястото на инцидента на автобусна спирка е изолиран. Според очевидци, цитирани от местното издание, автобусът пътувал за близкото селище Травемюнде, когато пътник внезапно хвърлил на земята раница, от която излизал дим. След това извадил нож и нападнал пътниците. Шофьорът, който също бил нападнат, рязко спрял и отворил вратите, за да могат хората да избягат, написа \"Любекер нахрихтен\". Нападателят също се опитал да избяга, но е бил задържан на мястото. Местен прокурор не изключва тероризма като мотив за нападението, предаде Ройтерс. През последните години Германия, както и други западноевропейски страни, често стават сцена на тероризъм. Последната кървава трагедия се случи на 7 април в градчето Мюнстер, когато бус се вряза в клиенти на заведение на главната пешеходна улица в града. Тогава загинаха четирима и ранените бяха десетки. Най-кръвопролитен обаче беше атентатът от 19 декември 2016 г. на коледния базар в Берлин. Тогава терористът Анис Амри се вряза в множеството на базара с откраднат камион, като преди това бе убил полския му шофьор. При безразборната атака загинаха 11 души, а 70 бяха ранени.", "date": "2018.07.20", "title": "14 ранени при атака с нож в Германия"}
{"url": "https://www.monitor.bg:443/bg/a/view/grisho-samo-s-dva-turnira-predi-us-open-105989", "text": "Григор Димитров и неговият екип взеха изненадващо решение в подготовката за последния за годината турнир от Големия шлем – US Open. За разлика от други години, този сезон българинът ще заграее за битките в Ню Йорк с участие само на задължителните „Мастърс 1000“ турнири в Канада (06.08-12.08) и Синсинати (12.08 - 19.08). Често в предишни години Димитров започваше турнето на твърди кортове в Северна Америка с участие на АТП 500 във Вашингтон, но този сезон е решил да пропусне надпреварата в американската столица. Миналата година Гришо достигна до осминафиналите във Вашингтон (загуби от Медведев) и „Роджърс Къп“ в Канада (загуби от Робин Хаасе), след което за първи път в кариерата си вдигна трофей от „Мастърс 1000“ сериите в Синсинати без да загуби сет. На US Open обаче българинът изненадващо отпадна още във втория кръг, където беше спрян от Андрей Рубльов.", "date": "2018.07.20", "title": "Гришо само с два турнира преди US Open"}
{"url": "https://www.monitor.bg:443/bg/a/view/gonjat-osydenite-za-huliganstvo-ot-stadiona-105995", "text": "Футболните запалянковци, които имат влезли в сила присъди за хулиганство, няма да могат да стъпват на стадиона. Това предвиждат приетите на първо четене промени в Закона за опазване на обществения ред при провеждането на спортни мероприятия. До момента наказателният кодекс предвижда основно глоба, но дори и с наложена принудителна административна мярка феновете няма да могат да посещават мачове. Ако направят подобен опит, то тогава законодателят е предвидил за тях 480 часа принудителен труд в полза на обществото или иначе казано метене на градинки поне 20 дни.  Друга мярка, за която от години се настояваше, но едва сега беше вписана в закон, е поставянето на видеонаблюдение във всеки сектор на стадионите.  Промените бяха приети на първо четене днес с общо 99 гласа „за“ и 55 „въздържали се“. Новите текстове предвиждат още на спортни мероприятия да се влиза с персонализиран билет или лична карта. По този начин ще се ограничи влизането на спортни събития от провинили се фенове. За целта собствениците на клубове и стадиони ще трябва да осигурят електронни четци на входовете на спортните съоръжения. Със специална наредба ще се уреди и работата на т.нар. стюарди на територията на българските стадиони. Децата пък ще се допускат на спортни мероприятия само при подписана декларация от родител или настойник. Интересен момент са новите 15 състава, заради които ще се налага административна мярка. В тях ще бъде включено носенето на транспаранти, отправяне на ругатни и заплахи, носенето на маски или шалове в опит да се закрие лицето и др.  Срещу посегателство от запалянковците вече освен съдии, полицаи, органи на реда и т.н., ще се защитават журналисти, фоторепортери и оператори.", "date": "2018.07.20", "title": "Гонят осъдените за хулиганство от стадиона"}
{"url": "https://www.monitor.bg:443/bg/a/view/izzeha-oryjie-i-artefakti-v-pazardjishko-105975", "text": "3 пушки без документи и боеприпаси, както и културно-исторически ценности, са били иззети при полицейска акция в различни райони на пазарджишка област. Задържани са четирима души, сред които и 62-годишна жена от баташкото село Фотиново. В ареста са били отведени и Н.П., на 64г. от беловското село Сестримо и В.Я., на 45г. от съседното село Мененкьово.  В техните къщи са намерени общо две ловни пушки и 152 боеприпаса от различен вид и калибър, притежавани без необходимите разрешителни. Екип на сектор „Противодействие на икономическата престъпност“ извършил проверка в къщата на В.А.-  43г. от пазарджишкото село Црънча. На първия етаж органите на реда открили гладкоцевна пушка и 98 патрона за нея. В хода на проверката обаче те се натъкнали на металдетектор и множество предмети представляващи културно-исторически ценности – накити, монети, метален кръст. В резултат на  специализирана операция по противодействие на конвенционалната престъпност, извършена от органите на МВР, в региона са образувани 20 полицейски производства и полицейски преписки само за денонощие, информираха от Областната дирекция на МВР в града. В акцията са участвали екипи на ОДМВР-Пазарджик и районните управления в областта, подпомогнати от служители на Зоналното жандармерийско управление в Пловдив.  ", "date": "2018.07.20", "title": "Иззеха оръжие и артефакти в пазарджишко"}
{"url": "https://www.monitor.bg:443/bg/a/view/izrod-trepe-kotki-v-tyrnovski-kvartal-105972", "text": "Неизвестен изрод трепе улични котки във великотърновския квартал \"Колю Фичето\". За това сигнализираха в социалните мрежи възмутени граждани. На публикуваната в нета снимка се вижда обезглавеното тяло на котка, лежаща върху тротоара. На шокиращата гледка са се натъкнли първо група малки деца, които разказали на родителите си. „Това не е просто брутално. Това не е просто убийство на едно невинно създание. Това е извършено от изверг, от човекоподобно същество. Кошмарът до парка в района на квартала продължава. Тази бруталност трябва да бъде спряна по всички възможни и невъзможни начини”, пише в поста си към снимката Доротея Кирвикова. Останалите потребители също се възмущават и споделят, че в квартала вече имало сигурна над 10 отровени и избити улични котки през последните месеци. Някои дори се заканват още в понеделник да подадат сигнал в прокуратурата или сигнал на спешния тел. 112. Майки от квартала споделят също, че се страхуват да пускат децата си сами да играят в парка за да не станат жертва на психопата, който необезпокояван реже котешки глави.", "date": "2018.07.20", "title": "Изрод трепе котки в търновски квартал"}
{"url": "https://www.monitor.bg:443/bg/a/view/jandarmeristi-se-zakleha-da-spazvat-etichnija-kodeks-105971", "text": "91 жандармеристи положиха тържествена клетва за спазване на Етичния кодекс за поведение на държавните служители в МВР. Тържествената церемония се проведе в Центъра за специализация и професионална подготовка в Пазарджик при Академията на МВР. С тържествената церемония завършва шестмесечната първоначална професионална подготовка на стажантите от Дирекция „Жандармерия“ при Главна дирекция „Национална полиция“. По време на нейното провеждане те получиха познания по общи и специализирани полицейски дисциплини:правна,тактическа, стрелкова, криминалистическа и психологическа подготовка, полицейска лична защита, оказване на долекарска помощ. След приключване на обучението си те придобиват статут на пълноправни полицаи и ще изпълняват своите задачи в структурите, където са назначени, а именно Зоналното жандармерийско управление в София. В своето обръщение доц. д-р Петър Моллов, съветник на вътрешния министър, пожела на младите служители успехи в нелеката им ежедневна професионална дейност и изрази увереност, че те ще продължават своето развитие в полицейската кариера. Завършилите с отличен успех стажанти бяха наградени от името на ректора на Академията на МВР и директора на Центъра за специализация и професионална подготовка-Пазарджик.  Празничен водосвет за здраве и успех отслужиха свещеници от Пазарджишката духовна околия.", "date": "2018.07.20", "title": "Жандармеристи се заклеха да спазват Етичния кодекс"}
{"url": "https://www.monitor.bg:443/bg/a/view/tanciorkata-gabi-ostava-v-aresta-advokatyt-j-tova-e-falshifikacija-snimki-video-105973", "text": "„Това е фалшификация. Досъдебното производство не е приключило. Делото не е предявявано. Няма наказателно производство, което може да приключи без предявяване. Това е престъпление. Аз съм единствен защитник. Прокурор Даниела Андреева е внесла обвинителен акт. Как го е внесла? Питайте нея. И Габриела продължава да стои в ареста незаконно”. Така изригна в районния съд в Пловдив известният адвокат Орлин Търновалийски, който остана шокиран от решението на районния съдия Божидар Кърпачев да не даде ход на делото за промяна на мярката за неотклонение на 21-годишната Габриела Медарова от Пловдив. Причината е, че на 20 юли сутринта от районната прокуратура са внесли в съда обвинителен акт срещу танцьорката и делото вече било в съдебна фаза, тоест мярката за неотклонение трябвало да се гледа от друг състав на районния съд, се аргументира Кърпачев. „Това е пародия. Пълна пародия на правосъдие. Безобразие и подигравка”, изригна в съдебната зала и бащата на Габриела – Здравко Медаров. „Дъщеря ми ли е най-големият престъпник в тази държава? Има хора, убили при катастрофа други хора. Има убийци на свобода, а изкараха Габи най-големия престъпник. Защо се подиграват с нас?”, плачеше и майката на задържаната. Всички те останаха като гръмнати, когато чуха решението на съдията да не дава ход на делото. „Страсбург ли?”, се закани за пореден път адвокат Търновалийски. Още в началото на заседанието той апострофира съдията, че чутия от него термин „паркетно дело” не фигурира в нито един закон. „Нито мокетно, нито паркетно е делото. Не мисля, че трябва да се решава съдбата на един млад човек само по препис от прокуратурата. Не може да съм сигурен, когато ги няма оригиналите”, заяви Търновалийски. По думите му престоят на клиентката му в ареста е вече 2 месеца и 7 дни, което е нарушение на закона. В крайна сметка Габриела Медарова отново бе закопчана от съдебна охрана и за пореден път отведена в ареста. Там тя ще изчака съдът да насрочи дата на процеса, като едва чак на разпоредителното заседание ще може да иска промяна на мярката си за неотклонение. Младата дама ще отговаря пред съда по две обвинения. Първото е, че в средата на април блъсна пияна и дрогирана 11 паркирани коли в кв. „Кючук Париж”, а  второто е, че месец по-късно удари с юмрук в лицето своя връстничка в нощен клуб в града. Прокурорката в процеса Даниела Андреева си тръгна на секундата от съдебната зала, след като съдията прекрати делото и не бе открита за коментар.", "date": "2018.07.20", "title": "Танцьорката Габи остава в ареста, адвокатът й: „Това е фалшификация” (СНИМКИ, ВИДЕО)"}
{"url": "https://www.monitor.bg:443/bg/a/view/izbraha-izpylnitel-za-tiket-sistemata-na-sofija-105977", "text": "Консорциумът „Си Ен Ес- София Тикетинг Систем“ ще изгражда електронната система за таксуване в градския транспорт на София, съобщиха от Центъра за градска мобилност. Консорциумът е получил 100 точки по изброените в поръчката показатели и е обявил най-ниската цена за изпълнение – 73 248 150 лева без ДДС. Съгласно условията на обществената поръчка консорциумът трябва да изгради новата тикет система в рамките на 24 месеца като се предвижда въвеждане в експлоатация на повече от 15 000 устройства, на над 1 350 напълно оборудвани превозни средства от 4 типа транспорт, монтаж на оборудване в 11 депа, 52 метростанции, над 80 търговски обекта, интеграция на съществуващите системи, обучението на 3000 служители на ЦГМ и транспортните оператори. Тук влиза и Центърът за видеонаблюдение. Новата система се очаква да спестява време за зареждане и да гарантира по-лесно удобно валидиране на потребителите в превозните средства. Все още не е ясно дали пътниците ще бъдат таксувани спрямо времето, което са прекарали в градския транспорт или на изминало разстояние. Всеки пътник ще може да зарежда превозния си документ от компютър, мобилен телефон или банкова карта. Транспортните средства пък ще бъдат оборудвани с камери, което ще повиши сигурността, както и борбата с гратиса ще е по-ефективна.", "date": "2018.07.20", "title": "Избраха изпълнител за тикет системата на София"}
{"url": "https://www.monitor.bg:443/bg/a/view/mon-predlaga-za-obsyjdane-vakanciite-i-izpitite-105976", "text": "Министерството на образованието и науката (МОН) предлага за обществено обсъждане график на учебното време и ваканциите, както и за датите и дейностите по провеждане на държавните зрелостни изпити, националното външно оценяване и изпитите за придобиване на професионална квалификация през следващата учебна година. Графикът е качен на сайта на министерството www.mon.bg Според предложения график, Държавните зрелостни изпити остават на същите дати. На 21 май ще бъде матурата по български език и литература от майската сесия, а на 23 май по предмет по избор. Държавните зрелостни изпити по желание да се проведат в периода 28 май - 31 май 2019 г., предвижда проектът. За поправителната сесията август - септември 2019 г. е заложено изпитът по български език и литература да е на 28 август 2019 г., а вторият задължителен - на 29 август. Изпитите по желание ще се провеждат в периода 30 август - 04 септември 2019 г. За първа година седмокласниците ще учат 36 учебни седмици и за учебните занятия ще приключат на 28 юни. Проектът предвижда датите на националните външни оценявания (НВО) за тях да са по различно време от тези за матурите. Така изпитът за седмокласниците по български език да ще е на 17 юни 2019 г., а по математика на 19 юни 2019 г. Подаването на документите за участие в приема за гимназиите ще е от 3 до 5 юли 2019 г. Резултатите от първото класиране на учениците трябва бъдат обявени до 11 юли 2019 г., от второто класиране до 18 юли, а обявяването на незаетите места след втори етап на класиране ще бъде на 23 юли. В проекта се предлага и промяна за външните оценявания за четвъртокласниците. На 9 май 2019 г. трябва да се проведе изпитът по „Човекът и обществото“, а на 10 май по „Човекът и природата“. Проверката на знанията по български език и литература е предвидена за 14 май, а по математика – за 16 май 2019 г. Между 10-14 юни 2019 г. ще се проведе оценяването на дигиталните компетентности на учениците от X клас. Държавните изпити по теория на професията и специалността за придобиване степен на професионална квалификация се провеждат на три сесии – през януари, юни-юли и септември. Те са в зависимост от това, кога желаещите са придобили право да ги положат. Четири са предвидените ваканции през следващата учебна година, които се предлагат с графика за почивните дни. Първата ще е от 1 до 4 ноември 2018 г. включително. По Коледа учениците ще почиват общо 11 дни – от 22 декември 2018 г. до 1 януари 2019 г. включително. Междусрочната ваканция ще е от 2 до 5 февруари 2019 г., като вторият срок трябва да започне на 6 февруари. През пролетта учениците от I до XI клас ще почиват от 30 март до 7 април 2019 г. включително. За дванадесетокласниците пролетната ваканция е от 5 до 7 април. Времето за обсъждане на предложените от МОН варианти на графици е един месец от датата на публикуването им на официалната страница на министерството. Всички постъпили становища ще бъдат разгледани.", "date": "2018.07.20", "title": "Ваканциите и изпитите - на обществено обсъждане (ВИЖТЕ ГРАФИЦИТЕ)"}
{"url": "https://www.monitor.bg:443/bg/a/view/jurnalisti-publikuvaha-falshivi-novini-v-nauchno-spisanie-105980", "text": "Журналисти публикуваха фалшиви резултати от изследване върху рака в научно списание в рамките на широкомащабно проучване за некоректни публикации, съобщи Франс прес. Експериментът целеше да покаже, че всеки може да представи фалшиви резултати за истински, ако плати за това, поясняват експериментаторите. В експеримента за фалшива наука участват петнайсетина международни медии, обединени от Международния консорциум за разследваща журналистика (The International Consortium of Investigative Journalists). Сред тях са Норддьойче рундфунк (Ен Де Ер), Зюддойче цайтунг, Ню Йоркър, Афтенпостен, Монд. Журналисти от две германски медии - в. \"Зюддойче цайтунг\" и радиотелевизионната компания Ен Де Ер, представили пред Journal of Integrative Oncology \"резултатите от клинично изследване, които показват, че екстрактът от пропорлис е по-ефикасен срещу колоректален рак в сравнение с традиционната химиотерапия\". \"Изследването бе фиктивно, резултатите от него - изфабрикувани, а авторите му са от въображаем институт и не съществуват\", уточнява френският в. \"Монд\". \"Резултатите от изследването обаче бяха приети за по-малко от 10 дни и публикувани на 24 април.\" Сайтът на \"Монд\" предлага линк към архивирана версия на публикацията, която била изтеглена, след като ръководителите на списанието били предупредени за фалшификата. В нея се казва, че учени сравнили ефекта от химиотерапия с този от капсули прополис. Всъщност в заключенията в псевдонаучната статия се споменава и съвсем различна тема - за ефекта от масажите при тромбоемболия. Германският министър на образованието и научните изследвания Аня Карличек се изказа в полза на разследване, което да установи защо фалшиви резултати от изследване са могли да бъдат публикувани. От в. „Монд“ коментират, че през последните години, освен фалшивите новини, разцъфва и фалшивата наука и не се появява оптимизъм на хоризонта. „Монд“ пояснява каква е схемата. Множество издателски къщи, които не държат особено на съдържанието като индийската Omics et Science Domain, турската Waset (Turquie) и китайската Scientific Research Publishing създават стотици статии със свободен достъп, където учените наистина рецензират статиите. Но за разлика от тези къщи, има списания, които не разполагат с редакционен съвет, а просто публикуват статиите на учените срещу скромни суми от по няколко стотин евро за статия. Това става бързо и безконтрол. Те не предоставят на други учени статиите и не търсят второ и трето мнение. Именно тази проверка е ключова за качеството в научните списания, но липсва в много от тях. На същия принцип се провеждат и научните конференции – учени представят откритията си, но понякога никой не иска да слуша подобията на научните разработки. Срещу фалшивата наука се надига вълна от протест сред признати учени от цял свят.  ", "date": "2018.07.20", "title": "Журналисти публикуваха фалшиви новини в научно списание"}
{"url": "https://www.monitor.bg:443/bg/a/view/platena-globa-prashta-21-shtangisti-na-evropejsko-105974", "text": "Българската федерация по вдигане тежести плати глобата от 250 000 долара, наложена й от международната централа във връзка с делото със замърсените хранителни добавки и наказанията на нашите. Сумата беше осигурена чрез договори за реклама с фирма за автомобилни гуми за 150 000 лв., със спортния тотализатор за 250 000 лв. и още 18 000 лв. от частни дарители. Срещу тях българските щангисти ще рекламират продуктите им в следващите 5 години. След като глобата беше платена, стана възможно участието на 21 млади български състезатели на европейското първенство по вдигане на тежести за юноши и девойки до 15 и до 17 г., което ще се проведе от 22 до 28 юли в Милано (Италия). Освен за медалите, те ще се борят и за спечелването на още една квота при девойките за Младежките олимпийски игри, които предстоят тази есен в Буенос Айрес. България вече има една квота при юношите, а за да вземе максимално възможните в щангите общо две, трябва да се девойките ни да се наредят сред първите 4 в класирането по нации. До момента България има спечелени три титли от Младежки олимпийски игри - на Божидар Андреев, Георги Шиков и Боянка Костова. За последните три години младите български щангисти спечелиха общо над 70 медала от световни и европейски първенства.", "date": "2018.07.20", "title": "Платена глоба праща 21 щангисти на европейско"}
{"url": "https://www.monitor.bg:443/bg/a/view/15-mln-lv-sa-neizplatenite-zaplati-u-nas-za-polovin-godina-105967", "text": "15 млн. лв. са били неизплатените възнаграждения на работници у нас за първото полугодие на годината. Това сочат данните на Инспекцията по труда. Сумата е с 3 млн. лв. по-малко спрямо същия период на 2017г. Бум на неизплатени заплати е имало в годините на икономическа криза, като тогава те са достигали до 100 млн. лв. Същевременно след намесата на Инспекцията по труда изплатените възнаграждения са се увеличили с 2,3 млн. лв. и са достигнали 12,4 млн. лв. Предприятия, които са се намирали в моментна ситуация на затруднение, но са имали перспектива са теглили заем, за да прекратят забавянията, обясняват от инспекцията. Друга част са обявили несъстоятелност. За 26 от фирмите пък Агенцията е инициирала откриване на производство по несъстоятелност. Освен това за първите шест месеца на годината инспекторите са извършили 22 091 проверки в 18 138 предприятия. Работодатели най-често нарушавали условията, свързани с безопасността и здравето, както и трудовите правоотношения. Установени са 95 165 нарушения, а сумата на влезлите в сила наказателни постановления е 8 млн. лв. Злополуките в традиционно най-рисковия сектор строителство пък са намалели. Въпреки това всеки пети издаден от контролните органи на Агенцията акт е бил за проблем на строителен обект. 50% от тях са за безопасни и здравословни условия на труд. Падането от височина и удар от електрически ток са едни от най-честите причини за трудови злополуки, довели до смърт на пострадалите работници в бранша. С фатален край са завършили само 3 инцидента. Необезопасяването на асансьорни шахти, стълбищни площадки, тераси и прозорци също е сред основните причини за голям брой от инцидентите.  ", "date": "2018.07.20", "title": "15 млн. лв. са неизплатените заплати у нас за половин година"}
{"url": "https://www.monitor.bg:443/bg/a/view/toto-pechalbi-tiraj-57-105968", "text": "„6 от 49”: Числа – 2, 11, 18, 22, 23, 26. Печалби:6 – няма, 5 – 10 по 2257,00 лв., 4 – 589 по 38,30 лв., 3 – 10 216 по 3,10 лв. ДЖАКПОТ: 5 188 629,77 лв. „6 от 42“: Числа – 3, 7, 12, 13, 16, 32. Печалби: 6 – няма, 5 – 2 по 5567,70 лв., 4 – 404 по 27,60 лв., 3 – 6030 по 2,60 лв. ДЖАКПОТ: 1 035 676,80 лв. „5 от 35“: I теглене: 4, 7, 9, 22, 31. Печалби: 5 – 1 по 21 599,80 лв., 4 – 240 по 78,80 лв., 3 – 6715 по 4,00 лв. II теглене: 2, 12, 22, 32, 34. Печалби: 5 – 5 по 4320,00 лв., 4 – 305 по 62,00 лв., 3 – 4852 по 5,60 лв. \"5/50 - 1/12 Зодиак\": Числа – 5, 8, 15, 21, 44. Зодия 7 – Везни. Печалби: 5+1 – няма, 5 – 1 по 30 000,00 лв., 4+1 – 1 по 5000,00 лв., 4 – 3 по 500,00 лв., 3+1 – 25 по 100,00 лв., 3 – 268 по 10,00 лв., 2+1 – 304 по 5,00 лв., 1+1 – 1310 по 1,50 лв., 2 – 3002 по 0,80 лв., 1 2023 по 1,00 лв. ДЖАКПОТ: 3 000 000, 00 лв. Тото джокер: Позиции – 1, 3, 8; Цифри – 0, 3, 1. Печалби: 3 – няма, 2 881 по 23,10 лв. ДЖАКПОТ: 20 371,20 лв. „Рожден ден“: Година 73, месец 4, дата 8, ден 7. Печалби: I група – 1 по 2571,60 лв., II група – няма, III група – 2 по 176,80 лв., IV група – няма, V група – 9 по 24,60 лв., VI група – 6 по 29,50 лв., VII група – 19 по 11,60 лв., VIII група – 27 по 6,60 лв., IX група – 28 по 9,50 лв., X група – 72 по 4,30 лв., XI група – 192 по 1,80 лв., XII група – 176 по 2,50 лв., XIII група – 429 по 2,20 лв., XIV група – 1235 по 1,20 лв., XV група 1969 по 1,30 лв. ДЖАКПОТ – няма.", "date": "2018.07.20", "title": "Тото печалби, тираж № 57"}
{"url": "https://www.monitor.bg:443/bg/a/view/uslovijata-po-brekzit-jasni-do-oktomvri-105970", "text": "Новият британски министър за Брекзита Доминик Рааб заяви, че очаква с нетърпение възможността за по-интензивни преговори с ЕС с наближаването на краен срок през октомври, предадe АФП. \"Постигнахме голям напредък по споразумението за напускане, но има все още някои неуточнени неща, които трябва да изясним. Затова очаквам с нетърпение да водим по-интензивни преговори и да направим така, че да сме в най-добрата позиция за постигане на най-доброто споразумение\", заяви Рааб преди среща в Брюксел с главния преговарящ на ЕС Мишел Барние. В началото на срещата Мишел Барние заяви, че остава съвсем малко време за постигане на споразумение по условията на излизане на Великобритания от ЕС. \"Остава ни твърде малко време и трябва да се направят две неща - да приключим споразумението по напускането и да подготвим политическа декларация за бъдещите ни отношения\", заяви Барние. Същевременно британският премиер Тереза Мей призова Европейския съюз за ново споразумение, за да се предотврати \"твърда\" граница в Северна Ирландия, и поиска Брюксел бързо да отговори на нейния план с цел да се избегне предполагащ вредни последици Брекзит без сделка, предаде Ройтерс. Мей каза в реч пред политици и бизнес лидери в Белфаст, че евентуална \"твърда\" граница между Северна Ирландия и Ирландия, след като Великобритания напусне ЕС, ще бъде \"почти немислима\", но отхвърли сегашния план на Брюксел като \"неприложим\". Тя заяви, че ЕС трябва да се обвърже с нейния план за Брекзит, представен по-рано този месец, който предлага да се договорят възможно най-близки връзки за търговията със стоки, за да се защити бизнеса и да се изпълни ангажимент за избягване на необходимостта от инфраструктура на границата. По думите й \"сега остава ЕС да отговори. Не просто да разчита на предишни позиции, които вече са се доказали като неприложими. А да развие своята позиция.\" Мей пристигна на посещение в Северна Ирландия, за да се запознае отблизо с положението на проблематичната граница между британския район и членуващата в ЕС Ирландия.  ", "date": "2018.07.20", "title": "Условията по Брекзит ясни до октомври "}
{"url": "https://www.monitor.bg:443/bg/a/view/livyrpul-napravi-alison-naj-skypija-vratar-v-istorijata-105969", "text": "Бразилският вратар Алисон Бекер официално стана футболист на „Ливърпул“. Играчът, който пристига от „Рома“, премина успешно медицинските тестове на „Анфийлд\" и подписа дългосрочен договор с червените. „Щастлив съм, мечтата ми да играя за толкова голям клуб се сбъдна. Бъдете сигурни, че ще се раздавам напълно във всеки мач\", казва Алисон в първото си изявление като футболист на „червените“. Трансферната сума на вратаря е над 70 милиона евро. „Мърсисайдци\" ще платят на „Рома „62,5 милиона евро, а други над 10 милиона са включени под формата на бонуси според представянето. Така Алисон става най-скъпият вратар в историята, като досегашният рекорд се държеше от легендата на „Ювентус“ Джанлуиджи Буфон, който премина от „Парма“ в Торино за 52,8 милиона евро през 2001 година. Сделката е повече от добра за „Рома“, който привлече Алисон през 2016 година за 8 милиона евро. Срокът на договора му е за шест години. Очаква се Алисон да дебютира за „Ливърпул“ на 11 август в контролата срещу „Уест Хем“. „Привлякохме един от най-добрите вратари в света. Той показа игра на високо ниво в „Рома“ и на световното първенство. Ще има нужда от известна адаптация към Висшата лига, тъй като това е друг свят за него\", коментира трансферът Юрген Клоп.", "date": "2018.07.20", "title": "„Ливърпул“ направи Алисон най-скъпия вратар в историята "}
{"url": "https://www.monitor.bg:443/bg/a/view/ot-sledvashtoto-ljato-vseki-kasov-bon-s-qr-kod-105964", "text": "От 30 юни догодина всички касови бележки, издавани от търговците ще трябва да имат уникален QR код, който съдържа цялата информация изписана върху тях и да се отчитат на една по една на всеки 5 минути през Интернет в Националната агенция по приходите (НАП), а не както е досега веднъж месечно за всеки ден общо. За регистрираните по ДДС срокът е по-къс - 1 април. Това предвижда предложената промяна в наредбата за използване на касовите апарати, съобщи днес говорителят на данъчното ведомство Росен Бъчваров. По думите чу това ще намали до минимум рискът както за хазната, така и за потребителите. Бъчваров поясни още, че ще има и приложение за мобилни телефони, с което ще може да се сканира QR кодът от касовите бележки и те да се изпращат в НАП. Според него с QR кода и изискването за бързо отчитане се въвежда изцяло нова идеология в регистрирането на оборотите и издаването на касови бележки. „Забранява се издаването на служебни бонове, каквато е практиката в заведенията, когато се правят повече от една поръчка и накрая се чака клиентът да поиска сметката и едва тогава да му се издаде фискален бон. Служебните бонове се превърнаха в модел за заобикаляне на правилата. Всеки бон ще може да бъде само фискален. Премахва се и сторно бележките, издаваните само на хартия, което е нелогично в дигиталното време. С тях се променя касовата наличност, а за тях в НАП не не се подава информация по дигитален път. Говорителят на НАП обясни, че с новостите на наредбата се променят сроковете, в които търговците, използващи фискални устройства, електронните системи с фискална памет (ЕСФП), това са бензиностанциите и съответно големите компании, имащи директна сървърна връзка с данъчното ведомство, трябва да актуализират своите фискални системи. „До края на март 2019 г. всички регистрирани фирми по ДДС в България, които са близо 250 хил., трябва да се приведат в съответствие с изискванията на наредбата“, поясни той и припомни за дискусиите по сроковете през миналата година и началото на тази. До края юни пък това трябва да направят и фирмите, които не са регистрирани по ДДС фирми, а също и бензиностанциите. За големите фирми, с директна връзка с НАП срокът е до края на 2019 г.“, добави той. Бъчваров призова търговците навреме да предприемат мерки, а да не чакат крайните срокове, записани в наредбата. „Те трябва да се информират дали техните фискални устройства могат да отговорят на новите изисквания само с промяна на софтуера или се налагат други промени, за да стане това факт“, поясни той. „Другата група промени са свързани с т. нар. Софтуер за управление на продажбите. Те имат фискален принтер и са популярни в заведенията за хранене и по-големите търговски обекти. При много от програмите им за работа в тях има много сериозни фискални рискове. Към момента няма никаква правна регулация за такива софтуери. Всеки може да прави такива програми. В резултат от 30% до 70% в подобни обекти с фискални принтери са в зоната на здрача, защото софтуерът може да позволява напр. всяка втора касова бележка да не се запише във фискалната памет. Може да позволи също в определен час от денонощието да се изтрие определена част от оборота. В момента правната регулация засяга само фискалните принтери и фискалната памет, но не и софтуерите, които лесно манипулират данните. В досегашната ни практика е имало случаи, когато записите на тези устройства се намират в далечни страни извън ЕС - САЩ, Дубай или на други места, където контролът от страна на българските данъчни власти е невъзможен, както и извличането на актуалните данни, при ревизия в търговския обект. С новите изменения тази практика ще бъде преустановена. За това се въвежда и задължението на всеки производител на такъв софтуер, да го приведе в съответствие с наредбата и да декларира това съответствие пред нас. НАП от своя страна поема ангажимент да поддържа регистър на всички подобни софтуери за управление на продажбите. Ще предоставим и електронна услуга за разработчиците да подадат въпросната декларация по електронен път. Така всеки търговски обект ще може да използва само от одобрените (декларирани) типове системи. В момента има около 43 000 такива фискални принтера у нас, а търговските обекти, които ги ползват са около 20 000“, каза още говорителят на НАП. Общо около 440 000 са регистрираните фискални устройства, като част от не работят непрекъснато. Според експерти половината от тях могат да бъдат получат съответствие с наредбата само с актуализациране на софтуера. При останалата половина вероятно ще трябва да се правят и хардуерни промени. За 43-те хил. фискални принтери средната цена на промяната им е 273 лв., плюс още около 120 лв. за всяко работно място, свързано с тях, за да може да се обнови системата за управление на продажбите. Въпросните разходи се признават за данъчни цели и се намалява данъчната основа на търговците. По думите на Бъчваров, промени ще има за електронните магазини. „В момента има стотици такива магазини, за които не се знае чия собственост са. Това крие не само данъчни рискове, но и крие и опасност за правата на потребителите. С измененията в наредбата се въвеждат 2 групи изисквания. Първо собствениците на такива магазини да декларират собствеността си върху тях в НАП. Ще поддържаме и такъв регистър, който ще е публичен“, добави той. Срокът за това е 3 месеца след влизане в сила на наредбата, което според него ще е късната есен на тази година. Четвъртата група промени е свързана с търговията на горивата. „Валидират се уникалните контролни номера (УКН). Досега се пишеха ръчно и това създаваше рискове при грешки попълването му на електронния акцизен данъчен документ (еАДД). Сега това ще става с баркод и ще се елиминират рисковете и да не може да бъде проследено движението на определено количество гориво. С промените в наредбата ще се даде възможност бензиностанциите да работят и на самообслужване\", поясни той и добави, че промените ще елиминират възможността невзети касови бележки от клиенти да бъдат събрани от търговеца и да бъдат фактурирани на някои друг. „За всяка една продажба на гориво ще трябва да бъде издадена касова бележка и тя да бъде записана във фискалната памет на системата и разпечатана на хартия. Засега нормативната уредба допуска при загуба на електронната връзка между нивомерната система в резервоарите, колонките за гориво и фискалната система, това невинаги довежда до спиране на работа. С новостите в наредбата, ако до 15 минути проблемът на бъде отстранен, то обектът няма да може да продава“, поясни Бъчваров.", "date": "2018.07.20", "title": "От следващото лято всеки касов бон с QR код (ОБНОВЕНА)"}
{"url": "https://www.monitor.bg:443/bg/a/view/shestvie-za-115-godini-ot-ilindensko-preobrajenskoto-vystanie-105965", "text": "Десетки благоевградчани се включиха днес в шествие по случай отбелязването на 115 години от началото на Илинденско-Преображенското въстание. То бе водено от народния представител от Обединени патриоти за Благоевградска област Атанас Стоянов, който е и заместник-председател на ВМРО – Българско национално движение. С развети знамена на ВМРО, понесли ликовете на легендарни войводи участниците в шествието достигнаха до паметника на Гоце Делчев на централния площад в града. Признателните патриоти положиха венци и цветя пред величавия паметник. Слово пред събралите се произнесе депутатът Атанас Стоянов, като отбеляза значимостта на Илинденско-Преображенското въстание за българската история.", "date": "2018.07.20", "title": "Шествие за 115 години от Илинденско-Преображенското въстание"}
{"url": "https://www.monitor.bg:443/bg/a/view/milan-se-zavryshta-v-evropa-105966", "text": "Седемкратният носител на КЕШ и Шампионската лига „Милан“ се завръща в Европа. „Росонерите“ спечелиха обжалването пред спортния арбитражен съд (КАС) срещу решението на УЕФА да ги извади от европейските клубни турнири през сезон 2018/2019 година и така Гатузо и компания ще усетят отново от тръпката на мачовете на стария континент. „Милан“ ще се включи в турнира на Лига Европа, а до забраната се бе стигнало, когато на 27 юни европейската централа санкционира италианския гранд за нарушаване на финансовия феърплей, по-специално на критерия за равновесие. Става въпрос за периода 2014-2017 година, когато начело на клуба бе Силвио Берлускони. Другият критерий бе, че доскорошният собственик Йонхон Ли така и не успя да даде финансова гаранция на клуба и да се обоснове пред европейската футболна централа, откъде идват капиталите му и как ще покрие задълженията. Както е известно, той загуби „росонерите\" на 10 юли. Тогава Хедж фондът „Елиът Мениджмънт“ пое контрола над 18-кратния шампион на Италия, след като китаецът Йонхон Ли не успя да намери 32 милиона евро, за да вдигне капитала на клуба и пропусна срока за връщане на заема към „Елиът\". Американският инвестиционен фонд, който управлява активи над 34 милиарда долара по данни за 2017 година, гарантира, че минимум три години ще се ангажира с развитието на миланския гранд, като се говори за сериозно развитие на маркетинга и изграждането на нов стадион. Именно това бе и козът, на който „росонерите\" разчитаха в обжалването, което продължи над 12 часа и половина. Връщането на „Милан“ в Европа е отлична новина за Дженаро Гатузо, след като ръководството ще има бюджет от около 50 млн. евро за трансфери и може да не се разделя с най-големите си звезди. При това стечение на обстоятелствата „Фиорентина“ на Петко Христов няма да може да играе в квалификационните кръгове на Лига Европа през този сезон, където представител на Италия остава „Аталанта“.  Както е известно, през тази година „червено-черните\" отстраниха „Лудогорец“ на 1/16 финал в Лига Европа с общ резултат 4:0, а след три седмици трябва да се върнат в България за среща с „Левски“ в мача по случай 75-ата годишнина от рождението на Георги Аспарухов.", "date": "2018.07.20", "title": "„Милан“ се завръща в Европа"}
{"url": "https://www.monitor.bg:443/bg/a/view/s-a1-europe-balkan-bylgarite-v-syrbija-i-makedonija-govorjat-s-60-poveche-105961", "text": "Клиентите на А1, които пътуват до Сърбия и Македония, провеждат с 60% повече разговори в роуминг на месечна база след въвеждането на тарифния план A1 Europe&Balkan. Средното месечно потреблението на мобилен трафик в двете ни съседни държави пък се е повишило над 7 пъти. А1 разработи A1 Europe&Balkan специално за своите клиенти, които да разполагат с достъпна роуминг услуга независимо до коя част на Европа пътуват. Тарифният план беше въведен през май 2017 г. преди темата за регулацията на роуминга в страните от Западните Балкани да стане актуална и промени изцяло начина на общуване на всички българи, които пътуват да Сърбия и Македония. Срещу 1,99 лева на ден A1 Europe&Balkan предлага 100 безплатни минути, 100 sms-a и 200 MB мобилен трафик за препоръчителни мрежи в Сърбия и Македония. Планът включва и 1000 минути, 1000 sms-а и 200 MB мобилен трафик на ден във всички държави от ЕС, Исландия, Лихтенщайн, Норвегия и Турция. Клиентите на А1 могат по всяко време да заявят А1 Europe&Balkan на 1758 или да го деактивират и да преминат към стандартната тарифа в роуминг, като това става с изпращане на безплатен sms на 1773. Новите тарифни планове А1 One Unlimited (от 2XL до 5XL) също включват до 1000 допълнителни безплатни минути, sms-и и мегабайти в ЕС, Македония, Сърбия и Турция.", "date": "2018.07.20", "title": "С А1 Europe&Balkan българите в Сърбия и Македония говорят с 60% повече"}
{"url": "https://www.monitor.bg:443/bg/a/view/sofija-investira-nad-200-bona-v-hramove-105963", "text": "Столичната община ще отпусне над 200 хил. лв. за реконструкция и строителство на религиозни храмове в града. Това заяви кметът на София Йорданка Фандъкова, която провери новостроящата се Арменската църква на ул. „Лайош Кошут“ 28. Тя припомни, че всяка година по нейно предложение Столичния общински съвет отпуска средства за различни храмове и това предстои да се случи и на заседанието на общинарите в четвъртък. „Радваме се, че София е символ на религиозна и етническа толерантност“, каза Фандъкова. За последните няколко години от „Московска“ 33 са инвестирали около 350 хил. лв. в строителството на Арменската църква. За храм “Свети Пророк Илия“ в квартал „Княжево“ са предвидени 50 хил.лв. За окончателното довършване на храма в гробищен парк „Бакърена фабрика“ също ще бъдат отпуснати средства. Столичната община ще отдели пари и за изграждане на общежития към Кремиковския манастир. „Там се провеждат летни лагери, неделни училища, изключително сериозна просветна дейност, което е изключително важно за нас и затова помагаме с радост“, каза Фандъкова.  ", "date": "2018.07.20", "title": "София инвестира над 200 бона в храмове "}
{"url": "https://www.monitor.bg:443/bg/a/view/bydeshta-arhitektka-i-futbolistka-merjat-prelesti-za-mis-plejmejt-2018-snimki-105960", "text": "Студентката по архитектура Катрин Апостолова и футболистката Валерия Кирилова са сред основните претендентки за титлата Мис Плеймейт 2018. „Новата реколка плеймейтки“, както закачливо ги нарича Любен Дилов-син, се състои от 11 красавици, които бяха представени официално в Слънчев бряг снощи. Мис Силикон Вероника Никифорова, която е трети курс „Право“, също напира да се окичи с лентичката, прославила модели като Николета Лозанова. За титлата прелести мерят още Дениз Хайрула, която е полурускинята Жанета Осипова, моделката Жени Митрева и други. Впечатление по време на представянето направи и Галя Георгиева – горда млада майка, чието тяло е обсипано с татуировки, посветени на любимия й изпълнител – Борис Дали. Сред Вип гостите, които аплодираха „новата реколта“, са пиар експертът Ива Екимова, хитмейкърът Криско, една от най-известните победителки в конкурса - Златка Димитрова и актуалната Мис Плеймейт Нора Недкова. \"Беше грандиозно парти, заведението беше пълно с хора, шоуто беше Уау!“, сподели пред „Монитор“ Екимова. Това, което направи най-голямо впечатление на чаровната пиарка е, че тази година момичетата следват максимата „По-малкото е повече“. допълни Екимова. За трета поредна година конкурсът за красота и още нещо се организира от продуцентите Христо Сираков, Любен Дилов-син и Борис Гълъбов. По-рано те обявиха, че оттук нататък всяка кандидат-плеймейтка ще доказва психическата си стабилност и елементарни правописни способности с тест. За да бъдат допуснати до финала, претендентките трябваше да се включат и в специална подготовка по етикет. Финалът на Мис Плеймейт 2018 ще се състои на 7 септември, като се очаква на събитието да присъстват 2500 гости. За първа година конкурсът се провежда извън пределите на София. Можете да гласувате за своята фаворитка онлайн на playboy. bg.", "date": "2018.07.20", "title": "Бъдеща архитектка и футболистка мерят прелести за Мис Плеймейт 2018 (СНИМКИ)"}
{"url": "https://www.monitor.bg:443/bg/a/view/kriza-s-dyrvata-za-ogrev-v-kustendilsko-105950", "text": "В разгара на летния сезон се наблюдава криза с дървата за огрев в Кюстендилско, алармираха местни жители. Снабдяването с отопление за зимата става единствено след предварително записване, а периодът на доставка е поне два месеца. „Положението е наистина сериозно. Аз се записах в началото на юни и заявих, че искам да ми доставят 5 куб. нарязани дъбови дърва. Ще ми ги докарат едва в началото на месец август и цялата екстра ще ми излезе 400 лв. Друга моя позната се обади до една от частните фирми и от там й казаха, че отказват доставки, защото нямали в наличност. Най-лошото е, че не се знае и кога ще имат. Ако трябва човек да чака още 2-3 месеца напред, значи е обречен да мръзне през зимата“, обяснява 46-годишна кюстендилка. Според местни фирми основната причина за липсата на дърва за отопление е лошото време, което не позволява нарязаните в гората дърва да бъдат транспортирани до пунктовете. „Проблем са и забавените търгове за отдаване на обекти за сеч. Например, ние това, което сме заявили като количество, е усвоено. Имаме записани лица до септември месец. Сега спряхме записването, защото просто нямаме повече дърва. Да не говорим, че е трудно и транспортирането им по тези разбити пътища, по които напрактика е невъзможно достигането на камиони в гората“, обясниха от местна фирма. Репортерска проверка установи, че 1 куб нарязани и нацепени дъбови дърва, които се доставят на адрес струват 80 лв., а буковите 75 лв. Спрямо миналата година се наблюдава увеличение с 5 лв. Над 1000 домакинства вече са се записали и за добив на дърва за огрев на корен. Само от Кюстендил те са над 200, казаха от ГС \"Осогово\". И дървата, добивани на този принцип ще са по-скъпи в сравнение с м.г., обявиха още експерти.", "date": "2018.07.20", "title": "Криза с дърва за огрев в Кюстендилско"}
{"url": "https://www.monitor.bg:443/bg/a/view/alo-izmamnici-se-razminaha-s-uslovni-105948", "text": "С условни присъди напуснаха съдебната зала в Стара Загора двама мъже, които на 12 януари т.г. успяха по класическата схема „МВР търси съдействие!“ да измъкнат 2040 лв. от 77-годишна жителка на Града на липите. Подсъдимите, таксиметров шофьор и жител на град генерал Тошево се свързали с бъдещата си жертва Магдалена С.Г. на домашния й телефон и след продължил близо час разговор успели да я „убедят“, че парите й ще бъдат използвани за изключително благородна кауза - залавянето на опасни престъпници. Сумата щяла да й бъде възстановена след обезвреждането на бандитите, а „спонсорката“ ще бъде поздравена лично от министъра. Безрезервно повярвалата на измамниците жертва към 13:00 часа на 12 януари хвърлила от терасата на апартамента си банкнотите, като предварително описала серийните им номера и сложила листчето в плика. Жалбата на баба Магда е постъпила в Първо РУ – Стара Загора едва на 14 януари, което допълнително усложнила работата на криминалистите. В открито заседание от 17 юли състав на старозагорския районен съд е одобрил споразумение между извършителите на измамата - неосъжданите до момента безработен от Генерал Тошево С.С. и таксиметровият шофьор С.Д., по силата на което двамата са получили присъди от по 11 месеца затвор, но при 3-годишно отлагане на изпълнението им. И двамата осъдени твърдят, че не познавали „въртача“, за когото били предназначени парите. Далеч непълна справка в архивите на районните съдилища в региона показва, че най-често пред Темида застават третостепенни „играчи“ по веригата на ало-мошениците, които се разминават с ефективните наказания като получават условни присъди или пробация. Така и не се стига до „мозъците“.", "date": "2018.07.20", "title": "Ало-измамници се разминаха с условни присъди"}
{"url": "https://www.monitor.bg:443/bg/a/view/salvini-objavi-prisyedinjavaneto-na-krim-ot-rusija-za-zakonno-105952", "text": "Вицепремиерът на Италия, министър на вътрешните работи и лидер на управляващата партия „Лига“ Матео Салвини обяви присъединяването на Крим от Русия за съвсем законно. „Съществуват някои исторически руски райони – заявява Салвини в цитирано от медиите на Апенините интервю за американския всекидневник „Вашингтон пост“, - в които традициите и културата са руски и следователно принадлежат съвсем законно на Руската федерация.“ Вицепремиерът освен това настоява да бъдат премахнати санкциите срещу Русия, тъй като според него те не били ефикасни и предизвиквали само щети за италианския експорт. В същото време държавникът демонстрира пълна подкрепа на решението на президента на САЩ Доналд Тръмп да признае Йерусалим за столица на Израел.  Другият основен акцент в интервюто със Салвини, когото американският вестник представя като силния в момента човек в Рим, поставил в сянка премиера Джузепе Конте, е неговата анти-имеграционната политика. „Нашата крайна цел – обявява вицепремиерът, - не е пристигащите на Стария континент мигранти да бъдат разпределяни между различните европейски страни, а те въобще да не бъдат допускани в Европа“. Ето защо според него Европейският съюз трябвало да приложи в Африка един нов план „Маршал“, за да бъдели подобрени условията на живот в родните страни на мигрантите и те да си останели там. После вътрешният министър на Италия намеква, че ако не всичките, то голямата част от даваните сега от ЕС на Турция 6 млрд. евро за спиране на мигрантската вълна, трябвало да бъдат пренасочени там, където парите наистина са нужни – към африканските държави, получаващи в момента „само“ 500 млн. евро. „Ето защо нашата борба трябва да бъде за увеличаването на предназначените за Африка фондове!“ – подчертава Матео Салвини.  „Лигист“ №1 на Италия не скрива пред „Вашингтон пост“ и една друга важна своя амбиция – създаването под негово ръководство на мнозинство от популистки партии. в Европейския парламент след вота догодина „Ние не искаме да напускаме Европа – изтъква Салвини, - а да работим от вътре за нейната промяна, желаем за ЕС нова икономика, нова политика, данъчно законодателство, нова селскостопанска политика“. На питането пък дали продължава да твърди, че Италия трябва да се откаже от еврото, вицепремиерът отговаря накратко с риторичен въпрос: „Има ли някой, който никога не е променял мнението си?“", "date": "2018.07.20", "title": "Салвини обяви присъединяването на Крим от Русия за законно"}
{"url": "https://www.monitor.bg:443/bg/a/view/putin-predlojil-na-trymp-referendum-v-donbas-105954", "text": "Владимир Путин е предложил на американския си колега Доналд Тръмп да бъде проведен референдум в самопровъзгласилите се Донецка и Луганска народни републики за техния статут, предаде Bloomberg. Руският президент повдигнал този въпрос по време на двустранната среща на високо ниво, провела се в Хелзинки на 16 юли. За отправеното към Тръмп предложение разказал самият Путин в четвъртък по време на срещата си с руските посланици, допълва агенцията. По данни на пресата, така той се надявал да реши проточилия се конфликт в югоизточна Украйна. Двамата лидери обаче се уговорили да не оповестяват публично идеята за плебисцита, за да има време Търмп да я обмисли, пишат още медиите. В Белия дом отказаха да коментират информацията, изнесена от Вlommberg, а говорителят на Кремъл Дмитрий Песков отговори уклончиво, заявявайки, че „се обсъждат няколко нови идея относно Донбас, върху които ще се работи“. Междувременно посланикът на Русия във Вашингтон Анатолий Антонов обяви пред членовете на международния дискусионен клуб „Валдай“, че в Хелзинки Путин и Тръмп са обсъдили „конкретни предложения за урегулиране на ситуацията в Донбас“, информира ТАСС. Според източници на Bloomberg, идеята на руския президент „видимо съдържа призив референдумът сред жителите на сепаратистките територии на Украйна за техния статут да се проведе под международна егида“. „Ако думите на Путин и реакцията на Тръмп по този въпрос са верни, то сме свидетели на един по-гъвкав подход от страна на САЩ“, се казва в статията на американската агенция, цитирана от InoPressa. След срещата в Хелзинки US държавният глава обяви пред журналисти, че ситуацията в Украйна е била една от обсъжданите теми, но не уточни подробности. Пресата припомня, че на 11 май 2014 г. жителите на непризнатите  Донецка и Луганска народни републики проведоха референдум, при който повече от 90% от гласувалите се произнесоха за независимост от Украйна. Тогава Киев, САЩ и ЕС не признаха резултатите от допитването, като украинските власти нарекоха плебисцита „фарс“.", "date": "2018.07.20", "title": "Путин предложил на Тръмп референдум в Донбас "}
{"url": "https://www.monitor.bg:443/bg/a/view/nole-iskam-i-dyshterja-mi-da-vidi-kak-pechelja-105962", "text": "Носителят на 13 титли от “Големия шлем” Новак Джокович написа “изповед” в рамките на три огромни съобщения в социалната мрежа Инстаграм, за да разкрие на феновете си всичките премеждия, през които е преминал, достигайки до величествения си триумф на „Уимбълдън“.     „Скъпо семейство и скъпи приятели, пиша това съобщение между смяна на памперси и книжка за динозаври, обяви Ноле в първия си пост. - Искам да споделя с всички вас усещането по време на приключението до победата на „Уимбълдън“ 2018. Първо, нека започна с това, че усещането да гледам как съпругата ми държи сина ни в ръцете си по време на церемонията по награждаването е най-невероятната емоция, която съм изпитвал, печелейки турнир в кариерата си.“ „Когато станах баща, една от най-големите ми мечти беше децата ми да са на трибуните, докато играя. Преди няколко дни тази мечта се сбъдна. Чувството е незабравимо, специално, изпълващо, чудесно и радостно. Но най-вече магическо! Когато си помислих, че не може да стане по-добро, той извика “тате, тате”. Тогава се разтопих съвсем. Преизпълнен с емоции. Невероятни щастие и радост. Толкова съм благодарен, че го изпитах“, сподели Джокович. Той допълни, че иска и малката му дъщеря Тара да го види да печели турнир от Шлема, както това стори синът му Стефан. „Преди целият ми живот беше тенис. Когато станах баща и съпруг, светът ми се разви. Не се промени, а се разви в нещо още по-красиво. Естествено, повишиха се отговорностите, но в крайна сметка отвори ново измерение на любов и енергия вътре в мен, която не знаех, че съществува.“ „Съпругата ми бе толкова подкрепяща през цялото време след раждането на Стефан и Тара. Винаги намираше време да обсъди с мен какво ме притеснява и как мога да се чувствам пълноценен вкъщи с децата и с нея, а в същото време и на корта.“ После бившият номер 1 в света споделя за трудните моменти, през които е преминал след тежката контузия на лакътя, извадила го от кортовете за 6 месеца, както и с намирането отново на мотивация за игра. Накрая Джокович благодари на всички, които са му помогнали да премине и са го подкрепяли през дългото пътуване до върха в Лондон. И допълва шеговито в послепис: „Тревата на „Уимбълдън“ беше страхотна отново, бих добавил само малко авокадо и всичко ще е перфектно.”", "date": "2018.07.20", "title": "Ноле: Искам и дъщеря ми да види как печеля"}
{"url": "https://www.monitor.bg:443/bg/a/view/ns-zadylji-ms-njama-da-podpisvame-sporazumenja-za-obratno-priemane-na-migranti-105956", "text": "Народното събрание задължи кабинета да не подписва двустранни споразумения за обратно приемане на мигранти. Това гласи част от решение на парламента, което бе гласувано с пълно единодушие от депутатите. Решението бе подкпрепено от всички 177 народни представители. Преди това в НС се проведе разискване по темата за мигрантския поток, на което присъстваше и премиера Бойко Борисов. От БСП и ГЕРБ бяха внесли две различни проекто - решения. Социалистите предлагаха няколко неща, сред които именно кабинетът да вземе нарочно решение срещу приемането обратно на бежанци у нас. По време на дебатите обаче Борисов даде да се разбере, че е склонен да приеме предложението на опозицията. Така след един час почивка, председателски съвет в кабинета на шефката на НС Цвета Караянчева и бистрене на текстовете, се стигна до общо проекто- решение , подписано от всички лидери на парламентарни групи - Корнелия Нинова, Цветан Цветанов, Мустафа Карадайъ, Волен Сидеров и представител на \"Воля\", поради отсъствието на Веселин Марешки. Така в крайна сметка освен да не подписва двустранни споразумения, НС задължи правителството да внесе позиция за общо решение на ЕС по въпроса с мигрантите, както и до 30 септември да представи пред НС предложенията на страната ни за реформа на Дъблинската система за убежище. Текстът на предложенията бе прочетен от Корнелия Нинова, която накрая благодари за разума на депутатите от ГЕРБ. \"Мисля, че защитихме националния интерес на България и общоевропейския\", каза Нинова.", "date": "2018.07.20", "title": "НС задължи кабинета да не приемаме обратно мигранти"}
{"url": "https://www.monitor.bg:443/bg/a/view/zakopchaha-embaka-v-kyshtata-mu-palat-105959", "text": "Днес рано сутринта осъденият на първа инстанция на 12 години затвор Емил Първанов – Ембака беше арестуван в къщата си палат, в санданското село Лешница. Софийският апелативен съд промени мярката му за неотклонение „подписка“ и вчера следобед постанови „задържане под стража“. С белезници на ръцете си и конвоиран от 4-ма служители на съдебна охрана той беше транспортиран към място за изтърпяване на наказанието. До ареста на Ембака се стигна след като преди броени дни Окръжен съд – Благоевград постанови на първа инстанция 12 г. затвор за убийството на легионера Николай Чивиев на строежа на магистрала “Струма”. До днес сутринта Ембака беше с мярка за неотклонение “подписка” и след прочитане на присъдата окръжният съд в Благоевград не промени мярката му. Прокурорът по делото Весела Стоилова обаче протестира това решение и настоя за задържане под стража с основен мотив, че макар и на първа инстанция, той е признат за виновен за убийство и има реална опасност той да се укрие: „В болнични съм, но днес сутринта ми се обадиха колеги и ми казаха че Софийски апелативен съд е уважил протеста ми,“ потвърди новината за “Монитор“ прокурор Стоилова. Служители на съдебна охрана са извели Първанов от дома му с белезници. Ембака получи 12 години затвор за убийството на легионера Николай Чивиев на автомагистрала „Струма“ преди 3 години, Ембака ще трябва да плати общо 340 000 лева кръвнина на трите деца на починалия Чивиев. Кървавият инцидент стана на 26 юни 2015 г. Ембака минал с колата си през участък от пътя в строеж, където е забранено движението. Охранителят Чивиев го догонил със служебната коли и двамата започнали да се карат. В скандала Ембака грабнал камък и разбил главата на опонента си-смъртоносно. После го придружил до Спешния център в Сандански и избягал, което наложи издирването му. След около 4 месеца Ембака сам се предаде. Прокуратурата протестира присъдата на Ембака, незабавно след като Окръжният съд я произнесе.", "date": "2018.07.20", "title": "Закопчаха Ембака в палата му"}
{"url": "https://www.monitor.bg:443/bg/a/view/zatvor-za-falshiv-signal-za-pojar-105942", "text": "Четири месеца ще търка наровете обитател на ромската махала в Роман, който вдигнал на крак огнеборците с фалшив сигнал за пожар. Районният съд в Мездра го наказа ефективно като той ще трябва да излежи присъдата си в затвора при първоначално строг режим. Неграмотният циганин решил да се изгаври с пожарникарите на 15 януари. Той звъннал на горещия телефон 112 и взел да крещи, че гори къща между блоковете в циганския квартал. След минути на мястото пристигнали спасителните екипи, но се оказало, че пожар няма. А след разследване криминалистите от местното полицейско управление стигнали до подателя на фалшивия сигнал. Магистратите мотивират ефективната присъда и с криминалното минало на рома. Той е рецидивист с няколко присъди за различни престъпления.", "date": "2018.07.20", "title": "Затвор за фалшив сигнал за пожар"}
{"url": "https://www.monitor.bg:443/bg/a/view/osydiha-bivsh-shef-na-zemedelieto-v-dobrich-za-prestyplenie-po-slujba-105943", "text": "Бившият директор на Областна дирекция „Земеделие“ – Добрич, Стилиян Митев, получи присъда от 3 години лишаване от свобода с 5-годишен изпитателен срок, за престъпление по служба. Окръжният съд го лиши и от право да заема държавна или обществена длъжност за срок от 5 години. Стилиян Митев трябва да плати и направените по делото разноски в размер на 4113,51 лева. Подсъдимият беше признат за виновен в това, че в периода от 13.11.2009 г. до 03.09.2013 г., в качеството си на длъжностно лице, заемащо отговорно служебно положение, с цел да набави облага за другиго - за търговските дружества „Митев“ ЕООД - Добрич и „Макситур Бряг на изгрева“АД - Варна, не е изпълнил служебните си задължения, установени в Правилника за прилагане на Закона за собствеността и ползването на земеделските земи. В резултат на това негово бездействие са могли да настъпят немаловажни вредни последици, изразяващи се в замърсяване и увреждане на имот, с площ от 14,992 дка, намиращ се в землището на село Кранево, граничещ с плаж „Кранево - север“ и съставляващ част от Държавния поземлен фонд. Подсъдимият не е сезирал компетентните органи за необходимостта от премахване на съществуващ в имота незаконен строеж „Двуетажен хотел“ и на строежи с временен статут - заведение „Винарна“ и „Медицински пункт“, за чието запазване в посочения период нямало издадено решение от областен управител на област Добрич или на Общинския съвет на Община Балчик. Той не е предприел и действия, с които да инициира премахването на поставени в имота без надлежни разрешения и без правно основание преместваеми обекти - бунгала, метални конструкции, фургони, павилиони, каравани и др. Подсъдимият не е издал заповеди за сформиране на комисии, които да извършат проверки през летния сезон, въпреки че знаел, че тогава неправомерното ползване на имота било най-интензивно. Не е изпълнил задълженията си по отношение на имота, с цел да осигури финансова изгода от неправомерното му ползване за дружеството-концесионер на плажна ивица „Кранево-север“ и за дружеството-подизпълнител на концесионера, което било собственост на неговия баща. Обвинението срещу бившия директор на Областна дирекция „Земеделие“ - Добрич беше повдигнато от Специализирано звено “Антикорупция“ при Софийска градска прокуратура. Присъдата подлежи на обжалване и протест в 15-дневен срок пред Апелативен съд - Варна.    ", "date": "2018.07.20", "title": "Осъдиха бивш шеф на земеделието в Добрич за престъпление по служба"}
{"url": "https://www.monitor.bg:443/bg/a/view/sa-sht-finansira-zashtiteno-jilishte-v-sliven-105944", "text": "Защитено жилище за 8 души с умствени увреждания ще бъде изградено на общински терен в Сливен. Средствата за проектирането и строежа на сградата с разгърната площ от 445 кв. м. се осигуряват по Програмата за хуманитарна и гражданска помощ на САЩ. Първата копка бе направена от кмета Стефан Радев и представител на \"ИСС Инженеринг\" ООД. Изпълнителят е избран от инженерно командване на военно-морския флот на САЩ , което ще извършва контрола и надзора над строителните дейности. Обектът е включен в програмата за хуманитарна помощ на Европейското командване. В новото защитено жилище на обитателите ще бъдат предоставени условия близки до домашните в семейна среда. На първия етаж ще бъдат разположени 2 спални, всекидневна и трапезария с кухненски блок, санитарни помещения. На втория етаж се предвиждат още 2 спални, складови и санитарни помещения. В сутерена има складове, пералня и абонатна станция към ТЕЦ. Постепенно в подобни заведения се извеждат настанените към момента в дома за възрастни с умствена изостаналост на територията на село Качулка. Издръжката на жилището ще се поеме от държавния бюджет. През последните 5 години правителството на САЩ е инвестирало над четири милиона долара в различни проекти за хуманитарна помощ в България.", "date": "2018.07.20", "title": "САЩ финансира „защитено жилище“ в Сливен"}
{"url": "https://www.monitor.bg:443/bg/a/view/aek-i-cyrvena-cvezda-debnat-ludogorec-105957", "text": "„Лудогорец“ ще срещне сериозен съперник в третия предварителен кръг на Шампионската лига, ако успее да преодолее унгарския първенец „Видеотон“. Това става ясно от разбивките за жребия, който ще се в понеделник от 13.00 часа в Нион. В него българският шампион ще е сред поставените отбори, но въпреки това няма как да се изправи срещу слаб противник. Десетте двойки от втория предварителен кръг ще са в две урни - 5 поставени и 5 непоставени. Разпределението е според коефициентите, а ако някой отбор от непоставените бие поставен във втория предварителен кръг, то той взима неговия коефициент за третия предварителен кръг. Два клуба - „Залцбург“ и АЕК, се включват директно от третия предварителен кръг. Австрийците ще са в урната на поставените, а гърците - сред непоставените. Т.е. АЕК е един от възможните противници на „Лудогорец“. Също така „орлите“ могат да се изправят срещу клубове като „Цървена цвезда“, „Динамо“ (Загреб), „Клуж“ или „Малмьо“. Условието е тези отбори да преодолеят противниците си във втори предварителен кръг. Като най-лесни съперници, поне на хартия, се очертават победителите от двойките БАТЕ (Борисов) - ХИК Хелзинки и „Шкендия“ (Македония) - „Шериф“ (Молдова).", "date": "2018.07.20", "title": "АЕК и „Цървена цвезда“ дебнат „Лудогорец“  "}
{"url": "https://www.monitor.bg:443/bg/a/view/orlin-pee-na-benzinostancija-105955", "text": "Все по-често родните звезди разчупват стереотипа и се появяват с нестандартни пърформънси на още по-неочаквани места. Поредното доказателство е певецът Орлин Павлов, който ще направи концерт в… бензиностанция. Акустичният лайф ще е на 24 юли, а гърбът му ще пазят верните му другари Борислав Бояджиев и Ангел Дюлгеров. Тримата ще забият в столична бензиностанция, а 15 фена, които се включат във фейсбук игра, ще бъдат ВИП гости. Според условията на надпреварата, мераклиите трябва да споделят на профила на Орлин Павлов как ще презаредят това лято – заигравка с първия сингъл „Пълно презареждане“ от предстоящия албум на звездата. Освен специално място на концерта, победителите ще се сдобият и с по една двойна покана за големия концерт на Орлин на 1 октомври в зала 1 на НДК.", "date": "2018.07.20", "title": "Орлин пее на бензиностанция"}
{"url": "https://www.monitor.bg:443/bg/a/view/prenesoha-spora-za-smenenite-arabski-toponimi-vyv-vas-105945", "text": "Върховният административен съд ще решава окончателно казуса с решението на старозагорските старейшини, по силата на което на 31 май т.г. бяха променени топонимите на местности в землищата на 51 селища в общината. „Горещият картоф“ бе атакуван от съветника Тунджай Йозтурк пред административния съд в Града на липите. Там  оставиха жалбата му без разглеждане с аргумента, че „в  качеството му на общински съветник, не притежава законово регламентирано право да оспорва решенията на общинския съвет, в чийто състав участва.“ За замяната на топонимите, които са от турско-арабски произход, гласуваха 39 съветници, 4 бяха против, а двама се въздържаха. Вносители на предложението бяха групите на \"Атака\", ВМРО, НФСБ и ГЕРБ. Сред аргументите, представени от временната комисия по преименоването бе записано: „Топонимията е дял от ономастиката и това са науки, занимаващи се с произхода, разпространението и значението на имената на географските понятия. Ономастиката се занимава с възникването и историята на имената във връзка с хората, които ги стопанисват.  Днес, 140 години след Освобождението, ние българите стопанисваме тези земи и е наше задължение, като общински съветници, да преведем в разбираем вид местностите, носещи турско-арабски имена. Дължим го и на братята Св. Св. Кирил и Методий, основоположници на българската азбука, писменост, култура, образование и национална идентичност, в чест на които внасяме това предложение.“ Сменени бяха наименования като „казоваса“ (агнешка ливада), инджюрлук (смокините), таушанджик (заешка поляна), аи бунар (мечи кладенец), ормана (гората) и др. Решението бе оценено от лидера на ДПС Мустафа Карадайъ като „тест за българската демокрация и толерантност“.", "date": "2018.07.20", "title": "Пренесоха спора за сменените арабски топоними във ВАС"}
{"url": "https://www.monitor.bg:443/bg/a/view/svetlana-gushterova-njama-da-pere-svatbenata-si-roklja-105949", "text": "Плеймейтката Светлана Василева, която вече официално е Гущерова, няма да пере сватбената си рокля. Русата изкусителка издаде, че е много суеверна и ще изчака поне една година, преди да занесе тоалета си на химическо чистене. Според поверие, роклята трябва да седи далеч от чужди погледи и ръце цяла година, за да е здрав бракът на младоженците. В това вярвал и младоженецът - милионерския син Християн Гущеров. Припомняме, че Светлана и Християн сключиха граждански брак в началото на месеца, след което си казаха заветното „да“ пред 200 гости на рождения ден на бизнесмена – 12 юли. Музикален поздрав към присъстващите по време на церемонията отправиха Васил Найденов, Устата и Илиян. Булката заложи на пищна рокля, обсипана с цветя и перли, дело на дизайнера Борче Ристовски. Щастливата двойка спази традициите по време на празника си. Василева ритна менче, според което първата им рожба с Християн ще е момиче. Самата плеймейтка неведнъж е споделяла, че е готова да народи на избраника си минимум три деца.      ", "date": "2018.07.20", "title": "Светлана Гущерова няма да пере сватбената си рокля"}
{"url": "https://www.monitor.bg:443/bg/a/view/bivsh-igrach-na-cska-si-tyrsi-rabota-prez-linked-in-105958", "text": "Бившият френски национал Беноа Кое може да изигра само един полусезон в ЦСКА, но определено феновете го помнят. Той отдавна вече не е професионален футболист, а сега иска да се занимава с треньорска дейност.     И въпреки солидната му визитка като футболист, на треньорското поприще няма никакъв опит. Затова французинът предприе неособено традиционен подход в търсене на работа. Той си пусна обява в социалната мрежа LinkedIn, която е именно с такава насоченост. Той работеше доскоро като скаут за „Интер“, където прекара най-добрите години от активната си кариера. И сега иска да намери ново предизвикателство, но след като никой не го е потърсил, решил сам да се предложи на пазара. \"Здравейте всички, аз съм Беноа Кое. Прекарах последните две години като наблюдател от името на „Интер“, но сега си търся амбициозен отбор, който иска да намери своя нов старши треньор. Аз съм бивш професионален футболист и съм бил треньор на деца“, написа бившият футболист на ЦСКА в социалната мрежа.", "date": "2018.07.20", "title": "Бивш играч на ЦСКА си търси работа през LinkedIn"}
{"url": "https://www.monitor.bg:443/bg/a/view/kyshta-ruhna-vyrhu-magazin-vyv-vrachansko-selo-105939", "text": "Стара необитаема къща рухна върху магазин в центъра на врачанското село Хайредин. Тежките отломки от калканната стена и покрива, които разрушили търговски обект като по чудо не се стоварили върху продавачката и двама клиенти, които били вътре. За късмет по това време те се намирали в задната част на магазина и се разминали само със стрес и охлузни рани. Но ако са били на мястото, в което са паднали тонове тухли, мазилки и керемиди, едва ли биха оцелели.  Според местните хора, последните проливни дъждове са доразрушили къщата, в която повече от половин век не живее никой. От десетина дни пък стената видимо била наклонена и се очаквало всеки момент да падне. Собственикът на магазина е подавал сигнали до общината няколко пъти за опасната сграда. От местната управа зазидали входовете й и оградили с тротоара с предпазен парапет, за да не влизат деца вътре, защото къщата е близо до училището. Тази пролет комисия от общината направила оглед и констатирала, че наистина сградата е опасна. Били направени предписания тя да бъде ремонтирана или съборена. Дори са изпратени писма до наследниците на собствениците, но те се връщали обратно, тъй като не били открити на посочените адреси.  След инцидента, търговецът бил принуден да изнесе стоката си на сергия пред магазина. От общината пък са се заели да предприемат по-сериозно издирване на собствениците и да ги задължат да съборят сградата за своя сметка.", "date": "2018.07.20", "title": "Къща рухна върху магазин във врачанско село"}
{"url": "https://www.monitor.bg:443/bg/a/view/borisov-italija-poiska-i-ot-nas-da-vzemem-bejanci-otkazah-105941", "text": "Италианският премиер Джузепе Конте е поискал и от България да приеме мигранти, спасени от препълнен кораб в Средиземно море. Това стана ясно от думите на премиера Бойко Борисов в пленарна зала, където текат разисквания относно мигрантския поток. Борисов обясни, че Конте е пратил писмо до всички премиери от ЕС да приемат колкото се може повече бежанци. \"Аз отговорих, че не можем да вземем. Отказах.\", каза Борисов и уточни, че това са направили Ирландия и Испания. По думите му обаче натискът е налице. България е единствената в ЕС, която се справи с мигрантите, потокът е почти нулев, а страната ни е давана за пример, обясни Борисов пред депутатите. Да приемем, че едните и другите имаме вина. Никой не е бил подготвен, каза премиерът. Той припомни, че без споразумението с Турция не можем сами да се справим при една мигрантска вълна. Какво ще се случи с оградното съоръжение. Ще го съборят. Кой ще даде заповед да се стреля, каза Борисов. Той оприличи соцлидера Корнелия Нинова с немския канцлер Ангела Меркел, която със същите триковр била вкарана в \"тази процедура, както вас с козичките\". Той припомни, че в началото на мигрантската вълна, когато и Меркел казала фразата : „Елате”,  имало много мощна хибрибна война и снимки на трупове и деца. „Така вашите депутати ви закараха в село с чумата и вие да галите козичката. Много умилително. Аз също много обичам животните и ви завидях”, каза Борисов.  В момента по думите на Борисов центровете у нас са пълни едва на 10-11 %. БСП и ГЕРБ предлагат две проекто - решения. Социалистите искат МС да приеме нарочно решение срещу обратното връщане на мигранти и срещу подписването на двустранни споразумения. Другото тяхно предложение е до 30.09. МС да каже какви са нашите предложения за реформа на Дъблинското споразумение. По време на изказването си Борисов даде да се разбере, че е склонен да приеме тези предложения след консултации с ПГ на ГЕРБ , но стига в тях изрично да се запише, че МС не може да подписва споразумения, без да има мандат на НС. \"Говорите за дъблинското спораузмение, цитирате унгарския премиер, но неговия министър гласува \"за\" санкциите за Русия\", обърна се Борисов към Нинова и обясни, че преди всеки съвет всички се изказват, а вътре гласуват \"за\". Това се казва консенсус, аргументира се премиерът.  Той обясни още, че Италия и Конте поискали от ЕК да се създаде специален орган, който да налага автоматично решение при такава ситуация.  същото време Борисов изрази притеснения България да не залитне в другата крайност, като посочи и отрицателния пример с наказателната процедура, която Европейската комисия е започнала срещу Унгария, заради отказа й изобщо да подпомага мигрантите.  \"Ако наистина сте добронамерени - обърна се той към опозицията - съм склонен да събера партията, все пак съм председател, и да я убедя да приемем две неща\". Едното именно МС да не сключва двустранни споразумения за релокация, а другото - да не може изобщо да подписва решения на ЕС по темата без мандат на парламента. Така по думите на Борисов може спокойно да каже пред Брюксел - \"Нямам мандат. Искам, но не мога, защото парламентът е решил така\".  В резултата депутатите излязоха в почивка, която продължи около час, за да уточнят текстовете.  Докато се чакаше текстът на новото решение да бъде разпечатан и подписан, в планарна зала Борисов се отби при всички парламентарни групи. Първо се забавляваше с депутатите от БСП, след това с ДПС, а накрая с патриотите и ГЕРБ, на които разказвал вицове, разказаха част от присъстващите депутати. ", "date": "2018.07.20", "title": "Борисов: Италия поиска и от нас да вземем бежанци. Отказах! (ОБНОВЕНА)"}
{"url": "https://www.monitor.bg:443/bg/a/view/kim-go-moje-5-000-000-za-5-minuti-105946", "text": "Ким Кардашиян отново затвори устите на всички, като показа, че знае как да монетизира славата си от екрана в реални доходи. Тя е заработила 5 милиона долара смао за 5 минути с пускането на трите нови арамота от парфюма си, част от бранда й KKW Beauty. Трите аромата в козметичната серия на титулярката в клана Кардашиян са - кимоджи череша, кимоджи праскова и кимоджи вайбс. Около последния дори се разгоря скандал, след като маркетингова компания на име Vibes обяви, че ще  съди звездата, защото за шишенцето на арамота е изплагиатствала логото им. Те искат парфюмът да бъде спрян от продажба, а остнаалите количества да бъдат унищожени. И докато закона решава, кой крив и кой прав без грам реклама, ароматите на Ким се продават като топъл хляб за 45 долара шишенцето. Единственото, което риалити звездата направи, за да популяризира новото си начинание беше да изпрати по един на сестрите си, както и на подбрани холивудски знаменитости, които се отблагодариха за подаръците със снимки в Инстаграм. Брандът KKW Beauty беше основан от Ким Кардашиян-Уест през месец юни 2017 година. Продуктите от първата й козметика в серията бяха продадени за 14 милиона долара само ден след пускането им.", "date": "2018.07.20", "title": "Ким го може: $5 000 000 за 5 минути"}
{"url": "https://www.monitor.bg:443/bg/a/view/avtobus-s-poklonnici-propadna-na-most-pred-manastir-105936", "text": "Автобус с поклонници пропадна на мост над река Искър на около километър от Струпешкия манастир „Св. Пророк Илия” край врачанското село Струпец. Инцидентът станал днес сутринта и затворил пътя към светата обител. Произшествието се разминало без пострадали и жертви, но пътят останал затворен с часове, докато пристигне специална техника, с която да се изтегли заклещеният автобус. Наложило се всички миряни, които отивали на храмовия празник на манастира да се придвижат пеша до него. При направения оглед било установено, че една от гумите на рейса попаднала в дупка, която се образувала от разместена ламарина, с която бил покрит моста. Тепърва ще се изяснява кой е допуснал съоръжението да е докарано до такова състояние, че да създава опасност за превозните средства и хората, които се движат по него.", "date": "2018.07.20", "title": "Автобус с поклонници пропадна на мост пред манастир"}
{"url": "https://www.monitor.bg:443/bg/a/view/montirat-zashtitno-pokritie-nad-bazilikite-v-krepostta-zaldapa-105934", "text": "Временно защитно покритие ще бъде изградено на криптите в епископските базилики №3 и №4 в Античната крепост Залдапа, съобщават от Община Крушари. За целта е подписан договор за целево финансиране между Министерството  на културата и Община Крушари на стойност 119 178 лв. Предвижда се изграждане на защитно покривно съоръжение с около четиристотин кв.м. застроена площ, като изцяло дървената конструкция ще покрие входовете на разкритите крипти и прилежащите към тях външни пространства. Целта на съоръжението е да предпази базиликите от неблагоприятни атмосферни условия през есенно-зимния период, валежи, снегонавявания. През ноември 2015 г.  със заповед на министъра на културата на Античната крепост Залдапа бе определен статут на групова археологическа недвижима културна ценност с категория  „национално значение”. Това даде възможност и основание на общинското ръководство да продължи целенасочените си усилия за разкриване, съхраняване и опазване на един от най-големите укрепени обекти от римско време по нашите земи.  През периода 2014-2017 г. частично бе разкрита най-голямата в региона ранно християнска базилика (вписана под №3), като проученото дава основание на научните ръководители на обекта да я определят като епископска базилика от V – ІV век. Разкопките от 2015-2017 г. установиха, че под разкритата Базилика №3 има друга, по-рано изградена, вписана под №4. Двете крипти за свети мощи са проучени. Криптата под базилика №3 е еднокамерна, с площ около седем кв.м., а криптата към по-ранно изградената базилика №4, богато украсена със стенописи, е най-голямата на територията на България, с площ от 30 кв.м. Очаква се дейностите по изпълнение на проекта да започнат през средата на септември и да приключат през първата половина на ноември.  ", "date": "2018.07.20", "title": "Монтират защитно покритие над базиликите в крепостта Залдапа"}
{"url": "https://www.monitor.bg:443/bg/a/view/pravjat-plavashta-scena-v-ezero-zagorka-105935", "text": "Да бъде изработена плаваща сцена с размери от 120 кв. м. в езерото Загорка, където за в бъдеще да се реализират оперни, оперетни, симфонични и балетни продукции за нов фестивал под името „Орфеида“, предлага кметът на Стара Загора Живко Тодоров. Идеята е оперната трупа в Града на липите да се сдобие с доплънителна сцена, извън тази в оперния театър и на Античния форум, където  при подходящи метеорологични условия да се представят специално разработени за публиката спектакли. В предварителната разработка се коментира достъп на около 500 зрители от брега на изкуствения водоем в северната част от Града на липите. Идеята за новата сцена бе лансирана преди около месец от директора на държавната опера Огнян Драганов, но старейшините отхвърлиха обсъждането й заради появило се напрежение най-вече в социалните мрежи. В предложението си градоначалникът подчертава, че за проектирането и направата на сцената няма да се използва публичен финансов ресурс, тя ще бъде за сметка на частното СД „Металик“, което е собственик на намиращия се край езерото Загора петзвезден хотелски комплекс . Междувременно, на сцената на античния форум в Стара Загора започнаха традиционните летни музикални вечери. Стартът бе даден с култовата постановка „Нестинарка“ на Марин Големинов. На 24 юли меломаните ще видят и чуят най-новия проект на Васил Петров „SWINGING ROCK“ с участието на Военен биг-бенд с диригент капитан Цветомир Василев и оркестъра на Държавна опера-Стара Загора.", "date": "2018.07.20", "title": "Правят „плаваща сцена“ в езеро Загорка"}
{"url": "https://www.monitor.bg:443/bg/a/view/sydjat-chetirima-za-ubijstvoto-na-rapyra-xxx-tentacion-105938", "text": "Вече има задържани за убийството на рапъра XXXTentacion, който загина на 20-годишна възраст при стрелба във Флорида, САЩ миналия месец. Съдът във Флорида обвини четирима души в убийство и извършване на въоръжен обир. Обвинения са предявени срещу 22-годишните Дедрик Уилямс, Майкъл Боутрайт и Робърт Алън и 20-годишния Трейвън Нюсъм. Уилямс бе задържан два дни след убийството, а Боутрайт - по-рано този месец, докато местонахождението на Алън и Нюсъм все още е неизвестно. Първоначално от полицията на окръг Брауърд съобщиха, че изпълнителят е посетил мотосалон и се е отправил към автомобила си, когато към него са се приближили двама неидентифицирани мъже. Единият от тях е стрелял по него, а куршумът е засегнал фатално рапъра. Нападателите са избягали. XXXTentacion бе откаран в местна болница, където по-късно умира от раните си. Сега стана ясно, че извършителите са четирима, а рапърът носил чанта \"Луи Вюитон\", в която имало 50 000 долара в брой, която е била мишената на престъпниците. Изгряващият рап изпълнител, чието име по паспорт е Джасей Дуейн Онфрой, издаде дебютния си албум през 2017 г. и бързо оглави престижни музикални класации. Сред хитовете на XXXTentacion са SAD!, Look at Me! и Jocelyn Flores.", "date": "2018.07.20", "title": "Съдят четирима за убийството на рапъра XXXTentacion"}
{"url": "https://www.monitor.bg:443/bg/a/view/nadrusanijat-ukrainec-ubil-pri-ptp-bremennata-severina-i-prijatelja-j-na-syd-105928", "text": "Надрусаният украински шофьор Станислав Пислар, който уби на магистрала „Тракия” с тира си бременната в седмия месец Северина Коралска на 33 години и приятеля й Ивайло Минчев на 35 г., отива на съд. По време на мерките си за неотклонение в пловдивския съд през юни Пислар твърдеше, че не помни нищо от зверската катастрофа. Тя стана на 28 май т.г. край Пловдив, в южното платно за движение на аутобана в посока Бургас. Станислав Пислар карал товарен автомобил „Волво” с латвийска регистрация. Той шофирал след употреба на марихуана. По същото време по автомагистрала „Тракия“, но в посока към София,  пътували с лек автомобил „Ауди“ Ивайло, който шофирал и бременната Северина, която била на предната пътническа седалка. Около 13,40 часа тирът се намирал на километър 123, като се движел със скорост от 79 км/ч. Станислав бил разсеян и не наблюдавал внимателно пътя пред себе си. Заради това той не възприел поставените указателни табели за ремонт на пътен участък и не насочил своевременно товарния автомобил в лявата лента на магистралата. Не възприел и паркираното в същата лента ремарке с поставените върху него пътни знаци. Не намалил скоростта на движение, въпреки ясните предупреждения за предстоящи препятствия по пътя и не се престроил в лявата лента на платното за движение. Така предната част на товарния автомобил достигнала задната част на ремаркето, при което последвал удар между тях.  Ремаркето било отхвърлено напред и надясно. В момента на удара, Пислар осъзнал опасността и навил волана рязко наляво, като така навлязъл в насрещното пътно платно на магистралата. Той загубил контрол върху товарния автомобил, който блъснал и разрушил мантинелата, след което продължил неконтролируемото си движение, навлизайки в лявата лента за движение на северното платно, като предната част на влекача достигнала ударила лекия автомобил „Ауди“, управляван от Ивайло. Лекият автомобил бил повлечен и завъртян обратно по посока на движението, като двете превозни средства напуснали шосето. От удара лекият автомобил бил тотално смачкан в предната си част. Пътуващите в него починали на място. Украинецът бил изпробван с техническо средство за алкохол, като пробата била отрицателна. Впоследствие му била взета проба, която установила употреба на наркотични вещества. Станислав Пислар го грози затвор от 5 до 20 години и лишаване от книжка, съобщиха от окръжната прокуратура в Пловдив. Предстои съдът да насрочи дата на процеса.  ", "date": "2018.07.20", "title": "Надрусаният украинец, убил при ПТП бременната Северина и приятеля й, отива на съд"}
{"url": "https://www.monitor.bg:443/bg/a/view/karbonov-atlet-s-napompani-muskuli-105811", "text": "По време на Фестивала на скоростта в Гудууд, Великобритания, се състоя световната премиера на прототипа BMW M Performance Parts Concept в уникалния екстериорен черен матиран цвят Frozen Black с M Performance златно фолио за акцентите и надписите. Концептуалната разработка създадена на базата на BMW M2 чрез последователно понижаване на теглото с над 60 кг и оптимизирана аеродинамика, която още по-силно измества състезателните настройки в посока към моторните спортове. Ексклузивността на интериора на BMW M Performance Parts Concept се подчертава с алкантара и карбон, както и други златисти акценти. Принос в създаването на тази вълнуваща концепция има и спортното подразделение BMW M GmbH, чийто опит от моторните спортове е използван при разработката на всички детайли M Performance. Прототипът BMW M Performance Parts Concept съчетава вече наличните оригинални части M Performance с ексклузивни концептуални елементи. Резултатът е по-ниско тегло на автомобила и още по-оптимизирана динамика на управлението, дори и при шофиране по състезателна писта. Това е постигнато чрез множество единични мерки, като решаваща роля има карбонът. Този високотехнологичен материал е екстремно стабилен, като при това е значително по-лек от серийните детайли. Освен това той осигурява ексклузивно излъчване чрез уникалната си визия. В интериора на BMW M Performance Parts Concept впечатляват карбон, алкантара и златисти контрастни шевове. Спортните седалки със златист контрастен шев предлагат безкомпромисна странична опора дори и при много динамичен стил на шофиране. Те са оборудвани са с функция за сгъване за удобен достъп до задната част и са по-леки с 9 кг от серийните спортни седалки. Задните седалки са с олекотена конструкция и позволяват понижаване на теглото на колата с още 13 кг. Освен с гравирано с лазер лого М, те са украсени със златист контрастен шев, какъвто преминава и по тапицериите от алкантара и кожа на вратите и страничните панели. Интериорните лайсни комбинират карбон и алкантара. В кокпита воланът M Performance Pro също е със златист контрастен шев. В горната и долната си част той е тапициран с кожа, а в зоните за хващане алкантара осигурява превъзходно усещане в комбинация с приятно усещане при допир. За перфектно поведение на пътя дори и при състезателен стил на шофиране при BMW M Performance Parts Concept се използва спортно окачване M Performance, което вече се предлага и като комплект за допълнителен монтаж на серийни автомобили. Това регулируемо окачване позволява снижаване на автомобила с до 20 мм. Амортисьорите могат независимо да бъдат регулирани на 12 различни степени на твърдост при сгъване и 16 различни степени на твърдост при разгъване. Благодарение на тези възможности, окачването M Performance осигурява подчертано неутрално поведение на пътя при значително редуцирано наклоняване на каросерията. В тон с цвета на каросерията, пружините на окачването при прототипа са черни, също както и спирачните апарати на 18-инчовите дискове. Теглото е понижено с още 14 кг, благодарение на поставения по-лек акумулатор.", "date": "2018.07.20", "title": "Карбонов атлет с напомпани мускули"}
{"url": "https://www.monitor.bg:443/bg/a/view/ronaldo-izgrja-na-koricata-na-vanity-fair-105940", "text": "Португалската мегазвезда на „Ювентус“ Кристиано Роналдо украси корицата на италианското издание на списание \"Vanity Fair\" след трансфера си от „Реал“ (Мадрид) в торинския гранд. 33-годишният ас демонстрира перфектната си коремна преса и позира с боксерки от собствената си марка, а заглавието \"Бог Роналдо\". В изданието има очерк за Роналдо на испанския писател Хавиер Мариас, голямо интервю по темата с бившия италиански нападател Антонио Касано и репортаж от родния град на футболиста Фунхал на остров Мадейра. Роналдо стана официално играч на „Ювентус“ на 10 юли, като трансферът му се оценява на 112 милиона евро.", "date": "2018.07.20", "title": "Роналдо изгря на корицата на \"Vanity Fair\""}
{"url": "https://www.monitor.bg:443/bg/a/view/8-ot-kantarite-na-tyrgovcite-po-moreto-izvyn-standarta-105933", "text": "8% от инспектираните везни на търговците на територията на Варна не отговарят на изискванията. Това показват резултатите от масовите проверки на инспекторите на Държавната агенция за метрологичен и технически надзор, които извършиха проверка какви везни се използват при продажбата на плодове и зеленчуци. Акцията беше съсредоточена върху пазари и открити търговски обекти, като обхвана и борсите в града. Проверени са „Централен пазар“, „Зеленчукова борса“, „Часовника“, „Младост“, „Чаталджа“, „Левски“, „Чайка“, „Роза“, „Аспарухово“ и др. Инспекциите са обхванали 218 търговски обекта, като използваните на тях 243 везни са проверени за наличие на изискуемите знаци от метрологичен контрол и маркировки, удостоверяващи съответствието им с изискванията към тях при употреба за търговски цели. При проверките са установени 20 везни, които не отговарят на изискванията по Закона за измерванията. При 15 от тях е констатирано, че са с изтекъл срок за задължителна метрологична проверка и без необходимите валидни знаци. Другите 5 не били предназначени за търговски цели, като не са от одобрен тип или не са с оценено съответствие. За установените нарушения ДАМТН е съставила на неизрядните търговците 7 протокола за задължителни предписания и 13 акта за установяване на административни нарушения. Предстои образуване на административно-наказателно производство и по отношение на още 7 нарушители. Проверките на везните по Черноморието продължават, като ще обхванат и временно разкритите търговски обекти, характерни за летния сезон по морето.  ", "date": "2018.07.20", "title": "8% от кантарите по морето са извън стандарта"}
{"url": "https://www.monitor.bg:443/bg/a/view/guns-n-roses-s-nov-rekord-105937", "text": "Рок легендите Guns ‘N Roses могат да се похвалят с поредния рекорд в кариерата си, въпреки че точно за това постижения не са се напълвали особено в последните години. Видеото към хита „November Rain“,  заснето преди цели 27 години, сътвори история в Youtube. Според списание „Форбс“ това е първият клип от ерата преди съществуването на платформата, което успя да достигне 1 милиард гледания. Видеото към тази класика е едно от най-скъпите в историята и е дело на режисьора Анди Морахан. Средно дневно е гледано 560 000 пъти само през 2017 г. А Youtube отчита, че интересът към него се е възродил и дори нараснал в последните няколко години, като пикът на зрители пред компютърния монитор е бил на 25 ноември 2017 г. От платформата за видео споделяне потвърдиха, че Guns са най-гледаната банда и за 80-те и за 90-те и “November Rain” заедно с двете видеа на “Sweet Child O Mine” има над 2,3 милиарда гледания. Зад себе си в класацията остават The Cranbberies със “Zombie\" и Nirvana със „Smells Like Teen Spirit“.  „November Rain“ държи още един рекорд – с близо 9-те си минути дължина е най-продължителната песен влязла в Топ 10 на Щатите в историята.", "date": "2018.07.20", "title": "Guns ‘N Roses с нов рекорд"}
{"url": "https://www.monitor.bg:443/bg/a/view/5-8-ryst-na-sybranite-prihodi-otchete-agencija-mitnici-105930", "text": "През първото полугодие на 2018 г. Агенция \"Митници\" е събрала приходи от акцизи, ДДС при внос, мита и глоби в размер на 4595,9 млн. лв. при 4345,0 млн. лв. за същия период на миналата година, съобщиха от пресцентъра на агенцията. Събраната сума е с 250,9 млн. лева (5,8 процента) повече от приходите през първото полугодие на 2017 година. Ръст се отчита при всички видове данъчни приходи, като касовите приходи от акцизи нарастват с 6,1 процента (138,6 млн. лева), приходите от ДДС с 4,7 процента (92,2 млн. лева), а митата бележат ръст от 26,9 процента (25,0 млн. лева). Значителният ръст на приходите от акциз за тютюневи изделия води до структурни изменения в групите на акцизните стоки, като техният относителен дял изпреварва този на горивата. Значителен ръст (49,4 процента) показват приходите от акциз от тютюн за пушене, като той е в следствие на нагреваемите тютюневи изделия, обложени с аналогична на нарязания тютюн ставка, посочват от Агенция \"Митници\". Данните сочат, че около 1,8 процента от потреблението на цигари през първото полугодие е заменено с потребление на този алтернативен тютюнев продукт за пушене, което води до пропуснати приходи за бюджета в размер на 14.8 млн. лв. Приходите от акциз за горивата също отбелязват ръст от 1,7 процента спрямо първата половина на 2017 г. За първи път приходите от ДДС при внос преминават психологическата граница от 2000,0 млн. лева за първото полугодие, а при митата за първи път се надскача границата от 100,0 млн. лева приходи през първо полугодие, допълват от митниците.", "date": "2018.07.20", "title": "5,8% ръст на събраните приходи отчете Агенция „Митници“"}
{"url": "https://www.monitor.bg:443/bg/a/view/zadyrjaha-na-kalotina-97-000-evro-ot-holandka-105931", "text": "97 000 евро задържаха митнически инспектори при проверка на холандска гражданка на МП \"Калотина\", съобщиха от пресцентъра на Агенция „Митници“. На 17 юли 2018 г. митническите служители спират за проверка входящ лек автомобил, пътуващ от Холандия към Турция. Контрабандната валута, в различни купюри, направена на пачки и увита в найлонов плик, е открита в дамската чанта на 54-годишна жена, която пътувала със съпруга и пълнолетната си дъщеря. Преди проверката семейството заявило, че не пренася нищо подлежащо на деклариране, включително и валута. По случая по описа на Митница Столична и под ръководството на Районна прокуратура Сливница е образувано досъдебно производство, приключило в условията на бързо производство и валутата е отнета в полза на държавата. Това е втори случай на задържано голямо количество контрабандна валута на МП „Калотина“ през последните десет дни, след като на 9 юли 2018 г. бяха задържани 52 000 евро у съпрузи, отново пътуващи от Холандия до Турция през България. Според Регламент (ЕО) 1889/2005 и Валутния закон над 10 000 евро следва да се декларира при преминаване на външна граница, каквато е границата между Сърбия и България. Декларирането не е свързано с допълнителни разходи, под формата на данъци или такси.", "date": "2018.07.20", "title": "Задържаха на Калотина 97 000 евро от холандка"}
{"url": "https://www.monitor.bg:443/bg/a/view/deputatite-izbraha-decho-dechev-za-shef-na-nzok-105929", "text": "Депутатите избраха Дечо Дочев за шеф на НЗОК. Той бе единствения кандидат, издигнат от ГЕРБ и бе подкрепен за поста със 124 гласа \"за\" и само един \"въздържал се\".  По време на дебатите от БСП казаха, че въобще няма да участват в  гласуването, докато всички останали дадоха да се разбера, че ще подкрепят Дечев за поста.  След разискванията самият Дечев обеща пред депутатите, че в рамките на 3 мсеца ще предложи детайлни мерки в няколко направление - лекарствената политика, в това число скъпите лекарства и тези за онкоболните, подобряване на контрола и медицинските изделия. Той обеща, че ако получи подкрепа ще прокара тези предложения и 2019 година ще бъде първата, в която НЗОК да завърши без дефицит.  След това думата взе и здравният министър Кирил Ананиев, който го позрави и му обеща пълна подкрепа. По думите му той познава добре проблемите , а системата в момента се намирала в трудно положение. Ананиев обясни, че вече е готов с предложението си за нов модел здравноосигурителен модел, но има нужда от време за съгласуването му с останалите партньори в кабинета. Той дори е подготвил и социологическо проучване, за да се провери на къде да върви модела според гражданите.  Медицинският одит да стане държавна агенция на подчинение на премиера, за да има истински контрол над медицинската дейност, предложи по-късно д-р Дечо Дечев в интервю за БНР. В момента Изпълнителна агенция „Медицински одит“ е към Министерството на здравеопазването. „Тази агенция трябва да стане със статут на държавна агенция, тоест да е подчинена на премиера на страната или да използваме нейния щаб и бюджет и действително в Касата да има ефективен контрол, защото той в момента отсъства“, каза той.  ", "date": "2018.07.20", "title": "Депутатите избраха Дечо Дечев за шеф на НЗОК (ОБНОВЕНА)"}
{"url": "https://www.monitor.bg:443/bg/a/view/ns-reshi-ranno-pensionirane-za-miniorite-ot-zakriti-rudnici-105926", "text": "Ранно пенсионинране и за миньорите от закрити рудници. Такива поправки в КСО гласуваха депутатите в НС на първо и веднага след това и на второ четене. Предложенията бяха подкрепени единодушно със 162 гласа \"за\", нито един глас против и само 6 \"въздържали се\".  Така те ще могат да се пенсионират при навършена възраст 45 години и 4 месца, с нужния брой токи - 90, които представялват сбор от стаж и възстат, както и поне осугирителен стаж поне 10 години. По данни на НОИ броят на миньорите, които ще навършат пенсионна възраст през 2018 -та са 1100 и ще могат да се възползват от тази норма.  Причината  беше поправката на Кодекса за социално осигуряване от края на 2017-та година, с която беше премахната възможността за ранно пенсиониране при закриване на рудник. Тя засегна съкратените служители от „Бобов дол“.  По време на дебатите от ГЕРБ и БСП се скараха кой е виновнен да се стигне до този хаос. Светалана Ангелова обясни, че без тези поправки миньори, които дълги време са работили в ръдници, но са били съкратени, а рудниците закрити, то трябва да чакат 10 години да се пенсионират, ако не си намерят отново работа от 1-ва категория. По думите й по данни на мини \"Бобов дол\" става дума за 80 миньори.  Георги Гьоков от БСП пък обясни, че ГЕРБ са виновни за тази ситуация, а сега са пропознали предложенията всъщност на Мая Манолова и са ги внесли. В отговор Ангелова обвини БСП, че също са проспали поправките и превръщат дебата в панаир и търсне на политически дивиденти.  Хасан Адемов от ДПС ,че те не харесват надпреварата кой е по-по-най. Той даде да се разбере, че реформите в секторите сигурост, земеделие и рудодоби не били приключили. Ако бяха реформирани, то сега нямаше да сме в тази ситуация, каза той. Според него НОИ и ДОО не могат да решават проблеми на пазара на труда. Пенсионната система стана заложник на нерешени проблеми в икономиката.  След гласуването омбудсмана Мая Манолвоа благодари на депутатите и обясни, че една огромна несправедливост е била поправена. ", "date": "2018.07.20", "title": "НС реши: Ранно пенсиониране за миньорите от закрити рудници "}
{"url": "https://www.monitor.bg:443/bg/a/view/vyzstanoven-e-pametnikyt-na-syprugata-na-hristo-botev-105927", "text": "Паметникът на съпругата на поета революционер Христо Ботев вече е възстановен, съобщиха от община Велико Търново. Гробът на Венета Ботева се намира в парка \"Дружба\" в старата столица, до този на нейната дъщеря Иванка. Заради отдлечеността на двете надгробни плоци от централната алея, там рядко стъпват хора. Преди десетина дни стана ясно, че неизвестен вандал е счупил порцелановата снимка върху паметната плоча на Ботевата съпруга. За да посегне на снимката, злосторникът е прескочил високата около половин метър метална ограда, която опасва двата паметника на най-скъпите жени в живота на Христо Ботев. От местната община тогава обещаха, че ще поправят щетата в най-скоро време. И това вече е факт. От 1-2 дни паметникът е с нова снимка. Допълнително почистено е и парковото пространство около двата паметника. Паметникът на Венета Ботева е част от десетината паметници на известни българи, в търновския парк \"Дружба\". Тук са погребани още майстор Колю Фичето, композиторът Добри Войников, революционерите и съратници на Левски – Христо Иванов Големия и Христо Караминков–Бунито и др. Досега нито един от гробовете или паметните плочи върху тях не бяха поругавани и осквернявани. След сегашната случка граждани искат в района на парка да се поставят записващи камери, които да следят какво се случва там денонощно.  ", "date": "2018.07.20", "title": "Възстановен е паметникът  на съпругата на Христо Ботев"}
{"url": "https://www.monitor.bg:443/bg/a/view/evrostat-mladite-fermeri-u-nas-i-v-evropa-sa-malcinstvo-105932", "text": "Близо 36 процента или повече от една трета от българските фермери са на възраст 65 и повече години, показват данни от анализ на Евростат за земеделската професия \"фермер\" през 2016 г., в която младите хора в почти целия ЕС, са малцинство. Около половината от хората у нас, които се занимават със земеделие или друга селскостопанска дейност, са на възраст 40-65 години, а броят на младите фермери у нас, е едва 14 на сто. Все пак, по брой на хората, които се занимават със земеделие и са на възраст до 40 години, страната ни е на осма позиция в ЕС - над средния показател за Евросъюза - 11 на сто са младите фермери в страните на ЕС. В страната има приблизително около 200 хиляди различни по големина земеделски стопанства, които съставляват едва 2 процента от общия брой на стопанствата в ЕС. От тях 190 хиляди ферми са с малка площ под 5 хектара, а около 10 хиляди са стопанствата с площ над 50 хектара, отчита Евростат. Според данни на родната статистика - у нас в селското стопанство са заети около половин милион души, а броят на наетите непостоянно лица варира около 100 хиляди. Пак по данни на НСИ селскостопанският сектор у нас през 2016 г. е произвел продукция за над 7,3 млрд. лева, от които близо 1,7 млрд. лева са от продукция в животновъдството. Около 10,3 милиона ферми и мениджъри на ферми е имало в ЕС през 2016 г., като повечето от фермите на ЕС са били с малък характер, като две трети са били по-малки от 5 хектара, отчита Евростат. Обратно - 3 процента от фермите в ЕС с площ над 100 хектара - са обработвали повече от половината от използваната земеделска площ на Евросъюза, която е около 171 млн. хектара. Една трета от 10-те милиона земеделски стопанства в ЕС са разположени в Румъния - 33 процента, в Полша се намират 14 процента от фермите, в Италия - 10 процента и Испания - 9 процента от фермите в ЕС. Около половината от стандартната продукция, генерирана от селското стопанство в ЕС, обаче идва от ферми във Франция, Германия, Италия и Испания - тези 4 държави дават 54 на сто от стопанската продукция на ЕС. Въпреки че в Румъния са концентрирани около една трета от стопанствата на ЕС - те дават само 3 на сто от стандартната продукция на Евросъюза, отчита статистиката. От друга гледна точка - във Франция се използва най-много земя за селскостопански нужди - 28 милиона хектара. Други 23 милиона хектара са били предназначени за стопански нужди в Испания, 17 милиона хектара - във Великобритания, 15 милиона хектара - в Германия и 14 милиона хектара - в Полша. Най-много млади земеделски стопани се срещат в Австрия - 22 на сто от броя на фермерите там, в Полша - 20 на сто и Словения - 19 на сто. На другия полюс - най-малко фермери до 40 г. са отчетени в Кипър - 3 процента от общия брой на фермерите и Португалия - 4 процента. Фермерската професия като цяло е доминирана от мъжете - 7 от всеки 10 фермери в ЕС - са от мъжки пол, отчита още Евростат.", "date": "2018.07.20", "title": "Евростат: Младите фермери у нас и в Европа са малцинство"}
{"url": "https://www.monitor.bg:443/bg/a/view/roboti-za-inspekcija-i-popravka-na-samoletni-dvigateli-105924", "text": "Самолетните двигатели са сложни машини с много, труднодостъпни места, а за да работят добре, се изисква много време и поддръжка. В бъдеще, Rolls-Royce иска, тези задачи да може да бъдат изпълнявани от различни видове роботи, които да обикалят и преглеждат тези части на самолета и бързо да отстраняват проблемите още в зародиш. Тези роботи са част от проекта IntelligentEngine на Rolls-Royce, оповестен по-рано тази година, насочен към разработването на свързани двигатели с потенциал да се поправят сами. Роботите биха помогнали при извършването на инспекции, което би премахнало необходимостта от свалянето на целия двигател от самолета. Същевременно, ще могат и да изпълняват някои незначителни задачи по поддръжката.     Тези роботи змии ще изпускат във вътрешността на двигателя по-малки роботи, подобни на хлебарки, наречени Swarm. Тези 10-милиметрови твари ще бъдат снабдени с малки камери и ще предават информация в реално време към оператор, който ще може да извършва визуални инспекции много по-ефективно.   Rolls-Royce казва, че работи и върху снабдени с инструменти роботи, които биха позволили на специалистите да извършват важни задачи, като напасването на резервни части, от разстояние. Подобно на останалите роботи, това ще ускори работата по поддръжка на двигателите и ще намали разходите.   „Докато някои от тези технологии, като роботите Swarm, са все още далеч от това да станат ежедневна реалност, други, са вече тествани и ще започнат да се въвеждат през следващите няколко години” , каза д-р Джеймс Кел от Rolls-Royce. „Разполагаме с голяма мрежа от партньори, които подкрепят нашата работа в тази област и е ясно, че това е област, в която има потенциал да се революционизира това, как възприемаме поддръжката на двигателите”.  ", "date": "2018.07.20", "title": "Роботи за инспекция и поправка на самолетни двигатели"}
{"url": "https://www.monitor.bg:443/bg/a/view/zapaliha-deset-koli-na-zalojna-kyshta-v-lulin-105921", "text": "Десет коли, които били оставени на паркинг на заложна къща в столичния квартал \"Люлин\" бяха изпепелени. Според първоначалната информация от СДВР, палежът е умишлен. Сигнал за него е бил подаден миниути след полунощ. На мястото пристигналите екипи на столичната пожарна бързо погасили пламъците.  При инцидента няма пострадали хора. Полицита издирва извършителите. Основно подозрение към момента пада върху клиенти на оказиона, които най-вероятно са изгубили заложените си вещи заради неплатени вноски по кредитите си. По случая е образувано досъдебно производство, работата по което продължава под наблюдението на прокуратурата. ", "date": "2018.07.20", "title": "Запалиха десет коли на заложна къща в \"Люлин\""}
{"url": "https://www.monitor.bg:443/bg/a/view/kraj-na-razkopkite-na-skaptopara-po-traseto-na-am-struma-105925", "text": "От днес официално ще приключат археологическите проучвания на древното римско селище \"Скаптопара\". То беше открито по трасето на автомагистрала \"Струма\" край Благоевград. Съгласно договора, който Пътната агенция има с БАН, днес обектът трябва да се предаде и в него да започнат строителни дейности. Очаква се до дни експертна комисия към Министерство на културата да реши бъдещето на разкопките. Местните организираха редица протести в защита на селището, последният от които беше в четвъртък. Хората от региона настояват намереното селище да се превърне в археологически парк, а трасето на магистралата да се измести без това да попречи на строителството.", "date": "2018.07.20", "title": "Край на разкопките на „Скаптопара“ по трасето на АМ „Струма“"}
{"url": "https://www.monitor.bg:443/bg/a/view/zadyrjanite-nadzirateli-puskali-zatvornik-6-pyti-za-2-meseca-105923", "text": "Прокуратурата най-вероятно ще поиска постоянна мярка задържане под стража на тримата надзиратели от варненския затвор, които са пускали един от затворниците в нерегламентиран отпуск, заяви пред БНТ говорителят на главния прокурор Румяна Арнаудова. Става дума за престъпник, излежаващ присъда за автокражби. Засега няма доказателства дали надзирателите са получавали подкуп за услугата. Ако това се докаже, ще им бъдат повдигнати още обвинения, каза още тя. Засега основните и начални обвинения към надзирателите са за престъпления по служба с цел набавяне облага за другиго, тоест за лишения от свобода. В момента се събират доказателства дали лишеният от свобода е извършвал престъпления, докато е бил извън затвора. \"Ние го установихме с телефон в него, така че ще може да се изясни неговото движение\", добави Арнаудова. \"До арестите се стигна, след като Окръжна прокуратура във Варна беше сезирана, че се случват подобни неща. В рамките на около месец и половина - два този сигнал не само се потвърди, но и се събраха доказателства, че се извършват такива. В рамките на разследването са се извършили 6 такива неправомерни пускания от затвора\", уточни Арнаудова. Тримата надзиратели са задържани до 72 часа. Арнаудова коментира и искането на Турция за екстрадиране на четирима гранични полицаи, с които главният прокурор разговаря вчера. По думите на говорителя, европейският съд се е произнесъл с решение, че българската държава е провела едно обективно разследване и няма извършено престъпление от граничните полицаи. Екстрадиция няма да се осъществи, категорична е Арнаудова. България няма да предава свои граждани на чужда държава, страната ни е подписала с особено мнение конвенцията за екстрадиция и освен това е взето окончателно решение от нашите власти, допълни говорителят на главния прокурор. \"Факт е, че не е извършена гранична проверка\", коментира тя по повод случая със самолета, който кацна и излетя от летище София, без да премине през нужните проверки. Арнаудова разясни, че пътниците изчаквали проверка, но никой не се появил при тях за такава. След това супервайзорът на летището отишъл при тях и ги отвел до самолета и така те излетели. Вчера държавното обвинение са зае със случая.", "date": "2018.07.20", "title": "Задържаните надзиратели пускали затворник 6 пъти за 2 месеца"}
{"url": "https://www.monitor.bg:443/bg/a/view/vereja-i-dunav-otkrivat-novija-sezon-v-pyrva-liga-dnes-105920", "text": "Отборите на „Витоша“ и „Дунав“ (Русе) дават старта на новия сезон в Първа лига днес от 18:30 часа на стадиона в Бистрица. И двата тима са амбицирани да се представят по-добре от изминалата кампания, когато се бориха да не изпаднат. И в Русе, и в Бистрица, са взели мерки да изградят боеспособни състави, които да не бъдат пълнеж в елита. „Дунав“ привлече девет нови попълнения, които попаднаха в групата на треньора Малин Орачев за мача. Все пак специалистът отбеляза, че липсва пълна сработеност и синхрон, но се надява с напредването на сезона и това да се случи. В същото време „Витоша“ ще бъде воден от бившия национал Росен Кирилов. В състава бяха привлечени четири нови попълнения, сред които и носителят на Купата на България със „Славия“ Наско Милев. Бистричани са амбицирани да развалят прокобата срещу „Дунав“ от дебютния си сезон в елита, когато допуснаха девет гола срещу отбелязани два и не взеха нито една точка в четири мача. 20 юли 2018, петък, 18:30 ч:  Витоша (Бистрица) - Дунав 2010 (Русе) - пряко по Нова спорт 20 юли 2018, петък, 20:45 ч  Черно море (Варна) - Ботев (Враца) - пряко по Диема спорт 21 юли 2018, събота, 18:30 ч:  Лудогорец 1945 (Разград) - Етър (Велико Търново) - пряко по Диема спорт 21 юли 2018, събота, 20:45 ч:  Ботев (Пловдив) - Левски - пряко по Диема спорт 22 юли 2018, неделя, 18:30 ч:  Славия - Берое (Стара Загора) - пряко по Диема спорт 22 юли 2018, неделя, 20:45 ч:  ЦСКА - Локомотив (Пловдив) - пряко по Диема спорт 23 юли 2018, понеделник, 20:30 ч:  Верея (Стара Загора) - Септември (София) - пряко по Диема спорт", "date": "2018.07.20", "title": "„Верея“ и „Дунав“ откриват новия сезон в Първа лига днес"}
{"url": "https://www.monitor.bg:443/bg/a/view/korabche-se-obyrna-v-ezero-v-misuri-pone-8-sa-zaginali-105922", "text": "Поне 11 души са загинали, а неуточнен брой са в неизвестност, след като туристически плавателен съд се преобърна и потъна в езеро в американския щат Мисури, съобщи местният шериф, цитиран от ДПА и БТА. Първоначално броят на жертвите бе 8, но в последствие нараснаха до 11, съобщи Асошиейтед прес, цитирайки окръжния шериф Дъг Рейдър. По думите на Рейдър петима души са изчезнали, а седем са приети в болница. Говорителка на медицинския център \"Кокс\" в град Брансън съобщи, че сред хоспитализираните има четирима възрастни и три деца. Шериф Рейдър подчерта, че причина за преобръщането на лодката е лошото време. Представител на националната метеорологична служба заяви, че вчера тя е предупредила за опасността от силна буря вечерта в района на Брансън. Скоростта на вятъра в бурята е надвишила 60 мили в час, добави метеорологът. Самият плавателен съд - вид амфибийно превозно средство, известно като \"дък боут\" (duck boat) или \"патешка лодка\" - остава под вода. Спасителни екипи и водолази продължават да работят на мястото. Властите призоваха роднините на изчезналите да съобщават за тях. Съобщава се, че най-малко един местен полицай е помагал да бъдат спасявани хора, докато плавателният съд потъвал. Езерото, където е станало произшествието - Тейбъл рок, е изкуствен водоем и се намира на юг от град Спрингфилд, близо до границата с щата Арканзас.", "date": "2018.07.20", "title": "Корабче се обърна в езеро в Мисури, поне 11 са загинали (ОБНОВЕНА)"}
{"url": "https://www.monitor.bg:443/bg/a/view/d-r-ivan-cyrov-v-tyrnovskija-muzej-se-pazi-djakonskija-orar-na-vasil-levski-105892", "text": "След като става ясно, че Дякона е заловен, търновци правят няколко опита за спасяването му, казва в интервю пред \"Монитор\" директорът на Регионалния исторически музей.", "date": "2018.07.20", "title": "Д-р Иван Църов: В търновския музей се пази  дяконския орар на Васил Левски"}
{"url": "https://www.monitor.bg:443/bg/a/view/boj-sled-macha-v-riga-bodurov-i-malinov-s-cherveni-kartoni-105919", "text": "ЦСКА почти сигурно ще играе без две от големите си звезди в следващия кръг на Лига Европа, когато ще се изправи срещу австрийския „Адмира“ (Вакер). Става въпрос за Николай Бодуров и Кристиян Малинов, които получиха директни червени картони след края на мача срещу „Рига“. Причината е мелето, което си спретнаха играчите на двата отбора. Два червени картона получиха и латвийските футболисти Баенко и Васчук.  По думите на помощник треньора на \"Рига\" Веселин Бранимиров футболистите са обяснили в съблекалнята, че играч на \"червените\" се е изплюл в лицето на един от футболистите на домакините. Това е предизвикало ответната реакция.  \"Не видях какво се случи веднага след дузпите, но момчетата казаха, че един от футболистите на ЦСКА се е изплюл в лицето на един от играчите на \"Рига\". Ние имаме нулев опит в Европа, но се представихме достойно и в двата мача. Играчите на ЦСКА бяха по-спокойни при дузпите и затова спечелиха\", каза Бранимиров. Аут за първия двубой на \"червените\" срещу австрийците ще е и Тиаго Родригес, който бе изгонен в 75-ата минута на двубоя заради втори жълт картон. Също така Ел Маестро няма да може да разчита на Енрике, който влезе като резерва срещу „Рига“, но бе заменен принудително в стотната минута от Бикел. След срещата се оказа, че фланговият футболист е със счупена ключица. От пейката още в редовното време пък бе изгонен кондиционният треньор Томас Нойберт и така червените картони за ЦСКА бяха четири срещу три за домакините.", "date": "2018.07.20", "title": "Бой след мача в Рига, Бодуров и Малинов с червени картони"}
{"url": "https://www.monitor.bg:443/bg/a/view/slabo-zemetresenie-useteno-v-blagoevgradsko-105918", "text": "Земетресение с магнитуд от 3 по скалата на Рихтер е регистрирано в Рила, минути преди полунощ. Трусът е бил на 11 км северозападно от Белица, на 32 км от Благоевград и на 74 км от София. Дълбочината на огнището е 10 километра. Няма данни за пострадали хора и за материални щети. В Благоевградска област няколко часа преди това са регистрирани още две земетресения с магнитут 2,6 и 2,1, съобщават от Сеизмологичния център на БАН.", "date": "2018.07.20", "title": "Слабо земетресение усетено в Благоевградско"}
{"url": "https://www.monitor.bg:443/bg/a/view/kitaj-nanese-poreden-udar-v-tyrgovskata-vojna-sys-sa-sht-105916", "text": "Китай нанесе пореден удар в търговската война със САЩ днес. Централната банка на страната свали курса на с още 0,9% до най-ниското ниво спрямо юли миналата година от 6,7671 юана за един щатски долар. Това е поредната девалвацията на паричната единица на най-голямата комунистическа държава само за седмица. През август 2015 г. Пекин рязко свали курса на юана с 3% от 6,20 до 6,40 юана за долар, което доведе до сътресение на борсите по света. Последваха още три вълни на понижения през зимата на 2015-2016 до 6,55 юана за долар и през юли 2016 г. до 6,67 юана. Третата вълна на започна през октомври. Още преди 3 години САЩ обвиниха Китай в преднамерена девалвация, целяща да стимулира износа си. Пекин категорично отхвърли тези твърдения.", "date": "2018.07.20", "title": "Китай нанесе пореден удар в търговската война със САЩ"}
{"url": "https://www.monitor.bg:443/bg/a/view/ilinden-e-vnimavajte-s-moreto-i-s-gostite-u-doma-105898", "text": "Българската православна църква почита днес паметта на Св. пророк Илия - един от най-великите измежду старозаветните праведници, могъщ изобличител на езичеството и предвестник на истинната вяра в Единия Бог. Християнската църква го нарича още от древността \"пророк и предсказател на великите Божи дела\", \"ангел в плът\" и \"предтеча на второто Христово пришествие\". Според народното поверие на Илинден не трябва да се работи, защото гръм може да удари човека. Не се ходи на плаж, защото морето взима жертва на този ден. От днес времето се обръща, почват да духат есенните ветрове, излизат вълнения и мъртво течение. Илинден идва с мъртва хватка на морето, казват старите рибари. Затова летовниците трябва да са особено внимателни при къпане в морето. Както е известно, народното поверие гласи, че на този ден морето взема жертви. Вярва се още, че какъвто човек влезе първи в дома ви, такава ще е и цялата идна година. В българския народен календар Илинден е най-големият летен празник по време на жътва и вършитба. На този ден възрастните разказват приказки и пеят песни за свети пророк Илия, който кара огнена колесница с шест коня по небето и измолва от Бога за тях здраве и благополучие, хубаво време и плодородие. На този ден празнуват още и занаятчиите кожухари, самарджии и фурнаджии, защото пророкът е техен покровител. Имен ден празнуват Илия, Илиана Илико, Илика, Илин, Илина, Илинко, Илинка, Божко, Божана, Божинко, Божинка и др.", "date": "2018.07.20", "title": "Илинден е, внимавайте с морето и с гостите у дома"}
{"url": "https://www.monitor.bg:443/bg/a/view/deputatite-izbirat-dnes-nov-shef-na-zdravnata-kasa-105915", "text": "Депутатите ще изберат днес нов шеф на здравната каса. Единственият кандидат за управител на НЗОК e д-р Дечо Дечев. Той е номиниран от ГЕРБ и \"Обединени патриоти\". До избор на нов управител на Касата се стигна, след като депутатите освободиха от поста миналия месец проф. Камен Плочев, който беше в дълъг болничен, а и в конфликт с министъра на здравеопазването Кирил Ананиев. Предвижда се след това парламентарният контрол да започне с разисквания по питане от лидера на БСП Корнелия Нинова към министър-председателя Бойко Борисов относно политиката на правителството по въпросите на миграцията в България и Европа.  ", "date": "2018.07.20", "title": "Депутатите избират днес нов шеф на здравната каса"}
{"url": "https://www.monitor.bg:443/bg/a/view/gyrcija-specheli-miliard-i-polovina-ot-prodajba-na-vizi-105914", "text": "Гърция е спечелила над €1,5 млрд. през последните години. Приходите са дошли от нова визова програма на Атина, съобщава в. \"Нафтемборики\". През 2012 г. Атина обяви програма \"Златна виза\". От нея можеха да се възползват чужденци от трети страни. Условието беше да инвестират над €250 000 в закупуването на имот. Статистиката сочи, че са издадени близо 5000 визи. През първите години от програмата, стартирала през 2012 г., търсенето на такива визи е нараснало от 400 годишно до 50 дневно. От предимствата на програмата се възползват главно граждани на азиатски страни /преди всичко китайци/, араби и руснаци. През последните месеци пазарът на недвижими имоти в Гърция показва раздвижване. Стана ясно, че гръцкото министерство на миграционната политика планира да внесе в парламента поправка на програмата „Златна виза“, която разширява предоставянето на разрешение за местожителство на инвеститори от страни извън ЕС, влагащи средства извън имотния сектор, съобщава гръцкият вестник „Катимерини“. Поправката предвижда програмата „Златна виза“ да бъде разширена и да включва инвеститори с депозити от най-малко 400 хил. евро в гръцка банка. Програмата предвижда предоставянето на разрешение за пребиваване от пет години, което дава възможност за притежателите му и на техните семейства да отсядат в която и да е страна от ЕС. Компетентният орган, който ще преценява молбите и ще взема решението за издаване или подновяване на разрешителни за местопребиваване на граждани на трети страни и на техните семейства, ще бъде министерството на миграционната политика.", "date": "2018.07.20", "title": "Гърция спечели милиард и половина от продажба на визи"}
{"url": "https://www.monitor.bg:443/bg/a/view/sara-sandyrs-trymp-chaka-putin-prez-esenta-vyv-vashington-105913", "text": "Американският президент Доналд Тръмп покани руския си колега Владимир Путин на среща през есента във Вашингтон, съобщи говорителката на Белия дом Сара Сандърс. Това става дни след срещата между президентите на САЩ и Русия в Хелзинки, където на 16 юли двамата разговаряха лице в лице повече от два часа. Руският посланик в САЩ Анатоли Антонов веднага коментира, че Москва е готова да обсъди предложената нова среща, съобщи Ройтерс. \"Президентът Тръмп поиска от съветника по националната сигурност Джон Болтън да покани Путин във Вашингтон през есента и тези разговори вече са в ход\", каза Сандърс в четвъртък, няколко часа след като самият Тръмп заяви, че няма търпение да се срещне с Путин отново.  Директорът на разузнавателните служби на САЩ Дан Коутс обяви пред АП, че е научил с изненада за последната покана към Путин да посети Белия дом. Лидерът на демократите в Сената на САЩ Чък Шумър заяви, че президентът Тръмп не трябва да има лични срещи с руския си колега Владимир Путин, докато американците не научат какво се е случило на предишната им среща на върха в Хелзинки, предаде Ройтерс. Демократите настояват и за разпит пред Конгреса на преводачката, която е присъствала на срещата на четири очи между Тръмп и Путин. Белият дом беше подложен на критика за форума в Хелзинки и колебливата позиция на Тръмп. Тръмп коментира няколко пъти срещата през седмицата, а последното, което спомена по повода, е пред американския телевизионен канал CNBC. Според Тръмп, ако след преговорите с Путин, двамата така и не успеят да изградят добри отношения, американският президент ще стане \"най-страшния враг\" на руския. Като доказателство за думите си, той напомни за въведените санкции и изгонените дипломати. \"Вижте всичко, което направих\", добави Тръмп. Но, по неговите думи, би било позитивно за САЩ да е в добри отношения с Путин и Русия, а не негативно. Путин коментира настроенията в САЩ срещу срещата с Тръмп с думите: \"Нас винаги са ни учили, че хората, работещи за държавата, в интерес на обществото, преди всичко са длъжни да мислят за фундаменталните интереси на страната и винаги да ги поставят на първо място, но не. Виждаме, че в САЩ има сили, които поставят груповите си, тяснопартийни интереси над общонационалните\". Това заяви руският президент на съвещание в Москва с посланиците и постоянните представители на Русия. Президентът на Русия отбеляза, че независимо от това, Русия е открита да развива контакти със САЩ на равноправна и взаимноизгодна основа, защото е това е необходимо за целия свят. Евентуалната среща във Вашингтон би била шестата в историята на американска земя между президент на САЩ и на Русия, включително и на предходника СССР. Първата визита е през 1959 г. във Вашингтон, когато героят от Втората световна война Дуайт Айзенхауър е посетен от съветския лидер Никита Хрушчов. През 1973 г. Леонид Брежнев се среща с Ричард Никсън в американската столица, като през следващата година Никсън връща визита в СССР. През 1987 г., отново във Вашингтон, Роналд Рейгън е домакин на Михаил Горбачов. Следващата година срещата се повтаря – Горбачов отново е на гости на Рейгън. Последната среща между руски лидер и американски президент на САЩ на американска земя е през далечната 1990 г., когато Джордж Буш Старши посреща пак бащата на перестройката Михаил Горбачов. В тази последователност евентуалната среща между Тръмп и Путин във Вашингтон ще е историческа и първа от 28 години насам.  ", "date": "2018.07.20", "title": "Сара Сандърс: Тръмп чака Путин през есента във Вашингтон"}
