{"url": "http://www.monitor.bg/a/view/50931-%D0%9F%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D1%81%D0%BA%D0%B8%D1%82%D0%BD%D0%B8%D1%86%D0%B8-%D0%B2-%D0%A1%D0%BE%D1%84%D0%B8%D1%8F-%D1%81%D0%B0-%D0%BE%D1%82-%D0%BF%D1%80%D0%BE%D0%B2%D0%B8%D0%BD%D1%86%D0%B8%D1%8F%D1%82%D0%B0/", "text": "Безработни строители и таксиджии просят по столичните улици, роми от разрушени гета  пълнят 3-месечните приюти \n                    Всеки втори скитник в столицата идва от провинцията, показват данни на социални работници от кризисните центрове в София. „Това са основно хора от малки градове, които идват в София да работят като строители и таксиметрови шофьори. Когато останат без работа, предпочитат да живеят на улицата, вместо да се върнат по родните си места“, обясни социалният работник Мария Колева.По последни данни на Агенцията за социално подпомагане (АСП) в края на първото полугодие на годината у нас има регистрирани 1068 бездомници, или с 239 повече спрямо същия период на 2016 г. Половината от тях кръстосват софийските улици, а останалите се скитат във Варна, Пловдив, Русе и Бургас.Проучване на сдружение „Градски номади“ показва, че 20% от живеещите на софийските улици са висшисти. Данните показват, че средностатистическият скитник е мъж между 50 и 60 години, с голям трудов стаж зад гърба си. Част от скитниците са останали на улицата след имотна измама, други - след скандал с роднини. 56-годишният Антон останал без покрив над главата си, след като синът му го изгонил от апартамента. „Имах проблеми с алкохола и след поредния скандал синът ми просто ме изхвърли. Няма къде другаде да отида. Ако не е центърът, ще умра от студ на улицата”, разказва мъжът, който от 3 г. скита из столичните улици. През деня неграмотният мъж проси милостиня на бул. „Витоша”, а нощем се прибира на топло в центъра в „Захарна фабрика“.Почти половината от скитниците изкарват прехраната си, като събират отпадъци за рециклиране, показва проучване на „Градски номади“. С ровене в кофите за хартия и стъкло скитниците си докарват между 5 и 10 лв. на ден. Немалка част от бездомниците работят за ден-два като чистачи по строежи или продавачи на цветя. 16 на сто припечелват с просия. Едва 4 на сто от бездомниците разчитат на помощ от държавата.„Хората свикват със скитническия начин на живот. Има хора, които категорично отказват подслон в център за временно настаняване, където могат да останат до 3 месеца“, твърди социалният работник Мария Колева. Опитът й показва, че дори в най-студените дни около 30% от живеещите на улицата предпочитат градските паркове пред топлите легла в кризисните центрове. След първия сняг в столицата едва 28 души са потърсили подслон в столичния кризисен център. „Имаме нужда от съдействие от работодатели, защото през зимата в кризисния център идват много млади хора, които имат нужда от работа и подкрепа. Надяваме се и на сътрудничеството на неправителствените организации и гражданите на София“, заяви шефката на дирекция „Социални дейности“ в Столична община Мина Владимирова пред Нова ТВ.Роми от разрушени незаконни гета масово пълнят центровете за временно настаняване у нас, показва пък справка на „Монитор“ в 13-те приюта, които осигурят 3-месечен подслон на над 600 души. „Голяма част от обитателите са именно такива хора, които се настаняват при нас, защото нямат друг вариант“, обясни социалният работник от центъра в „Захарна фабрика” Мая Арнаудова. Вече 4 месеца 45-годишната Зорка живее в центъра за временно настаняване, след като от общината бутнали незаконна й барака. „Събориха хубавата ми къща и ме доведоха тук, в тази мизерия. Пълно е с дървеници и бълхи. Обещаха ми общинско жилище, ама да видим“, жалва се Зорка. Съседът й Стефан също попада в приюта, заедно с новороденото си дете. „5-6 пъти ни предупреждаваха, че ще бутнат къщата, ама не им вярвахме. То от години така си говорят. Кметът е длъжен да ни даде жилище, а не да ни води по приюти“, категоричен е младият мъж. Ромите от разрушените гета са безработни и нямат пари за жилище под наем.\n\n\n\n\n                    ", "date": "2017.11.28", "title": "Половината скитници в София са от провинцията"}
{"url": "http://www.monitor.bg/a/view/378-%D0%A1%D0%B2%D0%B8%D1%89%D0%BE%D0%B2-%D1%81%D0%B8-%D0%B2%D0%B7%D0%B5-%D0%BE%D1%82-%D0%9C%D0%9E-%D0%B1%D0%B8%D0%B2%D1%88%D0%B8%D1%82%D0%B5-%D0%BA%D0%B0%D0%B7%D0%B0%D1%80%D0%BC%D0%B8/", "text": "\n                    Община Свищов получи от държавата бившите казарми в града след 20 години съдебна одисея. Това са шест имота и намиращите са върху тях над 30 сгради, които от закриването на поделението през 2000 г. са опразнени и се рушат.\n\nОще през 2000 г. тогавашното ръководство на крайдунавския град изпраща молба с искане имотите да бъда предоставени на общината за стопанисване, но от Министерството на отбраната отказват. Това принуждава общината да заведе съдебно дело за връщането им. В новия разработен план за градско възстановяване се предвижда районът, в който са бившите казарми да се развива в перспектива като икономическа зона. Идеята е там да бъдат изградени промишлени обекти и предприятия или пък офис сгради, които да бъдат отдавани под наем и от тях общината да печели. Предимството на района е в тва, че той е на площ от 300 дка и има излаз на брега на Дунава, което го прави апетитен и привлекателен за желаещи да развиват търговия по плавателната река. Преди това да се случи обаче, от общината в Свищов ще тябва да хвърлят доста сили и средства за да почистят територията на бившите казарми, които заради неизползването си в продължение на вече повече от 17 години са се превърнали в истинска джунгла.\n                    ", "date": "2017.11.28", "title": "Свищов си взе от МО бившите казарми"}
{"url": "http://www.monitor.bg/a/view/73709-%D0%91%D0%B8%D0%BB%D0%B5%D1%82%D1%8A%D1%82-%D0%B7%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%B2-%D0%91%D1%83%D1%80%D0%B3%D0%B0%D1%81-%D1%81%D0%BA%D0%BE%D1%87%D0%B8-%D0%BD%D0%B0-150-%D0%BB%D0%B2/", "text": "\n                    \n\n\n\n\n\n\n\n\n\n\n\n\n\n\n                    ", "date": "2017.11.28", "title": "Билетът за автобус в Бургас скочи на 1,50 лв."}
{"url": "http://www.monitor.bg/a/view/81090-%D0%91%D0%BE%D1%80%D0%B8%D1%81%D0%BE%D0%B2-%D1%81-%D0%A6%D0%B0%D1%80%D1%8F-%D0%B8-%D0%BF%D0%B5%D1%82%D0%B8%D0%BC%D0%B0-%D0%BC%D0%B8%D0%BD%D0%B8%D1%81%D1%82%D1%80%D0%B8-%D0%B2-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F/", "text": "Обсъждаме директна самолетна линия София-Рияд, подписваме за данъчното облагане \n                    Премиерът Бойко Борисов ще бъде на знакова визита в Кралство Саудитска Арабия. Министър-председателят замина днес на официално посещение в Рияд заедно с  делегация от петима министри, в която влиза и експремиерът Симеон Сакскобургготски, който ще е почетен гост. Борисов ще разговаря със саудитския крал Салман бин Абдулазиз ал-Сауд. По-късно премиерът ще се срещне и с външния министър Адел ал-Джубейр, както и министъра на енергетиката и индустрията Халид ал-Фалих.Целта е засилване на икономическото и търговското сътрудничество между двете страни, а посещението е първото на такова високо равнище. По време на разговорите ще се обсъдят въпроси в областта на сигурността, енергетиката, транспорта, туризма и търговията. Именно с тази цел с Борисов пътува и транспортния министър Ивайло Московски. Той ще обсъди със своя арабски колега възможността за директна самолетна линия от София до Рияд, въпреки че няма родна авиокомпаия, която към този момент да проявява интерес.В делегацията влизат още вицепремиерите Екатерина Захариева и Красимир Каракачанов, както и земеделският министър Румен Порожанов и на туризма Николина Ангелкова. Междувременно стана ясно, че ще правим със Саудитска Арабия обща комисия за икономическо сътрудничество. Правителството одобри проекта за статута на смесената комисия, чиято цел е да спомага за разширяване на търговско-икономическите връзки между двете страни. Комисията ще има двама съпредседатели и ще заседава един път в година, като двамата съпредседатели предварително ще договарят дневния ред. „Комисията ще идентифицира нови възможности за сътрудничество и подобряване средата за работа между бизнес организациите на двете страни. Ще бъдат предлагани и промени в двустранната нормативна база с цел насърчаване на икономическото и инвестиционното сътрудничество“, е записано в мотивите на решението. Вицепремиерът и външен министър Екатерина Захариева пък ще подпише от името на България споразумението за избягване на двойното данъчно облагане относно данъците върху доходите.  Това ще създаде правна база за стимулиране на инвестициите, както и до реални възможности за дружествата да осъществяват стопанска дейност в другата държава, дори и данъчни облекчения.  Спогодбата ще помогне и за това физически лица да работят под различни правни форми – извънтрудови или трудови правоотношения.\n\n\n                    ", "date": "2017.11.28", "title": "Борисов с царя и петима министри в Саудитска Арабия "}
{"url": "http://www.monitor.bg/a/view/22828-400-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0-%D0%B2-%D0%BA%D0%B0%D0%BF%D0%B0%D0%BD%D0%B0-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B5%D0%BD-%D0%BA%D0%BE%D0%BC%D0%BF%D0%BB%D0%B5%D0%BA%D1%81-%D0%B2-%D0%A1%D0%BE%D1%84%D0%B8%D1%8F/", "text": "Огнеборци зарязали пожарната си до оградата, за да гасят кофа за боклук\n                    400 семейства от столичния жилищен комплекс „Витоша парк“ нямат нормален достъп до домовете си, оплакаха се живеещи там. Единственият път до блоковете им минава през паркинга на Симеоновския лифт, който обаче от понеделник е ограден.Достъпът до комплекса през паркинга е залегнал в договор между строителя на блоковете и собственика на гаража -„Витоша ски“. От 2016 г. обаче фирмата домоуправител „Аркейдия“, която обслужва комплекса, е спряла да плаща за преминаването през паркинга, разказа пред „Монитор“ наемател в един от блоковете. По думите му хората, излезли с автомобилите си от комплекса, сега не могат да влязат обратно. Нямало достъп дори за колите със специален режим на движение. В понеделник се запалила кофа за боклук, но на огнеборците се наложило да зарежат пожарната кола до оградата и да се справят с огъня с подръчни средства. Собственици на апартаменти в комплекса се притесняват, че в него живеят възрастни и майки с деца, и при нужда дори Бърза помощ не може да влезе. Жителите търсят съдействие от различни институции. От „Витоша ски“ коментираха, че от 10 години са предупреждавали собственици на имоти и инвеститорите в района на кабинковата линия, че преминават през техен имот. Сигнализирали и Столичната община. Те били принудени да поставят загражденията на паркинга, защото на ползващите го все по-честно им крадяли колите. „Към днешна дата ние сме задължени не просто от отговорността ни към нашите клиенти, но и от СДВР да изградим ограда на парцела и да го охраняваме по надлежен начин“, заявиха от „Витоша ски“.Кметът на район „Витоша“ Тодор Петков обясни пред „Монитор“, че спорът е между частни собственици и общината не може да взема страна. Той уточни, че теренът, върху който е изграден комплексът не е в регулация, а решението за строителство е издадено през 2006 г. от тогавашния главен архитект на столицата.На телефона на „Аркейдия“ отговаряше жена, която обясни, че не е оторизирана да говори по темата, а мениджърите на фирмата са в среща и не могат да дадат коментар.\n\n\n                    ", "date": "2017.11.28", "title": "400 семейства в капана на  затворен комплекс в София"}
{"url": "http://www.monitor.bg/a/view/14703-%D0%A6%D0%B8%D0%BA%D0%BB%D0%BE%D0%BD%D1%8A%D1%82-%D0%A2%D0%B0%D1%82%D1%8F%D0%BD%D0%B0-%D1%83%D0%B2%D0%B8%D1%81%D0%BD%D0%B0-%D0%BD%D0%B0%D0%B4-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B7%D0%B0%D0%B4%D0%B0%D0%B2%D0%B0-%D1%81%D0%B5-%D1%81%D0%BD%D0%B5%D0%B6%D0%B5%D0%BD-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "\n                    Декември се очертава с валежи от сняг. Това заяви пред БНТ климатологът Христо Попов. \"През декември температурите ще бъдат в нормата, но ще вали много сняг. Максималните температури ще бъдат малко над нулата. Ако тази обстановка с редуване на циклони се задържи, очаквам на Коледа и Нова година да има сняг\", обясни Христо Попов.\nСнегът покрива България заради средиземноморския циклон \"Татяна\". Той се намира точно над Балканския полуостров, каза синоптикът. Според него не се очакват наводнения или други стихийни бедствия. \"Снегът ще се задържи до сряда, когато ще има ясно време и ще се появи нов антициклон. В петък ще се формира нов циклон, който ще окаже влияние на Балканския полуостров. От понеделник пак ще завали сняг, така че спокойно можем да кажем, че зимата дойде\", каза Попов.\nТой предупреди студентите, че за 8 декември времето ще бъде много студено. От сряда вечерта се очаква рязко застудяване, температурите ще паднат под минус 5 градуса. Попов прогнозира, че от началото на декември може да се очаква, че скиорите ще имат възможност да се радват на белите писти. През нощта срещу вторник най-много сняг е паднал в София – 20 см, и в Елхово – 60 см. Земна и скална маса са се свлекли на пътното платно на около километър след Кричим в посока Девин. Пътят се разчиства.\nНяма ограничения за движението на коли по пътищата на страната, освен забраната за движение на автомобили с обща маса над 12 т.\nНад 620 машини обработват пътните настилки. В София в почистването са включени 122 машини. В столицата заради мокрия сняг имаше счупени клони, които нанесоха леки поражения на паркирани автомобили.Всички републикански пътища са проходими при зимни условия, съобщиха от Агенция „Пътна инфраструктура“. Високопланинските проходи Петрохан, Троянски, Шипка и Проходът на републиката са почистени.\nПрез нощта срещу вторник в старопланинския проход Петрохан, който свързва Монтана и Берковица със София, е паднал още сняг и там са натрупани над 30 сантиметра, съобщиха от Областното пътно управление в Монтана.\nОграничението за преминаване на товарни автомобили през прохода остава в сила.\nАгенция \"Пътна инфраструктура\" препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на Пътна полиция. Блокирането на движението от автомобили, които не са подготвени за движение при зимни условия, затруднява работата на снегопочистващата техника и възпрепятства пътуването на всички останали шофьори.\n\n\n                    ", "date": "2017.11.28", "title": "Циклонът „Татяна“ увисна над Балканите, задава се снежен декември"}
{"url": "http://www.monitor.bg/a/view/54954-%D0%9E%D1%82%D0%BA%D1%80%D0%B8%D1%85%D0%B0-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%9F%D0%B5%D1%82%D1%8A%D1%80-%D0%91%D0%BE%D0%B3%D0%B4%D0%B0%D0%BD-%D0%BF%D0%B8%D1%81%D0%B0%D0%BD%D0%B0-100-%D0%B3%D0%BE%D0%B4%D0%B8%D0%BD%D0%B8-%D0%BF%D1%80%D0%B5%D0%B4%D0%B8-%D0%9F%D0%B0%D0%B8%D1%81%D0%B8%D0%B9/", "text": "Учени издават превод по оригиналния текст с факсимиле и бележки\n                    Първата българска история, написана от Петър Богдан Бакшич повече от век преди Паисиевата, е попаднала в колекцията на италианския историк и ерудит маркиз Джузепе Кампори (1821 - 1887). Майката на маркиза се е казвала Мариана Булгарини и вероятно това е причината трудът да събуди неговия интерес. Това съобщава в интервю за Severozapazenabg.com проф. Лилия Илиева от Югозападния университет „Неофит Рилски”. Сензационната новина обаче е, че тя е попаднала на оригиналния ръкопис, писан на латински, с което падат въпросителните около съществуването на първата ни история.Подробности за историческото откритие ще бъдат публикувани в следващия брой на списание „Балканистичен преглед” през 2018 година. А екип от филолози и преводачи вече стяга за печат историята на Петър Богдан. Основната подготовка по издаването й е на проф. Цветан Василев от Софийския университет „Св. Климент Охридски“, се посочва в публикацията на „Балканистичен форум“. Изданието ще бъде превод по оригиналния текст, факсимиле, бележки и коментар.Според проф. Илиева след смъртта на маркиза неговата колекция е предадена на Университетската библиотека на Модена, където се намира и до днес. Тя има предположения къде е бил ръкописът, преди да попадне при маркиз Кампори. Още през 1983 г. в един от манастирите на Дубровник попаднала на данни за ръкопис на Петър Богдан, който обаче отдавна бил напуснал манастирската библиотека, без да има данни за съдбата му по-нататък. Но в търсенето на ценния ръкопис й помогнал т.нар. библиотечен ангел.Като оригинално заглавие на труда се приема „За древността на бащината земя и на българските неща“. Вече със сигурност може да се твърди, че е завършен през 1668 г. след което е бил оставен за редактиране от хърватския духовник и филолог Иван Паштрич. Самият автор пък се е подписал като „Петър Деодат Чипровски“.Във Венеция книгата е била отпечатана малко след смъртта на Петър Богдан – след 1674 г. „Напълно възможно е скоро да открием и печатен екземпляр – в Италия културното наследство се опазва от векове с цената на големи усилия и като приоритет. Малка компенсация за унищожението, на което е подложена българската книжнина по време на Османската империя”, казва проф. Илиева в интервюто си. \"Ръкописът на Петър Богдан включва към 200 страници и съдържанието е разпределено в седемдесет глави, предшествани от предговор, с прибавката на някои документи и с послеслов. Този обем надхвърля значително изказваните досега предположения за големината на текста. В началото се разглеждат по-общи въпроси, докато във втората половина на текста преобладава вниманието към Северозападна България, главно върху католическите селища Чипровец, Железна, Копиловец и Клисура. Споменават се и някои техни съседни селища, някои – за първи път в известните текстове на Петър Богдан, например селото Бели мел. Встрани в полетата на страниците авторът стриктно е отбелязвал данните за изворите, които използва. Снабден с библиографски справочен материал, неговият труд отговаря на модерните стандарти за научен труд\", пише проф. Илиева.Тя е на мнение, че текстът на Петър Богдан, \"познат на населението в католическите селища на Северозападна България, е имал роля за подготовката и избухването на Чипровското въстание през 1688 г., вече след неговата смърт\". През 1643 г. Петър Богдан създава и първия български герб, смятат изследователите му. Досегашните открития, включително и части от преписите на „Историята“, са приемани като косвени доказателства за съществуването на произведението. По тази причина мнозина са се отнасяли скептично и са приемали труда на Петър Богдан като недоказана историческа легенда. През 1979 г. проф. Божидар Димитров прави важно откритие – ръкопис от 9 страници от библиотеката на Ватикана, написани от хърватския свещеник и филолог Иван Пастрич. До новото откритие е загадка дали това е редактирано или точно копие на част от „Историята“.Духовникът, дипломат, поет, книжовник Петър Богдан е роден в Чипровци през 1601 година със светското име Богдан. Името Петър получава при постъпването си във Францисканския орден през 1618 г. Учи в Чипровския манастир, а след това в Клементийския колеж в Рим. Минава през различни длъжности в католическата църква, а през 1641 г. оглавява Българската католическа църква. Развива огромна политическа и дипломатическа дейност. В историята си той пише: „Мен ме роди българската земя. И сега, макар и грохнал от старост, единствено мисълта за родината ме крепи като разпадащ се кораб след дълги странствувания по морета и океани...\"\nУмира през 1674 година. Погребан е в олтара на построената и осветена от него църква \"Санта Мария\" в Чипровци. От няколко години в града се извисява негов паметник.\nА за всеки, изкушен от историята, трудът му е неоспоримо доказателство за съществуването на Чипровския ренесанс, който предшества Възраждането по българските земи и е трагично прекъснат след въстанието.\n\n\n                    ", "date": "2017.11.28", "title": "Откриха историята на Петър Богдан, писана 100 години преди Паисий"}
{"url": "http://www.monitor.bg/a/view/33729-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2%D0%B8%D0%BB%D1%8E%D0%B1%D0%B8%D0%BC%D1%86%D0%B8%D1%82%D0%B5-%D0%B8-%D0%BD%D0%B0-%D0%A2%D0%B0%D1%82%D0%BE-%D0%B8-%D0%BD%D0%B0-%D0%9A%D0%BE%D0%BC%D0%B0%D0%BD%D0%B4%D0%B8%D1%80%D0%B0-iv-%D1%87%D0%B0%D1%81%D1%82-%D0%BE%D1%82-iii-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                     Прочутите три маймунки, които покриват съответно ушите, очите и устата си, са израз на будисткото разбиране за това как трябва да се реагира на злото. Мизару е затворила очите си, за да не го вижда, Киказару е запушила ушите си, за да не го чува, а Ивазару е покрила устата си, за да не говори за него.У нас, разбира се, всичко е наобратно, особено ако се интерпретира от триумвирата на лъжата. Този триумвират обединява олигарсите и техните пипала в съдебната система, партиите на задкулисието и фабриката за фалшиви новини. Тези три елемента са дълбоко вкоренени един в друг и са обединени от общото си мото: Не чух, не видях, не казвам.Медийните бухалки на Иво Прокопиев например са глухи за криминалната приватизация по Костово време или за проблемите на хората в Меричлери.Изданието на газовия олигарх Сашо Дончев е сляпо за обира на века КТБ и дори грижовно тиражира фантастичните оправдания на банкера беглец Цветан Василев. Карикатуристът на същото издание може да види всички недъзи на обществото ни, но за наглите опити на Лозан Панов и Иво Прокопиев да овладеят подмолно Темида е сляп като Мизару.Откровено казано, Сашо Дончев трябва да покрие очите си от срам, че дълги години българите купуваха скъпия му газ. Не са за гледане и изцепките му покрай ЦУМ-гейт, когато Дончев обяви, че бил заплашван от главния прокурор Сотир Цацаров. Всъщност по думите на Цацаров, е било точно обратното – Сашо Дончев е искал обвинител номер едно да понатисне свои подчинени прокурори, които си позволили да проверяват дейността на фирма, близка до газовия олигарх. Не е да не са се случвали такива неща в годините. Но чак пък да се маскират като опит за съдебна реформа и бойкот на съществуващата система, това вече е нагло.Като заговорихме за задкулисието и неговите марионетки, ето го и радетелят за гласност и реформи в съдебната система Христо Иванов. Той, както вече стана ясно, мълчи като партизанин за комунистическото си Бойкикево потекло, както и за факта кой го насади като зелка в политическото пространство. Иванов-Бойкикев има интерес да мълчи и за това кой дава парите за микроскопичната му формация „Да(й), България“. Има основания да се смята, че това са точно тези „три веселых друга“ Иво Прокопиев, Сашо Дончев и пишман банкерът Цветан Василев.„Никой не ми е искал пари, не съм и давал пари“, зарича се Прокопиев за новия проект на Христо Иванов на 15 декември 2016 г. Пред интервюиращата го протестърка Полина Паунова той обяснява, че в България има нелоша схема за финансиране на партии от бюджета, но не е съвършена, тъй като позволява на големи партии да трупат финанси, които трябва да бъдат похарчени за качествени политики.Това, както и повечето други интервюта, в които Прокопиев лъска публичния си имидж, не е нищо повече от реверанс. А също така и джуркане на опорни точки. Веднъж Паунова задава на олигарха „правилните въпроси“, преди това пък от „Капитал“ интервюират нея в стил „лексикон“. Нито в единия, нито в другия случай може да има някакви отклонения. Жанрова скука и журналистическо безсилие с претенции за независима журналистика. Но нещата си идват по местата с появата на стенограмата „АРГО-гейт“, която показа, че нищо от декларациите на олигарха не е точно такова, каквото изглежда на пръв поглед.Стана дума вече за миналото на другаря Бойкикев и за политическия проект, на който олигарсите го бяха изтипосали за лице. Тук е мястото да припомним, че един от малкото случаи, в които Христо Иванов се е подписвал с фамилията Бойкикев, е под негови есета във вестника на Сашо Дончев „Сега“. Есетата на другаря Бойкикев от литературна гледна точка са относителни и произволни като Вселената. Нещо като дзен с дъх на евтина бира. Може би и затова Бойкикев мълчи за кратката си кариера на есеист в Сашо-Дончевото издание. То не е и кой знае какъв повод за гордост да афишираш изявите си в нещо като вестникарска притурка, но това е формалният повод Дончев да се самоизтъква като издател и да подбутва колегите си по същата издателска линия да пускат отворени писма и декларации, когато счита, че интересите му са ощетени.Формацията на грантаджията Христо Иванов, чиито конци се дърпат от закъсалите го олигарси Цветан Василев и Иво Прокопиев, всъщност е създадена по идея на газовия бос Сашо Дончев. Единствената цел на неуспялата на изборите партийка е да подпомогне апетитите на босовете си да обяздят правосъдната система и най вече прокуратурата, за да може да си осигурят съдебна индулгенция и отново да си поделят страната като баница, от чиито ресурси да си пълнят сметките.Като неформален говорител на задругата се явява и шефът на Върховния касационен съд (ВКС) Лозан Панов.Когато Панов иска прокуратурата да излезе от съдебната прокуратура, това е като буфосинхронно изпълнение. Повече от ясно е, че и Иво Прокопиев, и Цветан Василев, и Сашо Дончев го искат. Според клуба на олигарсите и присъдружието им идеалният вариант навярно е прокурорите да са на пряко подчинение на Иво Прокопиев, а централата им да е в Белград, където от правосъдието се укрива Цветан Василев.Нека припомним – подсъдим за приватизацията на държавния дял от 33% на ЕVN е Иво Прокопиев, подсъдим за фалита на Корпоративна търговска банка е Цветан Василев. Така дори за хлапетата става ясно защо Прокопиев, Василев, дружката им Сашо Дончев и техните момчета Лозан Панов (в съдебната система) и Христо Иванов (на политическата сцена) искат да контролират прокуратурата.Сашо Дончев, разбира се, упорито се пробва да стои в сянка и да се прави, че не вижда схемата. Но колкото и да крие очите си за връзките си с Иван Костов, Иво Прокопиев и Цветан Василев, те са очевидни. Дончев има личен интерес да инжектира авоари в „Да(й), България“, след като при първия кабинет „Борисов“ му бе отнета посредническата роля между „Газпром“ и „Булгаргаз“, благодарение на която натрупва десетките си милиони на гърба на всички граждани на страната. Това превръща управляващите във вражеска сила, с която той води люта война, но Дончев няма куража да се изправи очи в очи с хората, посекли далаверата му. Вместо това инвестира в други да му вършат черната работа. Дончев нееднократно е сочен като протеже на Драгалевския гуру Иван Костов, също както и ортаците му Иво Прокопиев и укриващия се от родното правосъдие беглец Цветан Василев.Също като маймунката Киказару шефът на кръга „Капитал“ Иво Прокопиев остава глух за някои очевидни истини. Като признанието на премиера Бойко Борисов още от края на миналата година, че именно от Прокопиевия олигархичен кръг му е оказван натиск за назначения във властта. А щом „добрият олигарх“ си позволява да притиска премиера, лесно е да си представим какво кадруване е на по-ниските нива. Само че по тази тема грантаджиите не подскачат и не подсвиркат. А поводи има, защото интересите на Прокопиев са многобройни. Енергетика, чуждоземни грантове, фабрика за фалшиви новини, партийно инженерство със задкулисни цели – много са въпросите, на които олигархът от Разград трябва да отговаря. Но журналистки като Полина Паунова или собствената му съпруга Галя Прокопиева не задават такива въпроси.Набеденият лидер на скромната партия на Агнешките главички Христо Иванов също има интерес да мълчи за целите на задкулисните си господари. Впрочем, създадената в 12 без 5 малко преди изборите формацийка има една доста съществена заслуга на вота. Тя разедини и без друго оределите и разочаровани привърженици на т.нар. стара десница, благодарение на което тя за пореден път остана извън парламента.Нали никой не очаква Христо Иванов да проговори за финансирането на иначе скромната си партия? Колкото и да мълчи обаче, от изтеклите стенограми по аферата „АРГО-гейт“ става ясно, че в агнешката партия като свински черва са овъртолени интересите на кръга „Капитал“, на белградския отшелник Цветан Василев, на Иван Костов...Но задкулисните кръгове, които пращат на сцената подставените си лица с маски на демократи, затова са задкулисни, защото са в сянка. Те не виждат личните интереси на олигарсите, не са чували за мръсните им игри и не говорят за тях. Колко удобно, нали.   Антоанета Цонева:…Само малко за технологията да обясня. Явяване с ИК на президентски избори – 21 човека в ИК, които да отговарят на условия. ЦИК ще ги обяви. Собствена банкова сметка за фъндрейзинг, независимост от политически субекти, изцяло през дарения. Защото таванът е два милиона и бюджетът, с който можеш да се явяваш на избори за президент – пълна отчетност пред Сметната палата. Има и минимален бонус – минимален медиен пакет. Това са много корави правила… Христо Иванов:Колко са подписите? Антоанета Цонева:Двойката трябва да има 2500 валидни подписа, да са преминали през проверката на ГРАО, което е разположено в даден тайминг. Много стъпки са, има подводни камъни и е най-слабата изходна позиция, в която даден кандидат може да е. Това така е направено, че да не е за независими кандидати. Искам да се знае самата технология какъв чалъндж е за всички. Иво Прокопиев:На купон или концерт не става ли – да подписват там? Всеки от ИК верифицира подписа на всеки един дошъл. Това е човекът, който отговаря, че личните данни не са злоупотребени. Това не са просто 21 човека казват „това е еди кой си“ – това е активистка работа. Поне 5000 подписа трябва да има. Ако ще играем така, аз видях, че 160 000 подписа изгоряха, събрани от партии. Ако ще тръгваме по такъв начин с интегритет и т.н. Нас ще ни гледат ей така, защото сме „умните и красивите”…” Николай Стайков:... Понеже съм бил журналист и съм наблюдавал отблизо приватизацията на Костов, наблюдавал съм и по времето на царя и на следващия майтап (голям смях). В момента, в който влезеш в управлението, няма ляво и дясно, има правилно и грешно. Искам да се върна към това как да се консолидираме. Искам да припомня една годишнина отпреди, за левия фронт – 70 години ОФ. Изключително интересно е да се наблюдава как беше отпразнувано 70 г. ОФ. Прави се инициативен комитет и влизат всички в него, които споделят ценностите му. Виждаш огромна гражданско-медийна политическа общност, каквато ние нямаме. Виждаме една грамадна мрежа на БСП, която пази БСП да не се сгромоляса, а да отмира по чисто биологични причини. 7 партии, няколко ветерански и прочее организации, тракийски дружества и подобни, също и Съюзът на читалищата... Николай Стайков:Гледаме да се закачим някъде. Не мога да си представя института на Антоанета да се закачи за политически проект. Това от донорите ще се определи като политически проект... И ако работим по западните правила, не можем да го направим. Затова и фондацията е добър проект, за да се консолидираме... Така връщам на темата от консолидацията. Имаме нужда не от център, а да работим заедно... Иво Прокопиев:Има два същностни въпроса от гледна точка на проекта, за който говорихме. Ако стоим и вземем тяхната гледна точка и критериите, които безспорно излязоха, поне по 2–3 от тях той не може да има от РБ, не само да му помогне, но и ще му попречи. От гледна точка на перспективата за дълга игра тези краткосрочни ползи нямат значение. Въпросът е, имаме ли след тази симулация сила да изтеглим процедурата напред. Антоанета Цонева:Лозан Панов не може да е кандидат на партия. Христо Иванов:Ако има черен лебед, това е жена му на Лозан. Христо Иванов:На седмо място е Антоанета Цонева. Антоанета Цонева:Не мога никакви бременности да изтъкна. Не мислех, че днес ще отговарям на този въпрос, не ми лийквайте името, дайте ми време. За мен е суперизненада, затова че съм в тази престижна номинация. Подобен вариант клони към нула. По-скоро името ми да не се споменава. Срещу мен също има готов сценарий. Георги Илиев:Кажи го на Хилари. Антоанета Цонева:Да не го коментираме.   Иво Прокопиев:…Изпуснахме една възможност. Достойно представяне на Трайчо и политическия капитал, който носи. Това, че той носи, минимизира факта, че е бил кандидат на Реформаторския блок… ...Съвсем ясно искам да го чуете – нямам желание да ставам действащ политик, аз бих участвал активно в гражданската част с всичко, което знам, и много, и с целия ресурс, който разполагам, в структуриране на отношения и т.н… Николай Стайков:Нека кажа за ИК (Инициативен комитет) като съпортър. Има бели, сиви и черни практики за ИК, кои щяхме да изберем? Трайчо Трайков:А кой щеше да налее в сивите?… Кой сега е нашият #кой? Питах вече Радан – кой е нашият кой – нали никой не се съмнява, че Цветан Василев отговаря и на други въпроси, освен журналистически… Антоанета Цонева:…Може би да се върнем към предишни договорки. Тази платформа на чисто да бъде подкрепена от тинк-танк фондация, защото е чиста форма да се финансира такава дейност. Това е свързано и с организационния въпрос. За да правиш сказки, трябва някой да плати бензина. Примерно Христо може да обяви тая платформа около времето на оставката си, чисто символно. Точно 1 година след девети декември… Иво Прокопиев:…В момента много висока топка ни е вдигната. За мен най-добрият вариант е още утре да има комуникация, че има такава инициатива. Не сега, от утре… \n\n\n                    ", "date": "2017.11.28", "title": "Българската олигархия: Прокопиеви-любимците и на Тато, и на Командира (IV част от III глава на книгата \"Капиталистите на ДС\")"}
{"url": "http://www.monitor.bg/a/view/24158-23-%D0%BC%D0%BB%D1%80%D0%B4-%D0%BB%D0%B2-%D0%B2%D0%BB%D0%B8%D0%B7%D0%B0%D1%82-%D0%B2-%D1%81%D0%BE%D1%84%D1%82%D1%83%D0%B5%D1%80%D0%BD%D0%B0%D1%82%D0%B0-%D0%B8%D0%BD%D0%B4%D1%83%D1%81%D1%82%D1%80%D0%B8%D1%8F/", "text": "Секторът расте много по-бързо от останалата икономика\n                    2,3 млрд. лв се очаква да достигнат оперативните приходи в софтуерната индустрия в България за 2017 г.. Това прогнозираха вчера от Българската асоциация на софтуерните компании (БАСКОМ) при представено на състоянието на сектора за 2017 г.\n\n„Данните за 2016 г. сочат, че приходите представляват 2,2% от брутния вътрешен продукт (БВП) на страната, като това е постигнато само 22 хил. заети специалисти от почти 3 милиона работна сила в страната“, каза председателят на БАСКОМ Стефан Кочков. По думите му към 2020 г. се очаква този дял да достигне 3 на сто от БВП. Според изследването „Барометър за състоянието на софтуерната индустрия 2017“,\n\n \n\n\n\n \n\nпрез 2017 г. През миналата година платените от бранша данъци възлизат на 316 млн. лв., спрямо 278 млн. лв. през 2015 г. Това прави близо 14 хил. лв. преки и косвен данъци на зает в сектора.\n\nПроучването на сектора показва още, че той расте 3 пъти по-бързо от икономиката на България като цяло. През 2016 г. този ръст е 13,7%, като оперативните приходи са нараснали от 928 млн. лв. през 2011 г. до 2 млрд. лв. през 2016 г.\n\nПодобно на други сектори основен принос за ръста имат фирмите, работещи за чужди пазари. За периода 2011-2016 г. оперативните приходи на експортно ориентираните софтуерни компании са нараснали от 312 млн. евро до 764 млн. евро. Само през миналата година приходите от услуги за чужбина са се увеличили с почти една пета. „На софтуерната индустрия се пада\n\n \n\n\n\n \n\nпосочи Георги Захариев, член на УС на БАСКОМ. По приблизителна оценка на експортно ориентираните софтуерни фирми се падат 77% от всички изнесени далекосъобщителни, компютърни и информационни услуги.\n\nСамо за 2016 г. са отворени 1897 нови работни места, което представлява увеличение на годишна база с 8%. За 2017 г. прогнозата сочи ръст на новонаетите специалисти с в сектора с още 8 на сто. От асоциацията уточниха, че в общия брой от 22 703 работещи в индустрията през 2016 г. не се включват ИТ специалистите в останалите сектори.\n\nГеорги Захариев припомни увеличаващият се недостиг от подготвени кадри в сектора. Според него често запълването на новите позиции отнема на компаниите над 2 месеца.\n\nСредното брутно възнаграждение в сектора през 2016 г. е било 3600 лв. през 2016 г. и 2632 лв. - нетно. Това е\n\n \n\n\n\n \n\nСтандартът на живот на софтуерните специалисти, измерен чрез покупателната способност на заплащането им в България, не само че започва да се изравнява със страните от ЕС, но продължава да надхвърля средното ниво за заплащане в държави като Великобритания, съобщиха още от БАСКОМ. Средното годишно възнаграждение на български софтуерен специалист, което през 2016 г. е възлизало на 43 030, а за 2017 г. очаква да достигне 47 744 лв. и да доближи 3000 лв. на месец. По покупателна способност се равнява на над 47 хил. паунда, дадоха за пример от софтуерната асоциация. Георги Захариев съобщи, че за това част от българските специалисти от Западна Европа започват се връщат в родината. Той обаче не уточни колко са те за последните година-две.\n\nЛюдмил Стойчев от една от софтуерните компании каза, че платените заплати в софтуерния бранш за последните пет години са нараснали от 450 млн. лв. на 1,086 млрд. лв.\n\nОтносно недостига на кадри Филип Мутафис член на УС на БАСКОМ обясни, че резултатите от инвестициите сега в специалното образование на софтуерни специалисти от най-ранна възраст ще донесе резултати най-рано след 10-12 години.\n\n \n                    ", "date": "2017.11.28", "title": "2,3 млрд. лв. влизат в софтуерната индустрия"}
{"url": "http://www.monitor.bg/a/view/82946-%D0%92%D0%BE%D0%B5%D0%BD%D0%B5%D0%BD-%D0%B1%D0%BB%D1%83%D0%B4%D1%81%D1%82%D0%B2%D0%B0-%D1%81-%D0%B4%D0%B2%D0%B5-%D1%81%D0%B5%D1%81%D1%82%D1%80%D0%B8-%D0%BD%D0%B0-8%D0%B3-%D0%B8-%D0%BD%D0%B0-11-%D0%B3/", "text": "Мъжът имал син с увреждания, събличал го, за да убеди момиченцата в нормалността на извращенията\n                    Военен от малко населено място до Пловдив блудствал с две сестрички на 8г. и на 11 г. Извращенията станали ясни на родителите на момиченцата, когато едното събрало смелост да им сподели. Това е само един от случаите от миналата седмица, по които работят в неправителствената организация „Джендър Алтернативи”, съобщи адвокат Милена Кадиева. Само за предходните 7 дни във фондацията са постъпили 4 случая за сексуално насилие върху деца. Два от сигналите са били за изнасилвания, а другите два за блудства. От фондацията съобщиха, че са спечелили финансиране за проект „Иновативни решения за подпомагане на жертвите на сексуално насилие”. Според адвокат Кадиева по време на работата по други проекти, свързани с жертви на домашно насилие и трафик на хора, във фондацията често са се сблъсквали и с проблема за сексуалното насилие върху малолетни и непълнолетни.\n\nПо случая с военния и малолетните му жертви от фондацията вече са уведомили социалните служби, полицията и прокуратурата, като ще настояват момиченцата да бъдат разпитани в Синя стая, за да не се травмират излишно. Децата обикновено си измисляли и украсявали своите истории, но опитните психолози на „Джендър Алтернативи” били категорични, че сестричките казват истината за извращенията, на които са били подлагани от военния. Със свои думи всяка една от тях давала чисто анатомично описание на насилника, като разказите им се припокривали.\n\nСемействата на сестрите и на военния били съседи и си имали изключително доверие. Униформеният живеел над жертвите си и тъй като имал син с увреждания, другите родители му вярвали. И едните, и другите често взаимно си оставяли малките деца за по няколко часа на приятелите комшии, ако имат работа и ангажименти. Блудствата се случвали именно в такива периоди, когато военният трябвало да гледа чуждите деца.\n\nЗа да бъде убедителен пред момиченцата и да ги мотивира да вършат определени неща, той дори събличал своя син с увреждания и казвал на сестрите, че „това били напълно нормални отношения между възрастни и деца”, разказа адвокат Кадиева.\n\nВоенният блудствал както поотделно с всяка една от сестрите, така и извращенията му били и когато децата са заедно. „Проблемът е, че този насилник е военен. Човек с връзки и положение в обществото. И неговите думи ще са срещу тези на децата. Родителите на сестрите са много стресирани и от това каква ще бъде реакцията срещу тях от самия военен, който им е съсед, от неговите роднини и приятели. Те дори обмислят да напуснат населеното място, за да няма повече никакви контакти между насилника и децата им, за да не ги изплаши той и да им повлияе по този начин на показанията”, обясни адвокат Кадиева.\n\nТя уточни, че броят на децата, засегнати от сексуално насилие, се увеличава. „За 5 г. работа през Синята стая са проведени 112 разпита на деца. 83% от всички случаи са за сексуално насилие и сексуален тормоз – блудства, изнасилвания или сексуален тормоз в различни форми”, каза Милена Кадиева, като подчерта, че съвместната работа със „Социално подпомагане” в лицето на шефката Надя Танева, е от изключително важно значение за работата на фондацията.\n\nПрез 2016г. в центъра на „Джендър алтернативи” са проведени 558 консултации с жертви на домашно насилие. От тях 241 дела са влезли в съда в Пловдив, като повече от 85% от тях са завършили със съдебно решение в полза на жертвата.\n\nПо проекта „Иновативни решения за подпомагане на жертвите на сексуално насилие” от „Джендър алтернативи” ще работят съвместно със свои колеги от Ирландия, където от 30 години действат денонощен „Център за жертви на сексуално насилие” и „Кризисна мрежа при сексуално насилие”. Проектът е логическо продължение на усилията на фондация „Джендър Алтернативи” за подкрепа на лица, пострадали от насилие и дискриминация.\n\nПроектът се осъществявас финансовата подкрепа на Оперативна програма\n„Развитие на човешките ресурси”2014-2020, съфинансирана от Европейския социален фонд на Европейския съюз.\n                    ", "date": "2017.11.28", "title": "Военен блудства с две сестри на 8 г. и на 11 г. "}
{"url": "http://www.monitor.bg/a/view/68684-%D0%9F%D1%80%D0%B5%D1%81%D1%82%D1%8A%D0%BF%D0%BD%D0%B0-%D0%BD%D0%B5%D0%B1%D1%80%D0%B5%D0%B6%D0%BD%D0%BE%D1%81%D1%82/", "text": "\n                    Да имаш всички постижения на медицината в ръцете си, държавата да ти предоставя възможността да диагностицираш с модерна апаратура, тестове и реактиви, каквито ползват европейските страни с най-добри практики в областта на диагноститака, и да допуснеш инфектиран с хепатит В или С кръводарител да развие заболяване, е равно на престъпна небрежност. Защото оказва се случаите на кръводарители, научили, че са носители на вирусна, след години не са изолирани. Нещо повече, напоследък сякаш това става правило. Причината е твърде прозаична – системата за уведомяване, макар и изпипана перфектно на книга, се оказва, че действа твърде тромаво в наши, български условия.\n\nНакратко според нормативната и поднормативната уредба, ако бъде установена инфекция у кръводарител, кръвният център уведомява регионалната здравна инспекция, която на свой ред трябва да осведоми неговия личен лекар. Практиката обаче показва, че колкото и тя да е издържана законово, трудно може да проработи в нашенски условия. Причината е, от една страна, че регионалните инспекции не всякога търсят контакт с личния лекар на инфектирания, който на свой ред трябва да го открие, уведоми за опасното носителство и да го изпрати за повторни кръвни изследвания и при хепатолог, който да назначи подходящото лечение. От друга, джипитата са затрупани с достатъчна бумащина и на малцина остава време да издирват пациентите си. И съвсем не на последно място за несъстоялото се навременно уведомяване е фактът, че в последните години кръводаряването се превърна в доходоносен бизнес за една прослойка от хора, които на практика не са здравноосигурени и нямат лични лекари.\n\nЗатова и не бива да се изненадваме, че в ХХІ век има – няма 7-милионна България носителите на вирусна на хепатит В и С са около 374 000 души.\n\nБудещ изненада обаче е фактът, че според Закона за кръвта, кръводаряването и кръвопреливането медицинско лице, което не уведоми пациент, респективно кръводарител за носителството на инфекция следва да бъде глобен с 50 лева, а при повторно нарушение – със 100 лева. Като оставим настрана унизително ниския размер на санкцията, недоумение буди фактът, че досега не се е чуло да има такъв санкциониран. Както впрочем не е ясно и колцина са шефовете на лечебни заведения, които са отнесли санкции, защото не са осигурили условия за защита на здравето на донорите. Впрочем санкциите там са 500 лв. за първо и 2000 лева при повторно нарушение.\n\nНедоумение буди и фактът, че в ХХІ век нашата страна комай е единствената в Европейския съюз, в която няма нито национална програма за превенция и профилактика на хепатит В и С, нито се провежда скрининг за тези инфекции. Като се изключат някои спорадични кампании за изследване, инициирани предимно от пациентските организации, се оказва, че държавата дава купища пари за лечение, но няма механизъм, по който да наказва тези, по чиято вина заразен не е информиран навреме за носителството, пропуснал е ценни месеци, дори години за успешна терапия и е развил заболяването.\n\nКато се имат предвид всички тези пропуски, граничещи с престъпната небрежност, напълно резонно е да попитаме докога ще се харчат средства, без да се търси отговорност на безхаберниците в здравеопазването. И питаме с пълното си право, защото всеки един от нас може да се окаже пациент. \n                    ", "date": "2017.11.28", "title": "Престъпна небрежност"}
{"url": "http://www.monitor.bg/a/view/31188-6-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%B4%D0%B0%D1%82%D1%81%D0%BA%D0%B0-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80%D0%BA%D0%B0-%D0%BF%D0%BB%D0%B0%D0%BD%D0%B8%D1%80%D0%B0%D0%BB%D0%B0-%D0%B0%D1%82%D0%B5%D0%BD%D1%82%D0%B0%D1%82%D0%B8-%D0%B2-%D1%83%D1%87%D0%B8%D0%BB%D0%B8%D1%89%D0%B0/", "text": "\n                    \nСедемнадесетгодишна датчанка, симпатизираща на организацията Ислямска държава, бе осъдена на осем години затвор за планиране на бомбени атентати срещу две училища, предадоха Ройтерс и Франс прес.\nМомичето, чието име не се съобщава, беше задържано в дома си в провинцията през януари миналата година и обвинено в планиране на нападения, след като закупило химически вещества, за да произведе бомби. То планирало да взриви еврейско училище в Копенхаген и своето бивше начално училище. Според експерти химическите вещества, открити при претърсване на дома на момичето, нямало да й позволят да произведе действително опасно взривно устройство.\nПретърсването на дома показало, че момичето се опитало на няколко пъти да осъществи контакт чрез Туитър с висши фигури в ИД. Тийнейджърката освен това приела исляма малко преди арестуването й.\nНа първа инстанция тийнейджърката бе осъдена на 6 години затвор. Тя обжалва на по-висша инстанция, която постанови по-голяма присъда.\n                    ", "date": "2017.11.28", "title": "6 години затвор за датска тийнейджърка, планирала атентати в училища"}
{"url": "http://www.monitor.bg/a/view/12377-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-28-%D0%BD%D0%BE%D0%B5%D0%BC%D0%B2%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    Бъдете внимателни. Ден на тайните съюзи, на преговорите, които ще минат при закрити врати и ще донесат полза за малцина. Ще се подписват договори, които ще изстрелят някого на върха, но този някой ще бъде окован с веригите на зависимостите. Луната преминава през градусите на обесебването, а устата на Меркурий е заключена от точния му съвпад със Сатурн. Нищо няма да се чуе, но последиците ще са огромни. Имате шанс да извлечете и ползи, но трябва да се запитате каква цена трябва да се плати за всичко това.Работа-5Пари-5Любов-5Късмет-4Здраве-4 Днес някой ще бръкне в меда запленен от обещания или направляван и пазен от чужди интереси. Всяка делова среща може да бъде използвана за компрометиране на едната или на другата страна или за използване и на двете от трети лица. Вероятно е да влезете и в двете роли, но за третата ще се иска доста по-висока позиция. Сключените договори може да ви уредят с престижна работа и възможност за кариерно израстване. Постарайте е да отчетете всички фактори и да изиграете добре своите козове.Работа-5Пари-5Любов-5Късмет-5Здраве-5 Ден на тежки преговори, на опасност от изнудване и компроматна игра за родените в третата декада. Ще бъдете подложени на натиск от тези, от които сте си позволили да зависите. Играта ще загрубее, ако точно днес сключите тайни съюзи и договори. Конкуренцията ви се обединява и тя работи тайно. На всички нива ще действа точният съвпад на Меркурий и Сатурн, който работи в посока на информационното затъмнение, а негативният му аспект с Луната ще изключи обикновените хора от това, за което се договарят силните на деня.Работа-4Пари-4Любов-4Късмет-4Здраве-4 Доверете се на инстинктите и ще изплувате в момент, когато другите взаимно се топят и копрометират. Днес имате възможност да лавирате между интересите на два враждуващи лагера и да прокарвате личната си политика. Вървите и към приятни моменти в любовта, към изневери, които ще рекушират в бъдещето, но за момента ще си прекарате добре. Сънищата ви ще са като приказка, но едва ли ще се сбъднат. До вечерта родените в третата декада ще нагазят в мътните води на неравностойното обвързване.Работа-4Пари-5Любов-5Късмет-4Здраве-5 Символ на деня е корона поставена на висок връх. Не всеки ще я достигне, но със сигурност в днешния ден ще има коронации и детронации на хора стоящи на лъвски позиции. Ще се пренареждат постове, ще се плете мрежата на обвъзването, ще се продава и купува с подставени лица. Всичко това ще става на тъмно и при пълно информационно затъмнение за тези, които са извън играта. Бъдете внимателни, планетата на правото и закона Юпитер ви дебне от знака на Скорпиона. Всичките ви действия трябва да се изпипани юридически.Работа-5Пари-6Любов-5Късмет-5Здраве-5 Тенденцията е да влизате сами в обсебващи връзки. Родените в третата декада ще получат своето сиренце, но само ако влезат в капана на зависимостите. Пасивността е нежелателна, но с нищо сериозно не бива да се занимавате, особено ако е свързано с взаимни услуги и компромати. Отложеното за утре може да се развие много по-добре и най-важното няма да ви вкара в ситуация на подчинително сътрудничество. Дори днес да ви предложат висок пост бъдете сигурни, че някой ще стои по-високо и ще ви дърпа юздите.Работа-5Пари-4Любов-4Късмет-5Здраве-4 Това, което днес се вижда на повърхността и се котира като информация, предложения и чувства е само нищожна част от айсберга, оставащ под повърхноста на истинските ни намерения. Нищо не е такова каквото изглежда. Сключените договори ще работят за чужди интереси и едва ли ще се спечили много от тях, но със сигурност някой ще бъде използван, енергията и парите му ще текат към чужди джобове. С действията си и в любовта може да предизвикате и привлечете неприятности в следващите два дни.Работа-4Пари-5Любов-5Късмет-4Здраве-4 Днес може да се сдобиете с информация или с документ, които ще ви служат за защита и ще държат настрана враговете и конкуренцията. Имате шанс да изиграете много добре личните си козове и да се изкачите по стъблата на служебната йерархия. Тенденцията в момента е да се влиза в зависимости с всяка крачка нагоре към целта. Нищо няма да ви се даде даром, така че дайте си сметка докъде искате и може да стигнете. Навлизате в печеливш период, в който може да вземете от живота и любовта нещо определено за друг.Работа-6Пари-6Любов-5Късмет-5Здраве-5 Ден на тежък избор за родените в третата декада. Може би не трябва да избирате нищо. Оставете важната част от договарянията и подписването на новите си договори за следващите два дни. Днес може да станете обект на нечие въздействие и вмешателство, които ще ви насочат в посоката на зависимости, от които трудно ще се измъкнете. Не теглете кредити, не давайте обещания и се опитайте да излезете от сивата икономика. Оковавате и любовта в неравностоен и вреден съюз, воден само от секса или финансовата облага.Работа-4Пари-5Любов-5Късмет-4Здраве-4 Каквото си постелеш днес, на това ще седнеш и легнеш утре. Бъдете особено внимателни. Ще ви се предлагат изгодни варианти в бизнеса и в партньорските връзки. Насочете интересите си към благоустройството на дома и подсигуряващите го фактори. Не се обвързвайте с непознати, но в групата от проверени в годините хора може да постигнете много. За следващите два дни не планирайте активни мероприятия, както и вадене на зъб. Не се претоварвайте с работа, особено на чуждо и в услуга на чужд интрес.Работа-5Пари-5Любов-5Късмет-4Здраве-4 Днес може да се окажете разпределителна гара на различни интереси. Изискването е да пазите свои и чужди тайни и да се изключите максимално от задкулисните игри. Ще успеете в дейности и работа, които са в рамките на закона и следват направените уговорки от предните дни. В момента печелят тези, които дърпат конците, както и приближените им. За края на работното време не насрочвайте срещи, които трудно ще контролирате. Едно малко невнимание може да ви обвърже неприятно. Днес играта е на котка и мишка.Работа-5Пари-5Любов-5Късмет-4Здраве-5 Днес големите риби гонят малките, но и зад тях се вижда някаква още по голяма сянка, която ще се възпозва. В рискова позиция са тези, които знаят много или случайно се окажат на неподходящото място в неподходящото време. Съветът към родените в третата декада е да не насрочват срещи, на които може да бъдат обвързани и използвани. Не е изключено да ви спретнат компромат. Лош ден за запознанства, за изневери и старт на съвместни бизнес инициативи. Не се знае кой в действителност управлява ситуацията.Работа-4Пари-4Любов-4Късмет-4Здраве-4 Личната ви година е четворка, която ви и донесла много работа, отговорности и максимално натоварване. 2018 г. ще бъде за вас лична година петица, която има стрелка в нова посока. Планирайте пътувания още сега по време на новогодишните празници. Животът ще ви предложи нови посоки на избор. Не отклонявайте покани. Не се отказвайте, уловете шанса още във въздуха.Родените днес ще имат достъп до поверителна информация, ще знаят много и ще трябва да се съобразяват с това, за да не навредят на себе си или на другите. Научете ги да не споделят всичко. Роботата им един ден ще го изисква.Заченатите днис ще бъдат тясно свързани с кармата на страната. Може да работят и за тайните служби или да са на предни позиции при взимане на отговорни за страната решения.\n\n\n                    ", "date": "2017.11.28", "title": "Хороскоп за 28 ноември, вторник"}
{"url": "http://www.monitor.bg/a/view/20676-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B7%D0%B2%D0%B5%D0%B7%D0%B4%D0%B8-%D0%B8%D0%B7%D0%B3%D1%80%D1%8F%D1%85%D0%B0-%D0%B2-iv-%D0%BC%D0%B5%D0%B6%D0%B4%D1%83%D0%BD%D0%B0%D1%80%D0%BE%D0%B4%D0%B5%D0%BD-%D0%BA%D0%BE%D0%BD%D0%BA%D1%83%D1%80%D1%81-%D0%B7%D0%B0-%D1%86%D0%B8%D0%B3%D1%83%D0%BB%D0%B0%D1%80%D0%B8-%D0%92%D0%B0%D1%81%D0%BA%D0%BE-%D0%90%D0%B1%D0%B0%D0%B4%D0%B6%D0%B8%D0%B5%D0%B2/", "text": "\n                    Двама млади български цигулари спечелиха награди в четвъртото издание на международния конкурс „Васко Абаджиев“ (23-26 ноември), организиран от клуб ЮНЕСКО Леонардо да Винчи София. Това са 16-годишните Александър Зайранов и Кристина Георгиева.Рекорден брой участници – 24 от 15 държави, се надпреварваха при изключителна конкуренция в Националното музикално училище „Любомир Пипков“. В крайна сметка първото място беше поделено между японките Маине Нишияма и Йоши Окура, които показаха изключителна виртуозност. Те получиха по 1000 евро от наградния фонд в размер на 3300 евро.Втора награда също беше присъдена на две цигуларки – Клеманс дьо Форсвил (Фр) и Юкари Оно (Яп). Талантът от Варна Александър Зайранов, Лиза-Мария Секине (Ав) и японката Мегуми Касугаи получиха трета награда. Възпитаничката на НМУ Кристина Георгиева, която в момента учи в Белгия при прочутия проф. Леонид Кербел, взе приза за млад талант. Клеманс дьо Форсвил заслужи специалната награда „Стефан Балкански“, предоставена от г-жа Антония Лавайн, а журито описа 26-годишната французойка като „завършен цигулар със забележителна артистичност“. За най-добро изпълнение на Каприз на Паганини беше отличена Юкари Оно, която взе наградата на производителя на струни Larsen Strings. Всички лауреати обраха овациите на гала концерта, който наред с третия тур се проведе с акомпанимента на Академичния симфоничен оркестър на Националната музикална академия „Проф. Панчо Владигеров“ с диригент проф. д-р Ивайло Кринчев.“Нивото тази година беше много високо и затова бяха разделени и премиите. Изключително сме радостни, че има и наградени българчета, тъй като нашата школа за първи път се представя толкова успешно в конкурса. Авторитетът ни расте и хората ще разнасят славата и на България, и на Васко Абаджиев по целия свят“, коментира председателят на журито проф. Ангел Станков.В журито личаха също имената на проф. Йосиф Радионов, проф. Недялчо Тодоров, Елизабет Кропфич (Ав), проф. Хабиб Каялех (Швейц) и д-р Лауритс Ларсен от Дания.Проектът е финансиран от програма „Култура“ на Столична община за 2017 г. Целта на конкурса, който се провежда веднъж на две години, е възраждането на националната и международна памет за големия цигулар Васко Абаджиев (1926-1978) и поощряването на развитието на младите цигулкови таланти – своеобразни наследници на духа на Абаджиев.\n\n\n                    ", "date": "2017.11.28", "title": "Български звезди изгряха в IV международен конкурс за цигулари „Васко Абаджиев“"}
{"url": "http://www.monitor.bg/a/view/54373-%D0%91%D1%80%D0%B0%D1%82-%D0%B8-%D1%81%D0%B5%D1%81%D1%82%D1%80%D0%B0-%D1%81%D1%80%D0%B5%D0%B4-%D0%BD%D0%B0%D0%B9%D0%BA%D1%80%D0%B0%D1%81%D0%B8%D0%B2%D0%B8%D1%82%D0%B5-%D0%B2-%D1%81%D0%BF%D0%BE%D1%80%D1%82%D0%B0-%D0%BD%D0%B8/", "text": "\n                    Николай Николов и Виолина Николова се превърнаха в голямата атракция на тазгодишните награди за красота на спортните сайтове Bgbasket.com и Bgvolleyll.com. 23-годишният гард на „Берое“ бе определен от читателите за най-красивия сред баскетболистите, а с 2 години по-голямата му сестра остана втора в конкурса при волейболистките. Виолина водеше в гласуването, но в последния етап бе изпреварена от съотборничката си в „Берое“ Елица Баракова, която е и бронзова медалистка от световното до 23 г.Определеният за най-красив сред волейболистите Димитър Калчев пък спечели симпатиите на гостите с видео обръщението си от Калифорния. 21-годишният посрещач от Кърджали от 3 сезона играе за университета Нортридж, като стана и спортист №1 на учебното заведение за 2017 г.За най-чаровна в баскетбола бе избрана 19-годишната Александра Петрова („Берое“). В атлетиката призовете на Bgathletic.com отидоха у Димана Йорданова (троен скок) от Разград и Живко Господинов (чук) от Балчик. Пловдивчанката Никол Кошеджийска и бургазлията Цанко Цанков пък станаха първите носители на титлите Мис и Мистър Bgswim.com. Освен че продължават да се състезават и печелят медали, в момента и двамата са треньори в столичния клуб „Олимп“.Допълнителен блясък на церемонията в хотел „Маринела“ внесоха златните момичета от ансамбъла по художествена гимнастика, както и индивидуалните ни гимнастички Невяна Владинова, Катрин Тасева и Боряна Калейн. Лошото време пък не позволи на Данчо Йовчев и Кубрат Пулев да пристигнат за церемонията.\n\n\n                    ", "date": "2017.11.28", "title": "Брат и сестра сред най-красивите в спорта ни"}
{"url": "http://www.monitor.bg/a/view/26303-%D0%93%D1%80%D0%B8%D1%88%D0%BE-%D0%BF%D0%B0%D0%BA-%D0%B3%D0%BE%D1%81%D1%82%D1%83%D0%B2%D0%B0-%D0%BD%D0%B0-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80%D0%B0-%D0%91%D1%80%D0%B0%D0%BD%D1%81%D1%8A%D0%BD/", "text": "Шарапова на четири очи с шампиона Хамилтън в Абу Даби\n                    Григор Димитров е на изключително екзотична ваканция от началото на седмицата. Става въпрос за курорта Баха Мар, който е на остров Насау – столицата на Бахамите.Собственик на новопостроения курорт е милиардерът Ричард Брансън. Припомняме, че за втора поредна година българската тенис звезда е част от благотворителния турнир, който е с развлекателен характер, организиран от Брансън.Миналата година шоуто беше на остров Некер, който също е собственост на бизнесмена. Този остров обаче все още се възстановява от щетите след урагана Ирма и затова тази година звездите се събират на Баха Мар.Григор Димитров показа в социалната мрежа Инстаграм как пристига на острова в компанията на... акула, която плува в опасна близост до него.Тази година освен Григор на тузарския и изключително красив курорт са поканени още Жюстин Енен, Томи Хаас, Янко Типсаревич, Брад Гилбърт, Давид Налбандян и Марк Ноулс. Шоуто ще продължи до 2 декември според предварителната програма. Много често освен настоящи и бивши тенисисти Ричард Брансън кани и звезди от шоубизнеса.В същото време пък се разбра, че Мария Шарапова и Люис Хамилтън са имали среща на четири очи след Гран при на Абу Даби във Формула 1, съобщиха британските медии. Бившите гаджета на Григор Димитров и на американската му приятелка Никол Шерцингер са разговаряли насаме, се вижда от публикувана от Маша снимка в Инстаграм. От кадъра личи, че двамата се забавляват в хода на разговора.„Поздравявам те с феноменалния сезон“, е написала бившата №1 в женския тенис. Хамилтън имаше дълга връзка с Шерцингер, но двамата се разделиха. След това певицата се хвърли в обятията на българина, който също вече не беше с Шарапова. И Люис, и Маша в момента нямат официални връзки.Дни по-рано Шарапова получи предложение за брак от фен по време на демонстративен мач в Истанбул. Преди един от сервисите й местният запалянко се провикна в залата \"Мария, ще се омъжиш ли за мен?\", на което Шарапова помисли секунда-две и каза: \"Може би!\" Предложението не е първото, което Шарапова получава на корта от фенове.\n\n\n                    ", "date": "2017.11.28", "title": " Гришо пак гостува на милиардера Брансън"}
{"url": "http://www.monitor.bg/a/view/36005-%D0%9B%D0%B8%D0%BD%D0%B5%D0%BA%D0%B5%D1%80-%D0%B3%D0%BE%D1%82%D0%B2%D0%B8-%D1%88%D0%BE%D1%83-%D0%B7%D0%B0-%D0%B6%D1%80%D0%B5%D0%B1%D0%B8%D1%8F-%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0/", "text": "Афоризмите на британеца покоряват света на футбола\n                    Всички ще го видят на 1 декември в 17 ч българско време като водещ на церемонията за тегленето на жребия за световното първенство по футбол в Русия догодина. Става дума за човека, който определи футбола с думите „Това е, когато 22-ма мъже тичат 90 минути след една топка, а накрая винаги побеждават германците”. Гари Линекер е третият по резултатност голаджия на националния отбор на Англия. Човекът с най-остър език в света на футбола, който след като загуби бас, излезе пред камерите на Би Би Си само по боксерки за традиционното си коментарно предаване.Милиони почитатели започват деня си с преглед на страницата му в Туитър. За да се натъкнат на прозрението: „Меси ме кара да разбера какво лайно съм бил”. Думи на притежателя на Златната обувка на световното през 1986 г., най-резултатен играч в три първенства на Англия и един от стоте най-добри играчи на ФИФА за всички времена.„В Исландия има повече вулкани, отколкото футболисти”, каза той. Но именно играчите на тази страна на вулканите изхвърли Англия на осминафинал на европейското първенство през 2016 година.„Обожавам този изчезващ спрей, който беше въведен на световното в Бразилия. Интересно, какво ще стане, ако напръскаме с него Сеп Блатер. Дали ще проработи?” Очевидно е проработил, защото никой напоследък не вижда и не чува Сеп Блатер. Но и Линекер има своите основания да мрази Блатер – все пак световното догодина ще е в Русия, а не в Англия, а швейцарецът безспорно има пръст в тази работа.„От „Барселона” за Неймар има само един път – надолу.” Това послание Линекер отправи към бразилския футболист, когато премина в ПСЖ за рекордните тогава 220 млн. евро и го посъветва да не напуска Каталуния.„Ако над Земята надвисне опасност от астероид, Канте ще го хване”. Това е оценката за халфа на „Челси” Нголо Канте, който спира около 90 процента от атаките на съперника.„Ако някой в тълпата те наплюе, по-добре преглътни това”. Гари знае какво говори. Все пак той доста често се е извисявал над тълпата.„Ние сме в шоубизнеса и бидейки на върха на дървото, получаваме огромни пари. Ние сме щастливци, но трябва да си даваме сметка, че навярно не заслужаваме толкова тези пари, колкото учителите или лелките в детските градини”. Думи, които трябва да бъдат чути от някои футболисти, че и не само от футболисти, нали…\n\n\n                    ", "date": "2017.11.28", "title": " Линекер готви шоу за жребия на мондиала"}
{"url": "http://www.monitor.bg/a/view/87341-%D0%9D%D0%B5%D0%B9%D0%BC%D0%B0%D1%80-%D1%81%D0%B0%D0%BC-%D1%80%D0%B5%D1%88%D0%B0%D0%B2%D0%B0-%D0%BA%D0%BE%D0%B3%D0%B0-%D1%89%D0%B5-%D0%B8%D0%B3%D1%80%D0%B0%D0%B5/", "text": "\n                    Бразилската звезда Неймар има 14 гола в 15 мача за ПСЖ и нещата за него при парижани вървят наистина добре. Привлеченият за рекордните в историята на футбола 222 милиона евро нападател искал вече да има и специална привилегия, съобщават испанските вестници. Бразилецът настоявал да определя в кои точно мачове да бъде пускан в игра от треньора Унай Емери. Още през октомври френският вестник Le Parisien информира за пет специални права, записани в договора на Неймар: 1) В мачовете на ПСЖ може въобще да не участва в защитните действия; 2) По време на тренировки неговите съотборници не трябва да му влизат грубо в краката; 3) Двама лични физиотерапевти се грижат за бразилеца; 4) От следващия сезон Неймар може да решава кой да изпълнява дузпите в отбора; 5) Неймар не е задължен да използва официалните продукти с логото на клуба.\n\n\n                    ", "date": "2017.11.28", "title": "Неймар сам решава кога ще играе"}
{"url": "http://www.monitor.bg/a/view/67624-%D0%91%D1%83%D1%84%D0%BE%D0%BD-%D0%BE%D0%B1%D0%BC%D0%B8%D1%81%D0%BB%D1%8F-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5-%D0%B2-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%BD%D0%B0-%D0%98%D1%82%D0%B0%D0%BB%D0%B8%D1%8F/", "text": "\n                    Големият Джанлуиджи Буфон обмисля да продължи да играе за националния отбор на Италия. Легендарният вратар обяви, че прекратява кариерата си в \"Скуадра адзура\" след отпадането от Швеция в баража за Мондиал 2018 по-рано този месец, но от последните му изказвания става ясно, че е готов отново да облече националната фланелка. \"Взех си почивка от националния отбор. Вече съм на 39, но винаги съм бил като войник за националния и за „Юве“ и никога няма да дезертирам. Дори и на 60 ще се отзова на повиквателна, защото това е идеята да се бориш за родината. Има някои приятелски мачове преди световното първенство и може би ще получа шанс да играя в тях\", коментира Буфон пред италианските медии след награждаването си за „Най-добър играч“ за миналия сезон на галавечер. В тима на отличниците намериха място още петима от „Ювентус“ - Алвеш, Бонучи, Сандро, Игуаин и Дибала, четирима от „Наполи“ - Кулибали, Хамшик, Мартенс и Пянич, както и Раджа Наинголан от „Рома“. За треньор бе избран Маурицио Сари. \n\n\n                    ", "date": "2017.11.28", "title": "Буфон обмисля завръщане в националния на Италия"}
{"url": "http://www.monitor.bg/a/view/33454-%D0%9C%D0%B8%D0%BD%D1%87%D0%B5%D0%B2-%D1%89%D0%B0%D1%81%D1%82%D0%BB%D0%B8%D0%B2-%D0%BE%D1%82-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%B8-%D1%85%D0%B0%D1%80%D0%B0%D0%BA%D1%82%D0%B5%D1%80%D0%B0-%D0%BD%D0%B0-%D1%81%D0%B2%D0%BE%D0%B8%D1%82%D0%B5/", "text": "Глушков поздрави отбора и обяви: Това е начинът\n                    Българският национален отбор по баскетбол за мъже спечели последния си мач за 2017 година. Тимът, воден от Любомир Минчев победи Исландия като гост със 77:74 в много оспорван и труден мач.Нашите изоставаха през повечето време на срещата, но силен характер и по-здрави нерви в последните минути им донесоха победата. Българите поведоха с тройка на капитана Чавдар Костов 3 минути преди края за 67:66. Точка бе преднината ни и секунди преди последната сирена. Тогава обаче Александър Везенков получи правото да изпълни 2 наказателни удара и не сбърка, с което оформи крайното 77:74.Александър Янев се оказа златния коз за селекцията ни, като завърши с 16 точки, въпреки че започна мача като резерва. Павел Маринов изигра много силни последни минути и се оттегли с 18 точки в актива си, а Чавдар Костов имаше решителни отигравания както в нападение, така и в защита и добави 13 точки.За Исландия Мартин Хермансон бе най-резултатен с 21 точки, а 18 добави Якоб Сигурдарсон.Така националите ни записаха победа и загуба в група F на световните квалификации за Китай 2019. Както е ясно преди дни те отстъпиха в Ботевград на Финландия с 80:82 и делят второто място в подреждането със скандинавците, които пък загубиха от Чехия в Хелзинки с 56:64. В края на февруари приемаме лидерите от Чехия и гостуваме на Финландия. Третият игрови прозорец е в края на юни и началото на юли. Първите три тима от групата продължават напред в квалификациите в нов поток.\"Щастлив съм от победата в Рейкявик, защото Исландия е силен и корав отбор. Винаги е трудно да играеш като гост там. Започнахме зле, особено в защита. В началото не играхме добре заради дългия път предния ден. Щастлив съм, че нашите играчи показаха характерите си и започнаха да играят по-добре в защита и обърнахме мача, след което спечелихме\", коментира селекциионерът Любо Минчев.Президентът на федерацията Георги Глушков също похвали момчетата. „В този формат на квалификациите няма програма минимум или максимум. Във всеки мач се играе за победа. За съжаление, в първия мач, въпреки че играхме 40 минути силно, не успяхме. Но съм много доволен от момчетата. В Исландия, въпреки че не играха по най-добрия начин, на който са способни, успяха да наложат волята си и да победят. Доказаха, че трябва да се играе 40 минути, без секунда отпускане, дори - ако се налага и 45 минути. Само това е начинът“, коментира първият източноевропеец, играл в НБА. \n\n\n                    ", "date": "2017.11.28", "title": "Минчев щастлив от победата и характера на своите"}
{"url": "http://www.monitor.bg/a/view/46524-%D0%97%D0%BB%D0%B0%D1%82%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D1%81%D1%82%D0%B0%D0%BD%D0%B0-%D0%BB%D0%B8%D1%86%D0%B5-%D0%BD%D0%B0-%D0%A1%D0%BE%D1%84%D0%B8%D1%8F-2018/", "text": "Кобрата ще чете лекция за 75 г. НСА\n                    Бронзовата медалистка с ансамбъла по художествена гимнастика от Рио 2016 Християна Тодорова ще бъде лице на „София – Европейска столица на спорта 2018“. Тя бе представена вчера, навръх 23-ия си рожден ден. Християна ще бъде водеща на официалния старт на кампанията, който ще е в събота в зала 1 на НДК. Тодорова ще бъде въведена пред зрителите от своите доскорошни съотборнички и треньорката Ина Ананиева.Кметът на столицата Йорданка Фандъкова ще поеме символично знамето от президента на АСЕС Европа Джан Франческо Лупатели. На сцената Фандъкова ще бъде придружена от олимпийски легенди, сред които Стефка Костадинова, Мария Гроздева, Ваня Гешева, Тереза Маринова, Румяна Нейкова и др.След това на същото място ще започне грандиозен спектакъл по повод 75-годишнината от основаването на Национална спортна академия „Васил Левски“. В Шоуто, наречено „Расте, но не старее“ ще се включат над 600 души, които ще представят 52 вида спорт.Спектакълът ще е кулминацията на тържествата, които започват още в петък с научен конгрес на тема „Приложни науки в спорта“. Един от лекторите на конгреса ще бъде боксьорът Кубрат Пулев, който ще разкаже за добрите практики в спорта.Ректорът на НСА проф. Пенчо Гешев припомни, че от създаването си досега академията е обучила 38 000 студенти, сред които над 3000 от чужбина.\n\n\n                    ", "date": "2017.11.28", "title": "Златно момиче стана лице на София 2018"}
{"url": "http://www.monitor.bg/a/view/5884-%D0%A0%D1%83%D1%81%D0%BA%D0%B8%D1%8F%D1%82-%D0%BF%D1%80%D0%BE%D0%B2%D0%BE%D0%BA%D0%B0%D1%82%D0%BE%D1%80-%D1%89%D0%B5-%D0%BB%D0%B5%D0%B6%D0%B8-10-%D0%B4%D0%BD%D0%B8-%D0%B2-%D0%B0%D1%80%D0%B5%D1%81%D1%82%D0%B0/", "text": "Белчев черпи играчите за годишнина на „Армията“\n                    Руският провокатор на мелето по време на мача между „Локомотив“ (Пд) и ЦСКА-София – Максим Тук, ще лежи 10 дни в ареста. Това реши съдът в Пловдив, който се произнесе официално по обвиненията на арестуваните 11 души. Освен това известният хулиган няма да може да посещава спортни събития в България в следващата година и половина.Както „Монитор“ първи писа, наказанията на задържаните фенове са сходни – между 10 и 20 дни в ареста. Изключение прави запалянкото, който е ударил охранител по време на боя. Той няма да „мине тънко“ по бързата процедура от Закона за футболното хулиганство, а ще трябва да отговаря за делата си. „Монитор“ научи още, че всички задържани фенове ще излежават присъдите си в обща килия. Това на практика означава, че не са изключени нови сбивания между тях.До края на седмицата пък се очакват арестите на още четирима участници в мелето, заявиха от прокуратурата. Те са разпознати по видеокадрите от боя и ще бъдат привикани. Опасенията обаче са, че някои от хулиганите могат да се укрият, като минат границата, преди да бъдат арестувани.В разгара на скандала пък ръководството на ЦСКА-София не забрави да поздрави Стамен Белчев, който днес прави една година начело на „армейците“. За този период под ръководството му „червените“ изиграха 40 мача, от които спечелиха 25, 4 загубиха, а 11 завършиха наравно. Самият Белчев пък не пропусна да почерпи играчите, като си пожела трофеи начело на ЦСКА-София. Следващият мач на тима е в четвъртък срещу „Септември“ на стадион „Българска армия“, като ще се играе пред празни трибуни заради наказанието за мелето в Пловдив.В същото време от „Витоша“ (Бистрица) обявиха, че ще приемат ЦСКА-София и „Локомотив“ (Пд) на Националния стадион „Васил Левски“. Причината за това са тежките атмосферни условия, както и очакваните много гостуващи запалянковци. Мачът със „смърфовете“ е на 30 ноември, а сблъсъкът с „армейците“ - на 3 декември.\n\n\n                    ", "date": "2017.11.28", "title": "Руският провокатор ще лежи 10 дни в ареста"}
{"url": "http://www.monitor.bg/a/view/68452-%D0%9E%D1%89%D0%B5-%D0%BF%D0%B5%D1%82%D0%B8%D0%BC%D0%B0-%D1%80%D1%83%D1%81%D0%BD%D0%B0%D1%86%D0%B8-%D0%B1%D0%B5%D0%B7-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B8-%D0%B4%D0%BE-%D0%B6%D0%B8%D0%B2%D0%BE%D1%82/", "text": "\n                    Комисията на МОК, ръководена от Денис Освалд, анулира резултатите от зимната олимпиада в Сочи 2014 г. на още петима руски спортисти. Причината е нарушение на антидопинговите правила. За виновни бяха признати скелетонистът Сергей Чудинов, бобслеистите Алексей Негодайло и Дмитрий Труненков, биатлонистките Яна Романова и Олга Вилухина. На тях ще бъде забранено пожизнено да участват в олимпиади, се казва в официалното изявление на МОКНегодайло и Труненков бяха лишени по-рано от златните си медали, след като членът на техния екипаж от четворката боб Александър Зубков беше наказан за същите провинения. Вилухина спечели сребро в спринта и още едно второ място в щафетата на Русия заедно с Романова, Олга Зацева и Екатерина Шумилова. Всички в този отбор бяха лишени от медалите си.\"Моите медали са \"чисти\", възнегодува Олга Вилюхина. - Стотици мои проби, взети за 15 години в спорта, са отрицателни, дори и тази, за която ме дисквалифицират. Нас ни наказват за \"чисти\" проби. Аз бях щастлива в Сочи, имаше емоции и радост, които подарих на феновете и тях няма как да отнемат. Ще се боря докрай.\"Преди това комисията на Освалд анулира резултатите на 14 руснаци и на практика извади страната им от челното място по отличия в Сочи.\n\n\n                    ", "date": "2017.11.28", "title": "Още петима руснаци без олимпиади до живот"}
{"url": "http://www.monitor.bg/a/view/59566-%D0%91%D0%A4%D0%A1-%D1%80%D0%B5%D0%B4%D0%B8-2-%D0%BA%D0%BE%D0%BD%D1%82%D1%80%D0%BE%D0%BB%D0%B8-%D1%81%D1%80%D0%B5%D1%89%D1%83-%D1%84%D0%B8%D0%BD%D0%B0%D0%BB%D0%B8%D1%81%D1%82%D0%B8-%D0%BD%D0%B0-%D0%9C%D0%BE%D0%BD%D0%B4%D0%B8%D0%B0%D0%BB-2018/", "text": "\n                    Националният ни отбор по футбол по всяка вероятност ще изиграе две контроли през първото тримесечие на 2018 година. Те ще се състоят, когато има определени дати от ФИФА за приятелски срещи – 19 и 27 март. Нашите ще премерят сили с финалисти на мондиала в Русия, както вече го сториха срещу Саудитска Арабия в Лисабон този месец (1:0).„В момента водим преговори с една федерация, но не искам да разкривам подробности. Както те, така и представителите на другите национални отбори, които ще участват на световното първенство, изчакват жребия на 1 декември. Едва след това ще има конкретика, тъй като е от значение кой в каква група ще попадне. И вече в зависимост от съперниците на мондиала финалистите ще търсят сходни отбори за провеждането на приятелски мачове. Всъщност, по-вероятно е да изиграем две, а не една контрола през март”, коментира вицепрезидентът на БФС Йордан Лечков.\n\n\n                    ", "date": "2017.11.28", "title": "БФС реди 2 контроли срещу финалисти на Мондиал 2018"}
{"url": "http://www.monitor.bg/a/view/20693-%D0%91%D0%BE%D1%8F%D0%BD-%D0%99%D0%BE%D1%80%D0%B4%D0%B0%D0%BD%D0%BE%D0%B2-%D1%81-%D0%BF%D1%8A%D1%80%D0%B2%D0%B0-%D0%BF%D0%BE%D0%B1%D0%B5%D0%B4%D0%B0-%D0%B2-%D0%93%D1%8A%D1%80%D1%86%D0%B8%D1%8F/", "text": "\n                    Боян Йорданов записа дебютна победа като треньор на своя гръцки клуб \"Фойникас\" (Сирос). Тимът му се се наложи у дома над \"Памвохайкос\" с 3:1 (25,-22, 17, 14) в мач от 5-ия кръг, който се игра пред 230 зрители в Сирос.\n\nЙорданов трябваше да влезе в ролята на играещ треньор за първи път, след като от една седмица водеше заниманията на съотборниците си преди двубоя с \"Памбохайкос\". Досегашният сръбски наставник Сашо Стефанович беше уволнен от ръководството след последния мач на отбора.\n\nБоян Йорданов игра силно, като съчетаваше участието си на полето и с треньорските функции. Той се отличи с с 18 точки (3 аса, 48% ефективност в атака). Най-резултатен за \"Фойникас\" стана Фран Петерлин с 21 точки (1 блок, 70% в атака). За \"Памвохайкос\" Николаос Паленцас се отчете с 19 точки. Волейболистите на \"Фойникас\" са пети във временното класиране с актив от 10 точки (3 победи, 2 загуби). Лидер е \"Олимпиакос\" на Тодор Алексиев с актив от 15 т. и 5 победи.\n                    ", "date": "2017.11.28", "title": "Боян Йорданов с първа победа в Гърция"}
{"url": "http://www.monitor.bg/a/view/7932-%D0%9D%D0%B0%D0%B4%D0%B0%D0%BB-%D1%81%D0%BF%D0%B5%D1%87%D0%B5%D0%BB%D0%B8-%D0%B3%D0%BE%D0%BB%D1%84-%D1%82%D1%83%D1%80%D0%BD%D0%B8%D1%80-%D0%BA%D1%80%D0%B0%D0%B9-%D0%9C%D0%B0%D0%B9%D0%BE%D1%80%D0%BA%D0%B0/", "text": "\n                    Рафаел Надал и неговите съотборници спечелиха благотворителния турнир по голф Olazábal&Nadal Invitational близо до Майорка.\n\nТова е трета поредна победа в състезанието на световния №1 в тениса. Този път тимът на Матадора се наложи над този на бившия професионален голфист Хосе Мария Оласабал с 35 удара.\n\nОтборите бяха съставени от трима аматьори и един професионалист на игрището в Сон Сервера.\n\n\"Нашата цел е да създадем възможности за млади хора, които не са имали шанс като нас. За мен и моята фондация всяко събитие, което набира средства е добре дошло. Работим с деца, стартираме програми за образование и спорт\", заяви Надал.\n\nПриходите от турнира отиват във фондациите на носителя на 16 титли от Големия шлем и на Оласабал.\n                    ", "date": "2017.11.28", "title": "Надал спечели голф турнир край Майорка"}
{"url": "http://www.monitor.bg/a/view/31849-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D0%93%D0%B0%D0%BD%D0%B8-%D0%B8%D0%B7%D0%B1%D0%B8%D1%80%D0%B0-%D0%9C%D0%B8%D1%81-%D0%A1%D0%B5%D0%BA%D1%81%D0%B8-%D0%B7%D0%B8%D0%BC%D0%B0/", "text": "\n                    Джулиана Гани ще се включи в избирането на най-провокативната представителка на град Бургас в предстоящия конкурс Мис Секси зима. С логистиката около състезанието на котешката пътечка се е ангажирала колежка на моделката, която спечели симпатиите на зрителите по време на последния сезон на „Вип Брадър“. С лентата на Мис Силикон Габриела Попова се окичи през 2015 г. Днес тя признава, че няма търпение да се върне отново към сферата на конкурсите по красота, но от другата страна – като организатор. „Всички момичета, които искат да са част от това, могат да ми пишат на лично съобщение. На 2-ри декември ще разберем коя е Ледената Кралица на 2017“, анонсира чаровната блондинка в социалните мрежи.\n\nНяколко месеца, след като Гани предложи да подари „предишните си гърди“, тази събота тя и Попова ще връчат на победителката ваучер за силиконови импланти на стойност от 5000 лв.\n                    ", "date": "2017.11.28", "title": "Джулиана Гани избира Мис Секси зима"}
{"url": "http://www.monitor.bg/a/view/6014-%D0%9E%D0%BF%D0%B5%D1%80%D0%BD%D0%B0%D1%82%D0%B0-%D0%B4%D0%B8%D0%B2%D0%B0-%D0%A1%D1%82%D0%B5%D1%84%D0%BA%D0%B0-%D0%9C%D0%B8%D0%BD%D0%B5%D0%B2%D0%B0-%D0%B4%D0%B0%D1%80%D0%B8-%D0%B0%D1%80%D1%85%D0%B8%D0%B2%D0%B0-%D1%81%D0%B8-%D0%BF%D1%80%D0%B5%D0%B4-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%A4%D0%9E%D0%91%D0%98/", "text": "  Маестро Мстислав Ростропович я сравнява с Ирина Архипова, за нея гарантирала Гена Димитрова   \n                    Пожъналата успехи на всички големи световни сцени оперна дива Стефка Минева подари архива си на старозагорското деление на държавна агенция „Архиви“. Жестът беше направен преди откриването на 48-то издание на Фестивала за оперно изкуство и балет. В дарението са включени програми за спектакли, покани, поздравителни адреси, партитури, ползвани от нея, заповедта за удостояването й със званието „заслужил артист“, снимки, включително от съвместно изпълнение с баща й Миньо Минев, с когото е дебютирила в ролята на Берта от „Севилския бръснар“ на Доницети  през 1972 година на старозагорската сцена.Мецосопраното, която е пяла на сцените на  в Ню Йорк, Миланската „“, Арена ди Верона, Болшой театър  и е сред лауреатите на певческия конкурс в Рио Де Женейро си спомня, че за пръв път стъпила на подиума едва тригодишна през 1952 година. Завела я майка й, оперната изпълнителка Йовка Бунарджиева. Тогава играла ролята на индусче от спектакъла „Лакме“ на Лео Делиб.„Играехме в стария театър, сцената беше мъничка, но затова пък предполагаше към уют, публиката беше почти до нас, създаваха се невероятни отношения…“, припомня си Минева, която  пресмята, че в певческата си кариера се е превъплътила в най-малко 120 образа от различни творби като е пяла на български, руски, немски и френски.Докато била жива майка й водела „сметката“ в една огромна тетрадка, където записвала в коя постановка, кога, къде и с кого е пяла през годините, но записките някъде изчезнали.Стефка Минева не съжалява че се разделя с толкова скъпи за нея спомени, смята че тяхното място е в архивите, за да могат да бъдат използвани от специалистите при написването на истинската история на оперното изкуство у нас.Мецосопраното остава 6 сезона в старозагорската опера, канят я в софийската опера за „Трубадур“ заедно с Райна Кабаиванска, междувременно конкурса за млади оперни певци и конкурса „Чайковски“ в Москва. За нейните гласови и артистични способности „гарантирали“Гена Димитрова и Стоян Попов, с които пяла на старозагорска сцена „Трубадур“.Първата й роля в София била на Азучена.По света е пяла С Гена Димитрова, с Хосе Карерас, получава комплименти от маестро Ростропович, който е я сравнява с голямата Ирина Архипова…Късно открито заболяване на гласните струни, което се оказва неличимо я принуждава сравнително рано да прекрати кариерата си. През 1999 година е удостоена със званието „Почетен гражданин“ на Стара Загора, вече от няколко сезона е почетен солист на старозагорската опера и се опитва да помага на трупата със съветите и опита си.С усмивка си припомня, че когато била приета в консерваторията в класа на проф. Сима Иванова доста дълго преподавателите й се чудели дали като сопрано или мецосопрано да я квалифицират и развиват.Дори се стигнало до облог между професорите Бръмбаров и Йосифов.Споделя, че получила изключителен комплимент от Александър Йосифов, който написал операта си „Почивка в Арко Ирис“ заради нея. Когато подготвяла ролята си на  доня Инес си представяла артистката от старозагорския драматичен театър Дора Маркова, която по думите й  сътворила невероятен образ.\n\n\n                    ", "date": "2017.11.28", "title": "Оперната дива Стефка Минева дари архива си пред началото на ФОБИ   "}
{"url": "http://www.monitor.bg/a/view/75250-%D0%92%D0%BB%D0%BE%D0%B3%D1%8A%D1%80-%D0%B3%D1%83%D1%88%D0%BA%D0%B0-%D0%B2%D0%BD%D1%83%D1%87%D0%BA%D0%B8%D1%82%D0%B5-%D0%BD%D0%B0-%D0%93%D1%83%D0%BD%D0%B0-%D0%98%D0%B2%D0%B0%D0%BD%D0%BE%D0%B2%D0%B0-%D0%B2-%D0%BA%D0%BB%D0%B8%D0%BF/", "text": "\n                    Известният актьор, телевизионен водещ и влогър Христо Стефанов - Ицака взе участие в новия клип на сестрите Ива и Велислава Костадинови. В \"Яне, Яне\" Велислава разиграва любовна история с Ицака, като това не са им първите снимки заедно. Двамата се запознават сред декорите на бг лентата \"12 А\". \"Две вечери преди да започнем работа по клипа бяхме заедно с Христо и Велислава. Заговорихме се, че ще имаме снимки и започнахме да ги обсъждаме\", разказва Ива. \"Не може ли да вкараме актьорска игра!?\", попитала Велислава, която е студентка в НАТФИЗ в класа на Стефан Данаилов. Песента \"Яне, Яне\" е от Пиринския край, като двете певици знаят красивата песен от баба си – фолклорната легенда Гуна Иванова, която пък я помни от своята майка. Композицията е по аранжимент на Валери Димчев и е включена в първия самостоятелен албум на сестрите. Гърбът на Ива и Велислава пазят танцьорите от балет Masters of the Dance с хореограф Красимир Димитров. Лентата е заснета от екипа на режисьора Ненчо Касъмов край язовир Пчелина.\n\n\n                    ", "date": "2017.11.28", "title": "Влогър гушка внучките на Гуна Иванова в клип "}
{"url": "http://www.monitor.bg/a/view/12768-%D0%90%D0%BB%D0%B5%D0%BA%D1%81-%D0%91%D0%BE%D0%B3%D0%B4%D0%B0%D0%BD%D1%81%D0%BA%D0%B0-%D1%83%D1%81%D1%8A%D0%BC%D0%BD%D0%B0-%D0%B2-%D0%BF%D0%BE%D0%BB%D1%81%D0%BA%D0%B0-%D1%80%D0%B5%D0%BA%D0%BB%D0%B0%D0%BC%D0%B0/", "text": "\n                    Манекенката Алекс Богданска стана лице на мащабна рекламна кампания в Полша, видя „Монитор“. 23-годишната красавица усъмна и върху билборди в Норвегия, представяйки компания за трансфер на пари. Между ангажиментите си на модел, тя намира време да изкарва допълнителен доход и от семеен бизнес. Чаровната брюнетка и Даниел Петканов, които си казаха заветното „да“ в любовното гнездо на „ВИП Брадър“, продават картофи по пътя София - Гърция през уикендите. За съвместното си начинание двамата дадоха жокер във Фейсбук. Младоженците споделиха кадър от о. Санторини, на който позират пред множество чували с картофи. Плакатите към производството гласят „Промоция“ и „Нема таков компир“. Миската, която се разписа с участие в „Непобедимите 3“, и Лудият репортер отричат слуховете, че за сватбата си в риалити формата са взели чек за 200 000 лева. Част от спечеления си хонорар обаче влюбените заделят за новия си дом.\n\n\n                    ", "date": "2017.11.28", "title": "Алекс Богданска усъмна в полска реклама"}
{"url": "http://www.monitor.bg/a/view/29267-500-%D0%B0%D0%BF%D0%BB%D0%BE%D0%B4%D0%B8%D1%80%D0%B0%D1%82-%D0%95%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B2%D1%8A%D0%B2-%D0%A4%D1%80%D0%B0%D0%BD%D0%BA%D1%84%D1%83%D1%80%D1%82/", "text": "Фен дари Врачански и Блатечки с „весели“ близалки след представлението в Амстердам \n                    При абсолютно разпродадени салони във Франкфурт, Амстердам и Брюксел приключи турнето на Калин Врачански и Асен Блатечки с „Емигранти“. В германския град домакин на събитието бил турчин и това дало зелена светлина на опашката от правостоящи да се класира за столове и да аплодира любимците си заедно с изпълнилите капацитета на залата 450 човека. „Немците са доста праволинейни в това отношение и едва ли щяха да направят изключение от правилото.“, обясни за „Монитор“ организатора на обиколката Орлин Мирчев. В Амстердам двама от най-страстните любителите на моторите в бг киното не успели да се разходят особено дълго заради проливен дъжд, но все пак\n\n\n\nкъдето част от елитните компаньонки позират зад витрини, а местните барове привличат туристите с куп еротични пърформанси на ръба на вулгарния натурализъм. „Никой не ги позна там.“, сподели с намигване Мирчев и добави, че единствената закачка за спомен за Врачански и Блатечки останали близалки с марихуана, подарък от фен.\n\nВ Брюксел двама от най-добрите ни актьори побързали да се поклонят за бис, за да изгледат историческия мач, който класира Григор Димитров под номер три в световната ранглиста. Успели да хванат първия сет от двубоя, а до втория иначе тихите белгийци на съседната маса в ресторанта се присъединили към хора от мощни гърла в подкрепа на Гришо.\n\nИзключително добре стиковани и харизматични на сцена, през изминалия месец Калин и Асен утолиха арт глада на бг диаспората още в Мюнхен, Копенхаген, Лондон, Виена, Карлсруе и Нюрнберг. На всяко място те\n\n\n\nс кулинарни изкушения, като по-изобретателните фенове стигаха до буркани с риба, а класиците залагаха на домашно изпечени курабийки. Европейското турне на „ЕмигрантиЩ ще продължи и догодина в 15 града, като страните, в които Врачански и Блатечки не са играли до сега, са Испания, Италия и Швейцария. \n                    ", "date": "2017.11.28", "title": "500 аплодират „Емигранти“ във Франкфурт "}
{"url": "http://www.monitor.bg/a/view/74290-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%82-%D0%B6%D0%B8%D0%B2%D0%BE%D1%82-%D1%87%D1%83%D0%BA%D0%BD%D0%B0-18-%D0%BC%D0%B8%D0%BB%D0%B8%D0%BE%D0%BD%D0%B0-%D0%B3%D0%BB%D0%B5%D0%B4%D0%B0%D0%BD%D0%B8%D1%8F-%D0%BE%D0%BD%D0%BB%D0%B0%D0%B9%D0%BD/", "text": "\n                    Над 18 милиона гледания в платформата novaplay.bg е регистрирал „Откраднат живот“ от старта си през 2016 г насам. Снимките на четвърти сезон приключиха завчера, а продуцентът Евтим Милошев вече загатна, че емоционалните турбуленции между лекари и пациенти в „Свети Кирил“ ще продължат да вълнуват зрителите с нови епизоди. Актьорът, вкарал понастоящем нерв в разводнения от преекспонираните семейни драми сюжет на медицинската драма, е Юлиан Вергов като шефа на болницата доц. Банков.\n\nКомпанията на Милошев Dream Team финализира снимките и на втория си проект за Нова тв „Дяволското гърло“. Клапата на криминалето щракна през септември в Смолян и района на Родопите и хвърля героите на Владо Карамазов и Теди Духовникова по следите на серия от зловещи убийства.\n\n\n \n                    ", "date": "2017.11.28", "title": "„Откраднат живот“ чукна 18 милиона гледания онлайн "}
{"url": "http://www.monitor.bg/a/view/65742-%D0%9C%D0%B0%D1%80%D0%B0%D1%8F-%D0%9A%D0%B5%D1%80%D0%B8-%D0%BE%D1%82%D0%BC%D0%B5%D0%BD%D0%B8-%D1%82%D1%83%D1%80%D0%BD%D0%B5-%D0%B7%D0%B0%D1%80%D0%B0%D0%B4%D0%B8-%D0%B8%D0%BD%D1%84%D0%B5%D0%BA%D1%86%D0%B8%D1%8F/", "text": "\n                    Попдивата Марая Кери отмени няколко концерта от коледното си турне, след като беше диагностицирана с инфекция по дихателните пътища. Последните изяви, които изпълнителката на Always Be My Baby отмени, бяха в Ню Йорк. Пред феновете си в Голямата ябълка Кери трябваше са излезе три пъти тази седмица. Концертите й все пак ще се проведат няколко дни по-късно.\n\n„Надявам се да сте отпразнували Деня на благодарността със своите близки. Със сигурност трябва да помним за какво сме благодарни. Аз съм благодарна най-вече за своето здраве, за което ще ми трябва допълнително време. Лекарите ми наредиха да почивам още няколко дни преди да отлетя за Ню Йорк и да проведа коледните си концерти. Разочарована съм, че трябва да ви кажа тази информация, но съм благодарна за вашата подкрепа. Тя означава всичко за мен!“, написа звездата в Инстаграм.\n\nПрипомняме, че миналогодишният концерт на Кери в Ню Йорк за новогодишните празници бе белязан от гневни изблици от страна на меломаните. Причина за това стана изпълнението на We Belong Together, което певицата изпя неуспешно чрез плейбек.\n                    ", "date": "2017.11.28", "title": "Марая Кери отмени турне заради инфекция"}
{"url": "http://www.monitor.bg/a/view/51319-judas-priest-%D0%B7%D0%B0%D0%B1%D0%B8%D0%B2%D0%B0%D1%82-%D0%BD%D0%B0-hills-of-rock-2018/", "text": "\n                    Британската хевиметъл група JUDAS PRIEST забива на 21 юли на Гребната база в Пловдив по време на фестивала HillsofRock 2018, съобщиха организаторите. Наред с представянето на Firepower, което е името на предстоящия им 18-ти студиен албум, те приготвят и голяма изненада на феновете си – бандата ще представи всичките си хитове с невероятно мултимедийно шоу и титанична метъл мощ.\n\nФестивалът HillsofRock 2018 ще се проведе за втора поредна година като част от програмата на „Пловдив 2019“. Билетите за него са в една ценова категория и вече са в продажба – до 31 декември 2017 г. ще са на цена от 80 лева. До края на годината може да си закупите и комбиниран билет за фестивала заедно с концерта на IronMaiden на HillsofRockExclusive на цена от 120 лева.\n\nЗашеметяващата кариера на JUDAS PRIEST продължава повече от 40 години и има изключително влияние върху музикалната сцена. Доказателство за това е и последният им студиен албум RedeemerofSouls (2014), който дебютира на 6-то място в Билборд 200. Тяхната популярност и авторитет на световната музикална сцена са несравними. Неслучайно ги наричат \"MetalGods\" (\"Боговете на метъла\"), което произлиза от едноименната им песен.\n\nГрупата е продала повече от 50 милиона копия на албумите си по целия свят. Билети могат да бъдат закупени в мрежите на Тикетпро и Ивентим, както и онлайн на www.ticketpro.bg и www.eventim.bg.\n\n \n                    ", "date": "2017.11.28", "title": "JUDAS PRIEST забиват на HILLS OF ROCK 2018"}
{"url": "http://www.monitor.bg/a/view/71489-%D0%A8%D0%B0%D1%80%D0%BB-%D0%90%D0%B7%D0%BD%D0%B0%D0%B2%D1%83%D1%80-%D0%BF%D1%80%D0%B8%D0%BD%D1%83%D0%B4%D0%B8%D0%BB-%D0%B6%D0%B5%D0%BD%D0%B0-%D1%81%D0%B8-%D0%B4%D0%B0-%D0%BD%D0%B0%D1%83%D1%87%D0%B8-%D1%84%D1%80%D0%B5%D0%BD%D1%81%D0%BA%D0%B8/", "text": "\n                    Легендата на френския шансон Шарл Азнавур принудил съпругата си да научи френски. Тъй като семейството на 93-годишния певец има корени из целия свят, той вярва, че важното е да имат поне един общ език. Съпругата му е шведка, баща му е арменец от Грузия, майка му от Турция, брат му е роден в Гърция, а внукът му е евреин, женен за мексиканка. „Единият трябва да научи езика на другия. Принудих жена ми да научи френски“, намигна пред bTV Азнавур. Днес изпълнителят на La Boheme каца в София с част от семейството си. Преди да запее в „Арена Армеец“ на 30 неомври, Азнавур и близките му ще обиколят културните и археологическите забележителности в столицата. Най-голям интерес звездата има към древното селище Сердика. Той подготвя за българската публика двучасово шоу, а по негово желание, атмосферата ще напомня за френски театрален салон с драматичен декор. София е една от спирките от прощалното турне на големия талант, спечелил си прозвището френският Франк Синатара.      \n\n\n                    ", "date": "2017.11.28", "title": "Шарл Азнавур принудил жена си да научи френски"}
{"url": "http://www.monitor.bg/a/view/73527-boney-m-%D0%B0%D0%BA%D0%BE%D0%BC%D0%BF%D0%B0%D0%BD%D0%B8%D1%80%D0%B0%D1%82-%D0%BD%D0%B0-%D0%9E%D1%80%D0%BA%D0%B5%D1%81%D1%82%D1%8A%D1%80-%D0%B1%D0%B5%D0%B7-%D0%B8%D0%BC%D0%B5/", "text": "\n                    Диско легендите Boney M ще запеят с „Оркестър без име“ в рамките на едноименния мюзикъл. Емблематичнта група ще кацне в България през април, за да се включи в морските приключения на Павката, Велко, Жорето и Филип. Шейла Боник и компания ще изпълнят хита си Sunny пред публиката в „Арена Армеец“. На сцената отново ще излязат Катето Евро, Георги Мамалев, Валентин Танев, Диляна Попова, Станимир Гъмов и Филип Аврамов, а как звучи „една песен за любов и още нещо“ ще разберем от Мария Илиева. След като спектакълът разсмее от баба до бебе в най-голямата зала у нас на 28 април, звездите ще зарадват почитателите си в Пловдив на 30 април в зала „Колодрум“. Билети за двете събития може да закупите от bileti365.com. \n\n\n                    ", "date": "2017.11.28", "title": "Boney M акомпанират на „Оркестър без име“ "}
{"url": "http://www.monitor.bg/a/view/17452-%D0%A1%D1%82%D0%BE%D1%8F%D0%BD-%D0%A0%D0%B0%D0%B4%D0%B5%D0%B2-%D0%B5-%D0%A5%D0%B5%D0%BD%D1%80%D0%B8-%D0%86v-%D0%BF%D1%80%D0%B8-%D0%9B%D0%B8%D0%BB%D0%B8%D1%8F-%D0%90%D0%B1%D0%B0%D0%B4%D0%B6%D0%B8%D0%B5%D0%B2%D0%B0/", "text": "Известната режисьорка поставя Пирандело във Варненския театър\n                    Пиесата „Хенри IV“ от нобеловия лауреат Луиджи Пирандело в интерпретацията на известната режисьорка Лилия Абаджиева ще има своята премиера на 2 и 3 декември във Варненския драматичен театър „Стоян Бъчваров“. Спектакълът ще украси Осмите коледни театрални седмици в морската столица. Toва е втората постановка на Абаджиева във Варна след забележителната й сценична версия на „Фауст“ от Гьоте преди няколко години – първа театрална реализация на тази творба в България и една от малкото в света. Звездата на трупата Стоян Радев, който изгради запомнящ се Мефистофел във „Фауст“, както и неистов Ричард ІІІ при проф. Пламен Марков (награда „Икар 2012“ за водеща мъжка роля), сега се превъплъщава в образа на Хенри. Маркиза Матилда Спина ще е Веселина Михалкова, Фрида, нейната дъщеря е Цветина Петрова, младият маркиз Карло ди Ноли е Ненчо Костов, а барон Тито Белкреди е Симеон Лютаков, познат на публиката и от популярния тв сериал „Седем часа разлика“. Участват още Васил Ряхов, Пламен Димитров, Димитър Мартинов, Станислав Кондов, Константин Соколов.„В пиесата Хенри всъщност няма име, той е един мним луд, който се представя за Хенри IV. Неслучайно Пирандело не му дава име – защотоВ този смисъл името и биографията на историческата личност, както и епохата, не са толкова важни. По-скоро става дума за един почти метафизичен образ на времето и една велика метафора, която звучи сложно, но се надявам, че ние сме намерили нейния верен театрален образ“, споделя Лилия Абаджиева.„Това е историята на едно полудяване, което всъщност е привидно, маска пред другите, бягство от света. Загубил любов и приятелство в младостта, героят застива там някъде. Да остане в тази роля и да я играе вечно, е неговият абсолютно съзнателен избор. Хенри живее в този фантазъм, услужливо поддържан от приятелите, които достатъчно добре са го забравили през последните 20 години, за да го смятат наистина за луд“, повдига завесата режисьорката. С постановката си тя задава екзистенциални въпроси. Ако избереш реалния живот, уж живеейки го, дали наистина си жив? Или пък истински живият е онзи, който остава верен на идеалите, отказвайки се от действителността? Част от отговора е в съзнанието на бъдещите зрители.В концепцията си Абаджиева обръща особено внимание на времето, спомена, паметта. Предпочитайки миналото пред настоящето, героят на Пирандело става изразител на онзи копнеж по чистотата на младостта, който носи всеки от нас.Сценограф на „Хенри IV”, както и на повечето постановки на Лилия Абаджиева, е художникът Васил Абаджиев. Спектакълът ще е богата костюмна драма, но окончателната визия на актьорските одежди до последния момент се пази в тайна.Предишният проект на режисьорката бе„в театър „Азарян“ в НДК, където Лилия Абаджиева и нейните актьори (само мъже) с помощта на кукли, клоунада, еквилибристика и др. интерпретират живота като нечий сън – мотив, често срещан при Барда, като вечно повтарящ се бяг на циркова въртележка, в която всеки участва и всеки може да се окаже на мястото на някой друг. В основата на колажа от Шекспирови творби там са преди всичко „Хамлет“ и след това „Крал Лир“, което изостря любопитството ни да видим цялата велика трагедия с подписа на Абаджиева. Вместо това обаче сега тя е избрала Пирандело.Луиджи Пирандело (1867-1936) е един от най-значимите драматурзи на XX век, който през 1934 г. получава Нобелова награда за литература за смелото и брилянтно обновление, което налага в драмата. Под неговото перо излизат романи, разкази, стихове и около 40 пиеси. Трагичните фарсове, които е създал, често се разглеждат като предшественици на театъра на абсурда. Последната му пиеса, поставена на българска сцена, е „Каквато ти ме искаш“ на режисьора Теди Москов в Народния театър.\n\n\n                    ", "date": "2017.11.28", "title": "Стоян Радев е Хенри ІV при Лилия Абаджиева"}
{"url": "http://www.monitor.bg/a/view/63416-%D0%9A%D1%80%D0%B0%D1%81%D0%B8%D0%BC%D0%B8%D1%80-%D0%94%D0%B6%D0%B8%D0%B4%D1%80%D0%BE%D0%B2-%D1%80%D0%B5%D0%B4%D0%B8-%D0%B8%D0%B7%D0%BB%D0%BE%D0%B6%D0%B1%D0%B0-%D0%B7%D0%B0-70%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0%D1%82%D0%B0-%D1%81%D0%B8/", "text": "\n                    Изложба на известния керамик проф. Красимир Джидров по случай неговата 70-годишнина се открива в галерия „Академия“ на 1 декември от 18 ч. „Тази изложба не е ретроспективна, не е тематично обединена, тя е израз на моята благодарност, уважение и обич към Академията, колегията и студентите, с които са минали над 5 десетилетия от моят живот“, обяснява творецът, който е и дългогодишен преподавател в катедра „Керамика“ на НХА. Експозицията е жест на почит и към неговия учител в живота и изкуството - проф. Венко Колев.\n\nПовечето от нещата, които Красимир Джидров показва, са създадени през последните няколко години. Те са изпълнени от различни материали, защото новите технологии му позволяват освен с керамика да работи и с дърво, метал, текстил, графика, масла. Що се отнася до рисуването – то винаги е било непрекъснат процес за Красимир Джидров като автор. „Естествено съм се стремял да се подчинявам на спецификата и изискванията на всеки материал, независимо от темите, която влагам“, уточнява той.\n\n \n                    ", "date": "2017.11.28", "title": "Красимир Джидров реди изложба за 70-годишнината си"}
{"url": "http://www.monitor.bg/a/view/8437-%D0%A2%D1%80%D1%8A%D0%BC%D0%BF-%D1%83%D1%87%D1%80%D0%B5%D0%B4%D0%B8-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%B2%D0%B8%D0%BD%D0%B8/", "text": "\n                    \n Медиите в САЩ трябва да се състезават за \"трофей за фалшиви новини\", заяви президентът Доналд Тръмп в поредната си критика към медиите, които обвинява, че отразяват отрицателно неговото управление, предаде ДПА.\n\"Трябва да имаме състезание коя от телевизиите, включително кабелната Си Ен Ен и без Фокс, е най-непочтената, най-корумпираната и/или най-изопачаващата в политическото си отразяване на любимия ви президент (аз)\", написа Тръмп в Туитър, изрично изключвайки от критиките си любимата си телевизия Фокс.\n\"Всичките са лоши. Победителят взима Наградата за ФАЛШИВА НОВИНА!\", туитна Тръмп.По-късно Тръмп се пошегува, като нарече Покахонтас сенаторката от Демократическата партия Елизабет Уорън пред военни ветерани от индианското племе навахо, които прие в Белия дом, предаде АФП. На церемония в чест на хората от племето навахо, служили в американската армия като шифровчици-преводачи през Втората световна война, Тръмп каза: \"Вие сте били тук много преди нас. Нищо, че имаме представителка в Конгреса, която - както се твърди - е там отдавна. Наричат я Покахонтас\", опита се да се пошегува Тръмп.\nТръмп редовно изобличава Елизабет Уорън, която нарича Покахонтас. Тя твърди, че има родствена връзка с коренното индианско население, но Тръмп възразява, че тази връзка е твърде далечна и че сенаторката я използва, за да извлича изгоди за кариерата си.Индианците навахо използвали своя език, за да изпращат кодирани послания, които японците не можели да дешифрират.Белият дом заяви, че Тръмп не е отправил расистка обида, наричайки сенаторката Елизабет Уорън с прозвището Покахонтас. Говорителката на Белия дом Сара Сандърс каза, че Тръмп изпитва огромно уважение и високо цени ветераните от Втората световна война. \"Според мен за повечето хора е обидно, че сенатор Уорън лъже за произхода си в изгода на своята кариера\", добави Сандърс.\n                    ", "date": "2017.11.28", "title": "Тръмп \"учреди награда\" за фалшиви новини"}
{"url": "http://www.monitor.bg/a/view/63563-%D0%91%D0%B5%D0%BB%D0%B0%D1%80%D1%83%D1%81-%D0%BE%D0%B1%D1%8F%D0%B2%D0%B8-%D0%9F%D1%83%D1%82%D0%B8%D0%BD-%D0%B7%D0%B0-%D0%BE%D0%B1%D1%89%D0%BE%D0%B4%D1%8A%D1%80%D0%B6%D0%B0%D0%B2%D0%BD%D0%BE-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5/", "text": "\n                    Хакери получиха достъп до Twitter-акаунта на управлението по вътрешните работи на Беларус публикуваха анонс, че се издирва на територията на Беларус Владимир Путин, министра на отбраната на Русия Сергей Шойгу и външния министър на Русия Сергей Лавров.\n\nПо-късно се извиниха от ведомството за недоразумението. Властите разследват кой е успял да хакне акаунта им.\n                    ", "date": "2017.11.28", "title": "Беларус обяви Путин за общодържавно издирване "}
{"url": "http://www.monitor.bg/a/view/40111-%D0%9F%D1%80%D0%B5%D0%BC%D0%B8%D0%B5%D1%80-%D1%80%D0%B0%D0%B1%D0%BE%D1%82%D0%B8-%D0%BD%D0%BE%D1%89%D0%B5%D0%BC-%D0%B2-%D0%B7%D0%B0%D0%B2%D0%BE%D0%B4-%D0%B7%D0%B0-%D0%B0%D0%B2%D1%82%D0%BE%D1%87%D0%B0%D1%81%D1%82%D0%B8/", "text": "\n                    Премиерът на Словакия Роберт Фицо изкара осемчасова нощна смяна на монтажна линия във фабрика, за да прояви солидарност към работниците, които настояват за по-високи възнаграждения.\n\nНощната смяна на Фицо бе във фабрика за производство на автомобилни части, разположена северно от Братислава.\n\nАкцията на премиера бе предшествана от протест на германски инвеститор, представляван от Германо-словашката промишлено-търговска камара, срещу подготвян от правителството закон за по-високо заплащане за нощния труд.\n\n\"Едно от най-големите конкурентни преимущества на Словакия - гъвкавите и относително икономични условия на труд през нощта и почивните дни - е заплашено от ликвидиране с един удар\", се казва в изявлението на камарата.\n\nСпоред проекта на социалдемократите на Фицо, за всеки час нощен труд към основното възнаграждение ще се добавя 1,40 евро премия.\n\nДосега работниците получаваха по 50 евроцента добавка за час нощен труд, което възлиза на една пета от законната минимална ставка.\n\nПроектът предвижда работата в неделите да се заплаща двойно, а не с 50-процентно увеличение на договорената почасова ставка.\n\nОколо 240 000 словаци полагат нощен труд, по този показател страната е на първо място в ЕС.\n                    ", "date": "2017.11.28", "title": "Премиер работи нощем в завод за авточасти "}
{"url": "http://www.monitor.bg/a/view/67669-%D0%9D%D0%B5%D0%B4%D0%BE%D0%B2%D0%BE%D0%BB%D0%B5%D0%BD-%D0%BF%D0%B8%D1%8F%D0%BD%D0%B8%D1%86%D0%B0-%D0%BA%D0%BB%D0%B0-%D0%BA%D0%BC%D0%B5%D1%82-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Кметът на германския град Алтена Андреас Холщайн беше намушкан с нож в дюнерджийница.Холщайн е известен с либералната си политика към мигрантите. Той е член на Християндемократическия съюз на канцлера Ангела Меркел. Пострадалият е бил приет в болница след нападението, но по-късно е бил изписан.\nСамият Холщайн коментира във вторник, че нападението е било предварително обмислено и че нападателят е бил разгневен от позицията му в подкрепа на бежанците, предаде ДПА.\n\"Да, ножът беше предназначен за мен\", каза Холщайн на пресконференция часове след като беше изписан от болница.\nПолитикът разказа, че влязъл в дюнерджийница, за да купи вечеря за болната си съпруга, когато някакъв мъж се приближил до него и го попитал дали той е кметът. След това му казал: \"Вие ме оставяте да умра от жажда, а пускате 200 бежанци в Алтена\" и извадил от джоба си 30-сантиметров нож, с който го намушкал във врата.\nПри управлението на Холщайн 17-хилядният град е приел повече бежанци от определеното, съгласно национална квота.\nНападателят, описан от представители на властите като \"56-годишен мъж, за когото се подозира, че е имал ксенофобски подбуди\", бил повален на земята от ранения кмет и двама от собствениците на дюнерджийницата и държан, докато пристигне полицията, за да го арестува.\nХолщайн каза, че мъжът лъхал на алкохол, но физически бил добре. По думите му след пристигането на полицията нападателят поискал служителите на реда да го застрелят.\nКметът получил медицинска помощ за 15-сантиметрова рана и по-късно бил изписан от болница.\nМеркел и други политици изразиха своя ужас от нападението, което напомни за намушкването на кметицата на Кьолн Хенриете Рекер преди две години. Рекер също беше известна с либералната си политика към бежанците.\nМеркел и други политици, заявиха, че са шокирани от нападението.\n\"Ужасена съм от нападението с нож срещу кмета Андреас Холщайн, но съм много облекчена, че той може вече да е отново със семейството си. Благодаря също така на тези, които са му помогнали\", заяви канцлерът.\nСамата Меркел започна среща с представители на общините и федералните провинции, посветена на мерките срещу замърсяването на въздуха в големите градове от дизеловите автомобили. Меркел заяви, че федералното правителство ще осигури 1 милиард евро (1,2 милиарда долара) за градовете в страната през 2018 г. Много градове в Германия въвеждат забрани за автомобили, тъй като замърсяването на въздуха често надхвърля позволените максимални равнища заради високото количество отделяни вредни автомобилни газове.\nСредствата ще бъдат инвестирани също така в електрически автобуси, зарядни станции и в природощадяща пътна инфраструктура.\nГерманската министърка на околната среда Барбара Хендрикс похвали инициативата като първа важна стъпка, но призова автомобилната индустрия също да подкрепи правителствения план за действие.\n \n\n\n                    ", "date": "2017.11.28", "title": "Недоволен от бежанците кла кмет в Германия"}
{"url": "http://www.monitor.bg/a/view/60656-%D0%92%D0%BB%D0%B0%D0%BA-%D0%B1%D0%B5%D0%B3%D0%BB%D0%B5%D1%86-%D0%B3%D0%B0%D0%B7%D0%B8-%D0%BD%D0%B0%D1%80%D0%B5%D0%B4-%D0%B2-%D0%91%D0%B5%D0%BB%D0%B3%D0%B8%D1%8F/", "text": "\n                    Най-малко двама железничари бяха убити и няколко пътници ранени в понеделник вечер във влакова катастрофа, съобщават местни медии.Инцидентът е станал близо до Шарльороа. Той е бил предизвикан от кола, в която се ударил влак.Повреденият влак се откачил и блъснал група железничари, които поправяли релсовия път. Двама железничари бяха убити на място, а друг и бяха двама ранени.Влакът продължил да се движил хаотично. След 14 км той се блъснал в друг влак. При катастрофата са били леко ранени други петима души, включително машинистът.\n\n\n                    ", "date": "2017.11.28", "title": "Влак \"беглец\" гази наред в Белгия "}
{"url": "http://www.monitor.bg/a/view/79521-%D0%94%D0%B5%D0%B2%D0%B5%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8-%D0%B7%D0%B0%D0%BB%D0%BE%D0%B2%D0%B5%D0%BD%D0%B8-%D0%B2-%D0%90%D1%82%D0%B8%D0%BD%D0%B0/", "text": "\n                    Гръцките антитерористи са извършили обиски в два апартамента в Атина, задържайки девет души - осем мъже и една жена, съобщава Нюз.ин.\nСпоред първоначалната информация властите са открили в два апартамента в атинските квартали Неос Козмос и Калитеа USB-та и компютри.\nПред Ройтерс полицейски източник казал, че при обиските са били открити също и буркани с експлозиви и кабели за свързване с детонатори и лаптопи.\nПо данни на Нюз.ин всички задържани са от турски произход. Според източник на Ройтерс те са афганци и кюрди.\nДруг полицейски източник потвърдил, че властите разследват за връзки с лявоекстремистката Револоционна партия и фронт за народно освобождение (ДХКП-С) - забранена в Турция групировка. ДХКП-С е призната за терористична организация също от ЕС и САЩ.\nСпоред източници от полицията, цитирани от изданието Нюз.ин, не било изключено задържаните да са готвели и терористичен удар с оглед на предстоящото през декември посещение на турския президент Реджеп Тайип Ердоган в Гърция.\nОперацията продължава. Деветимата са били задържани след появила се информация за съмнителни действия в района.\n                    ", "date": "2017.11.28", "title": "Девет терористи заловени в Атина "}
{"url": "http://www.monitor.bg/a/view/6139-%D0%9E%D0%B1%D1%83%D1%87%D0%B0%D0%B2%D0%B0%D1%82-%D0%BA%D0%BE%D0%BD%D0%B3%D1%80%D0%B5%D1%81%D0%BC%D0%B5%D0%BD%D0%B8-%D1%81%D1%80%D0%B5%D1%89%D1%83-%D1%81%D0%B5%D0%BA%D1%81-%D0%BF%D0%BE%D1%81%D0%B5%D0%B3%D0%B0%D1%82%D0%B5%D0%BB%D1%81%D1%82%D0%B2%D0%B0/", "text": "\n                    Камарата на представителите на американския Конгрес ще гласува утре за задължително обучение на американските конгресмени срещу сексуалните посегателства. Обучението ще е и за сътрудниците на конгресмените. Така народните избранници ще последват примера на американските компании, които обучават персонала си на това какво е сексуално посегателство и как да бъде предотвратено то, предаде Франс прес.\nВ компаниите в САЩ от няколко десетилетия има такива обучения. Те включват онлайн въпросници, видеоклипове, лекции от адвокати, разказващи какъв законът и какво е сексуално посегателство. Според експерти обаче това обучение в компаниите не е много ефикасно. Идън Кинг, психоложка от университета Райс в Тексас, казва, че сексуалните посегателства са се задълбочили в компаниите, в които са повече мъжете с насадени предубеждения за превъзходството на мъжете над жените.\nСпоред изследване на американската Комисия за равни възможности на пазара на труда (Equal Employment Opportunity Commission) сексуалните посегателства на работното място не само, че продължават да съществуват, но размерите им са вероятно подценявани, тъй като жертвите не подават жалба, страхувайки се от репресии.\nГласуването за задължително обучение за конгресмените идва в момент, в който в САЩ редица политици се оказаха замесени в скандали за сексуални посетагелства.\n                    ", "date": "2017.11.28", "title": "Обучават конгресмени срещу секс посегателства "}
{"url": "http://www.monitor.bg/a/view/63807-%D0%9A%D0%B8%D1%82%D0%B0%D0%B5%D1%86-%D1%81%D0%B5-%D1%81%D0%B0%D0%BC%D0%BE%D1%83%D0%B1%D0%B8-%D1%81%D0%BB%D0%B5%D0%B4-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%B2-%D0%BA%D0%BE%D1%80%D1%83%D0%BF%D1%86%D0%B8%D1%8F/", "text": "\n                    Високопоставен китайски военен, обвиняван в корупция, се самоуби, съобщава агенция Синхуа. Това е рядък случай сред китайските ръководни кадри, откакто президентът Си Цзинпин започна кампанията си за борба с корупцията преди пет години.\nГенерал Чжан Ян, член на Централния военен съвет на Китайската народна република, се е обесил в дома си на 23 ноември, след като срещу него е започнало разследване за нарушаване на дисциплината и законите. Той е бил заподозрян, че е получавал подкупи и не е могъл да изясни на разследващите откъде се е сдобил със скъпи предмети.\nОперацията срещу корупцията в Китай вече доведе до наказание за 1,5 милиона кадри на Китайската комунистическа партия от 2012 г., според официалните данни.\nКитайският военен съвет, ръководен от Си Цзинпин, е най-висшият политически орган в Китай, който упражнява контрол над въоръжените сили.\n                    ", "date": "2017.11.28", "title": "Китаец се самоуби след обвинение в корупция"}
{"url": "http://www.monitor.bg/a/view/76715-%D0%90%D1%80%D0%B6%D0%B5%D0%BD%D1%82%D0%B8%D0%BD%D1%81%D0%BA%D0%B0%D1%82%D0%B0-%D0%BF%D0%BE%D0%B4%D0%B2%D0%BE%D0%B4%D0%BD%D0%B8%D1%86%D0%B0-%D0%B5-%D1%81%D1%8A%D0%BE%D0%B1%D1%89%D0%B8%D0%BB%D0%B0-%D0%B7%D0%B0-%D0%BF%D0%BE%D0%B6%D0%B0%D1%80-%D0%BF%D1%80%D0%B5%D0%B4%D0%B8-%D0%B4%D0%B0-%D0%BF%D1%80%D0%B5%D0%BA%D1%8A%D1%81%D0%BD%D0%B5-%D0%B2%D1%80%D1%8A%D0%B7%D0%BA%D0%B0%D1%82%D0%B0/", "text": "\n                    Аржентинската подводница, която изчезна на 15 ноември, съобщила за начало на пожар в батериите й, преди да прекъсне радиовръзката с нея, съобщиха аржентинските военноморски сили, цитирани от ДПА.\nКъсо съединение предизвикало дим, но нямало пламъци и пожарът бил изгасен, каза говорителят на ВМС Енрике Балби на пресконференция, предавана на живо по телевизията. Той отхвърли възможността подводницата да е била нападната, но каза, че пожар или късо съединение може бързо да са намалили запасите от кислород в подводницата \"Сан Хуан\" с 44-членен екипаж.\nГоворителят добави, че издирването продължава. 12 страни, участващи в него, сега чакат да пристигне американска миниподводница и руски съд, които могат да се потопят на дълбочина до 1000 метра, посочва ДПА.\nПодводницата изчезна след като отплава от южното пристанище Ушуая към базата си в Мар дел Плата.\n                    ", "date": "2017.11.28", "title": "Аржентинската подводница е съобщила за пожар преди да прекъсне връзката"}
{"url": "http://www.monitor.bg/a/view/53648-%D0%90%D0%B2%D1%81%D1%82%D1%80%D0%B0%D0%BB%D0%B8%D0%B5%D1%86-%D0%B1%D0%B5-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD-%D0%B7%D0%B0-%D0%BF%D0%BB%D0%B0%D0%BD%D0%B8%D1%80%D0%B0%D0%BD%D0%BE-%D0%BD%D0%B0%D0%BF%D0%B0%D0%B4%D0%B5%D0%BD%D0%B8%D0%B5-%D0%B2-%D0%BD%D0%BE%D0%B2%D0%BE%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%BD%D0%BE%D1%89/", "text": "\n                    Двайсетгодишен мъж бе арестуван в околностите на австралийския град Мелбърн по подозрения, че планирал терористично нападение в новогодишната нощ, предадоха Франс прес и Асошиейтед прес.\n\"Задържаният мъж е заподозрян, че е замесен в подготовка и планиране на терористична атака в новогодишната нощ в Мелбърн\", съобщи полицията в щата Виктория.\nАвстралийските власти от години се опасяват от терористични атаки и през септември 2014 г. повишиха нивото на заплахата от тероризъм. По официални данни оттогава са осуетени 13 атентата, един от които бил подготвян от Ислямска държава в центъра на Мелбърн на Коледа миналата година.\nАко бъде признат за виновен в подготовка на терористично нападение, заподозреният може да бъде осъден на доживотен затвор, отбелязва АП.\n                    ", "date": "2017.11.28", "title": "Австралиец бе арестуван за планирано нападение в новогодишната нощ"}
{"url": "http://www.monitor.bg/a/view/85904-%D0%A0%D1%83%D1%81%D0%BA%D0%B0-%D1%80%D0%B0%D0%BA%D0%B5%D1%82%D0%B0-%D0%BF%D0%B0%D0%B4%D0%BD%D0%B0-%D0%B2-%D0%90%D1%82%D0%BB%D0%B0%D0%BD%D1%82%D0%B8%D1%87%D0%B5%D1%81%D0%BA%D0%B8%D1%8F-%D0%BE%D0%BA%D0%B5%D0%B0%D0%BD/", "text": "\n                    Изстреляната във вторник от руския космодрум „Восточний“ ракета „Союз-2.1б“ най-вероятно е паднала в Атлантическия океан в района на Антарктида, съобщи източник от „Роскосмос“, цитиран от РИА Новости. Това се случи 3 часа след пуска на ракетата, която носеше 19 спътника, включително и тритонния апарат „Метеор-М“.Комплексът „Метеор-3М“ е разработен по поръчка на „Роскосмос“ и е предназначен за оперативно получаване на метеорологическа информация с цел съставяне на точна прогноза на времето, контрол върху състоянието на озоновия слой и на радиационната обстановка в околоземното космическо пространство. Освен това апаратът трябваше да извършва мониторинг на морската повърхност. В навечерието на пуска на ракетата премиерът на Русия Дмитрий Медведев изрази надежда, че космическият апарат за дистанционно сондиране на Земята „Метеор-М“ ще позволи навреме да се прогнозират извънредни ситуации и да се предоставят на авиокомпаниите данни за времето.Експерти предполагат, че най-вероятно е възникнала неизправност в ускорителния блок „Фрегат“, предаде Интерфакс. „Космическият апарат не може да бъде открит на зададената орбита, но и следи от взрив няма. Затова може да се предположи, че е паднал в Атлантическия океан“, констатират специалисти от космическата агенция. Пресата посочва, че това е вторият пуск на ракета от руския космодрум „Восточний“, първият се състоя през април 2016 г.  \n\n\n                    ", "date": "2017.11.28", "title": "Руска ракета падна в Атлантическия океан "}
{"url": "http://www.monitor.bg/a/view/73617-%D0%A5%D0%B5%D1%80%D0%B1%D0%B8%D1%86%D0%B8%D0%B4-%D1%81%D1%82%D0%B0%D0%B2%D0%B0-%D0%BD%D0%BE%D0%B2%D0%B0-%D1%81%D0%BF%D1%8A%D0%BD%D0%BA%D0%B0-%D0%B7%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Вчерашното решение на ЕС отново да разреши използването на глифозат поражда напрежения в сегашната германска управляваща коалиция между консерваторите и социалдемократите в момент, когато те се опитват да договорят нов съюз, предаде Франс прес.\nРазрешението за употреба на спорния хербицид стана възможно и благодарение на положителния вот на представителя на Германия по нареждане на министъра на земеделието Кристиан Шмит, консерватор от политическото семейство на канцлерката Ангела Меркел.\nДосега Германия се въздържаше при гласуванията по този въпрос заради разногласията за глифозата между християндемократите и социалдемократите в правителството. В крайна сметка тя гласува в подкрепа на възобновяването на употребата на глифозата за срок от 5 години, след като поиска ограничения за ползването на продукта от частни лица и по-добро опазване на биоразнообразието.\nМинистърката на околната среда, социалдемократката Барбара Хендрикс, която е против този хербицид, незабавно обвини колегата си от земеделието, че е превишил правомощията си и спомена \"сриване на доверието\" в сегашната управляваща коалиция.\nТези, които се надяват да изградят отношения на доверие между коалиционни партньори, не може да се държат така, заяви тя.\nСпоред Хендрикс тя и Шмит са се договорили Германия отново да гласува \"въздържал се\", а колегата й от земеделието не е удържал на думата си.\nШмит се оправда с аргумента, че в противен случай Европейската комисия е щяла да има последната дума и бездруго е щяла да гласува в подкрепа на глифозата.\nПрез май 2015 г. глифозатът бе класифициран като \"вероятен канцероген\" от Международния център за изследване на рака към Световната здравна организация.\nСегашните разногласия може да усложнят усилията за съставяне на ново германско правителство между консерваторите и социалдемократите, отбелязва АФП.\n                    ", "date": "2017.11.28", "title": "Хербицид става нова спънка за коалиция в Германия"}
{"url": "http://www.monitor.bg/a/view/88908-%D0%A5%D0%B0%D1%80%D0%B8%D1%80%D0%B8-%D0%98%D1%81%D0%BA%D0%B0-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%BF%D1%80%D0%B5%D0%BC%D0%B8%D0%B5%D1%80-%D0%BD%D0%B0-%D0%9B%D0%B8%D0%B2%D0%B0%D0%BD/", "text": "\n                    Саад Харири заяви снощи, че иска да остане министър-председател на Ливан, но решението му ще зависи развоя на дискусиите за ролята на ливанското шиитско движение Хизбула в регионалните конфликти, предаде Франс прес.\n\"Бих искал да остана министър-председател\", каза Харири в интервю на френската информационна телевизия Сенюз. \"Ливан има нужда от човек, способен да обединява. В годината, в която бях премиер, обединявах ливанците. Може би съм символ на стабилността\", продължи той, но добави, че проиранската групировка Хизбула, която е партньор в неговото правителство, не бива повече да се меси в делата на други арабски страни в района. \"Искам Ливан да бъде неутрален към всички конфликти. Хизбула е в Сирия, в Ирак, навсякъде, и това е заради Иран\", подчерта Харири който даде интервюто на френски език.\nАко Иран и Хизбула приемат неговото предложение, той ще остане на премиерския пост. Но ако откажат, той ще се оттегли. Харири добави, че диалогът с Хизбула е много позитивен.\nС подадената от него оставка на 4 ноември в Рияд той каза, че е искал да предизвика шок в Ливан и че е взел това решение самостоятелно, а не под натиска на Рияд. \"Всичко, което се случи там, запазвам за себе си\", продължи той.\n\"Водих изключително твърда политика срещу екстремистите, имах много твърда позиция против режима в Сирия. Тези хора никак не ме обичат. Но имам добри служби за сигурност, които си вършат работата\", каза Саад Харири. Той не изключи промени в правителството в близко време. \"С президента Аун ще вземем решение по този въпрос в следващите дни\", добави той.\n                    ", "date": "2017.11.28", "title": "Харири иска да остане премиер на Ливан "}
{"url": "http://www.monitor.bg/a/view/5502-%D0%9C%D0%B0%D1%88%D0%B8%D0%BD%D0%B0-%D0%B7%D0%B0%D0%BC%D0%B5%D1%81%D1%82%D0%B2%D0%B0-%D0%B4%D1%80%D0%BE%D0%B3%D0%B0%D1%82%D0%B0-%D1%81%D1%8A%D0%B7%D0%B4%D0%B0%D0%B4%D0%BE%D1%85%D0%B0-%D1%85%D0%B0%D0%BB%D1%8E%D1%86%D0%B8%D0%BD%D0%BE%D0%B3%D0%B5%D0%BD%D0%B5%D0%BD-%D0%B0%D0%BF%D0%B0%D1%80%D0%B0%D1%82/", "text": "\n                    Британски учени от университета в Съсекс конструираха машина с виртуална реалност, която предизвиква халюцинации без човек да употребява разни субстанции, съобщава в. \"Метро\".\nДванайсет доброволци я тестваха и заявиха, че тя действа по същия начин като халюциногенните дроги и най-вече халюциногенните гъби.\nВиденията са генерирани от изкуствен интелект и учените не са изяснили напълно откъде идват. \"Хората често ни питат защо толкова често им се появяват кучета, заяви един от разработчиците, Дейвид Шуорцман. Краткият отговор е - просто не знаем!\"\nВ новата разработка участниците използват каска за виртуална реалност и модифицирана версия на програмата на \"Гугъл\" \"Дийп дрийм\" докато се движат из студентското градче. Тя предизвиквала изкривена форма на съзнанието.\nПри все това халюциногенната машина не дава фалшиво усещане за време. Участниците в експериментите нямали чувството, че са кръжали някъде в продължение на 10 часа, а всъщност са изминали броени минути.\n                    ", "date": "2017.11.28", "title": "Машина замества дрогата - създадоха халюциногенен апарат"}
{"url": "http://www.monitor.bg/a/view/4244-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B4%D0%B8%D0%BB%D1%8A%D1%80-%D0%BF%D1%80%D0%BE%D0%B4%D0%B0%D0%B2%D0%B0%D0%BB-%D0%BD%D0%B0-16-%D0%B3%D0%BE%D0%B4%D0%B8%D1%88%D0%B5%D0%BD/", "text": "\n                    Постоянна мярка за неотклонение „задържане под стража“ постанови състав на сливенския окръжен съд спрямо 23-годишен местен жител, който е обвиняем по досъдебно производство за производство и търговия с дрога.Рецидивистът Митко Х.е обвинен, че през януари т.г., в условията на тежка повторяемост е продал метаамфетамини и канабис на 16-годишен ученик от Града на стоте войводи.Наказателният кодекс предвижда за това престъпление затвор от 5 до 15 години. Според наблюдаващия прокурор обвиняемият може да се укрие или да извърши ново престъпление. Той мотивира тезата си с предходните осъждания  за извършване на  тежки умишлени престъпления на Митко Х. и с възможността той да опита да избегне наказателната отговорност по настоящото престъпно деяние. Определението на окръжните съдии подлежи на обжалване пред Апелативен съд –Бургас.\n\n\n                    ", "date": "2017.11.28", "title": "Оставиха в ареста дилър, продавал на 16 – годишен    "}
{"url": "http://www.monitor.bg/a/view/63345-%D0%9E%D1%82%D0%BA%D1%80%D0%B8%D1%85%D0%B0-%D0%B7%D0%B0%D1%82%D1%80%D1%83%D0%BF%D0%B0%D0%BD-%D0%BE%D1%82-%D1%81%D0%BD%D0%B5%D0%B3%D0%B0-%D1%82%D1%80%D1%83%D0%BF-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "\n                    Намерен е труп в столичния жк \"Дружба\", съобщи \"Блиц\", позовавайки се на очевидци, които са станали свидетели на страшната гледка.\n\nМестни хора алармирали за безжизнено тяло на жена заринато в преспа в междублоковото пространство. Загиналата е около 40-годишна. Все още не е изяснена причината на смъртта й, но местни хора предполагат, че тя е замръзнала. Трупът е открит в близост до блок 252. На мястото веднага са се отзовали екип на полицията и бърза помощ.\n\n \n                    ", "date": "2017.11.28", "title": "Откриха затрупан от снега труп в столицата"}
{"url": "http://www.monitor.bg/a/view/31156-%D0%91%D1%80%D0%B0%D1%82%D1%8F%D1%82%D0%B0-%D1%83%D0%B1%D0%B8%D0%B9%D1%86%D0%B8-%D0%BE%D1%82-%D0%9F%D1%80%D0%BE%D0%B2%D0%B0%D0%B4%D0%B8%D1%8F-%D0%BE%D1%81%D1%82%D0%B0%D0%B2%D0%B0%D1%82-%D0%B7%D0%B0%D0%B4-%D1%80%D0%B5%D1%88%D0%B5%D1%82%D0%BA%D0%B8%D1%82%D0%B5/", "text": "\n                    Варненският окръжен съд уважи исканията на Окръжната прокуратура във Варна за вземане на постоянна мярка за неотклонение „Задържане под стража“ за двамата непълнолетни братя, обвинени в грабежа, изнасилването и убийството в дома й в Провадия на 77-годишната самотно живееща баба Копринка Желязкова.\n\nЗадържаните Осман Юсуф на 14 години и Станислав Митков на 17 години остават в ареста, след като съдебен състав със свои определения от 28 ноември т.г., взе най-тежката мярка за процесуална принуда. Двамата непълнолетни братя от Провадия бяха задържани, след като в събота в дома й бе намерена убита 77-годишната им жертва. По горещи следи криминалистите от ОД на МВР-Варна, под ръководството на прокуратурата установиха и задържаха непълнолетните убийци. Те били наети от възрастната жена в понеделник да пренесат дърва за огрев в дома й, като за труда си получили 20 лева. В сряда двамата решили да оберат 77-годишната жена. Проникнали в къщата й през първия етаж, докато жената гледала телевизия на втория етаж в дома си. Тя усетили присъствието им и слязла да провери какво се случва. С твърд предмет братята сломили съпротивата й, изнасилили жената и задигнали от дома й скъпи вещи и пари. Според съдебните медици, причина за смъртта на ограбената жена е множествена съчетана травма, несъвместима с живота. И двамата братя растат от години без родителска грижа. Майка им ги изоставила, а баща им, който е обявен за общодържавно издирване, е с присъда и трябва да влезе в затвора. Двете момчета живеят при баба си и дядо си, но те са вдигнали ръце от тях и поразиите, които всекидневно вършат. И Осман, и Станислав са с множество криминални прояви, регистрирани са в детска педагогическа стая, налагани са им възпитателни мерки, които не са постигнали целите да бъдат превъзпитани. Братята проявяват изключителна агресивност, бруталност и жестокост в противоправните си прояви. Грабежът, придружен с убийството и изнасилването на възрастната им съгражданка Станислав е извършил в срока на наложените му с присъда на Районния съд в Провадия пробационни мерки за грабеж. Дни преди деянието, за което му бе наложена мярка за неотклонение „Задържане под стража“, той е извършил кражба от дома на леля си. В съдебната зала 17-годишният Станислав поиска съдът да го пусне под домашен арест. По-малкият му брат Осман се държа изключително хладнокръвно и невъзмутимо, което потвърждава казаното за него, че е по-изпечения престъпник от двамата.\n                    ", "date": "2017.11.28", "title": "Братята убийци от Провадия остават зад решетките"}
{"url": "http://www.monitor.bg/a/view/43051-%D0%9A%D1%8F%D0%B7%D0%B8%D0%BC-%D0%BD%D0%B0-%D1%81%D1%8A%D0%B4-%D1%83%D0%B1%D0%B8%D0%BB-%D0%B6%D0%B5%D0%BD%D0%B0-%D1%81%D0%B8-%D0%BD%D0%B0-%D0%B6%D0%BF-%D0%BF%D1%80%D0%B5%D0%BB%D0%B5%D0%B7/", "text": "\n                    24-годишният Кязим отива на съд по обвинение, че е предизвикал катастрофа на ж.п. прелез, при която е загинала жена му, съобщиха от окръжната прокуратура в Пловдив. Бебето им на 7 месеца оцеляло като по чудо при влаковата катастрофа. Тя станала на 4 декември м.г., когато Кязим и 24-годишната му жена пътували с колата си „Рено меган” към село Песнопой. Отишли там, за да проверят работното време на обществената баня с минерална вода.\n\nПътят им минавал през селото и пресичал ж.п. линията Пловдив – Карлово. Прелезът там бил неохраняем, но бил оборудван със звукова и светлинна сигнализация. Имало и надписи шофьорите да спрат и да се огледат дали не идва влак, което Кязим не сторил.\n\nКъм 15,36 часа, по разписание от гара Карлово за Централна гара-Пловдив потеглил пътнически влак, състоящ се от дизелова мотриса и два вагона. При наближаване на жп прелез „Песнопой“, машинистът подал звуков сигнал, но в този момент Кязим с колата си вече бил върху ж.п. линиите. Влакът бил едва на 15 метра от него и въпреки че машинистът задействал веднага спирачките, композицията не можела да спре за толкова кратко разстояние. Влакът ударил леката кола и 24-годишната жена на Кязим починала от раните си. Бебето им на 7 месеца също получило травми на главата и било лекувано в болница с временна опасност за живота. Кязим се отървал без травми. Предстои окръжният съд да насрочи дата на процеса.\n\n \n                    ", "date": "2017.11.28", "title": "Кязим на съд, убил жена си на ж.п. прелез"}
{"url": "http://www.monitor.bg/a/view/3937-%D0%9A%D0%BB%D0%B8%D0%B5%D0%BD%D1%82%D0%BA%D0%B0-%D1%81%D0%B5-%D0%BE%D0%B1%D0%B8%D0%B4%D0%B8-%D0%BE%D1%82-%D1%80%D0%B5%D0%BF%D0%BB%D0%B8%D0%BA%D0%B0-%D0%B2-%D0%BA%D1%83%D0%BB%D0%B8%D0%BD%D0%B0%D1%80%D0%BD%D0%BE-%D0%BF%D1%80%D0%B5%D0%B4%D0%B0%D0%B2%D0%B0%D0%BD%D0%B5/", "text": "\n                    Дело с наказателно частен характер за обида чрез реплика в специализирано кулинарно телевизионно предаване стигна до съда в Стара Загора, след като преди това се е „въртяло“ в няколко районни съдилища и ВКС.Делото се води от посетителка на харманлийското заведение „Модеро“ в което по онова време са заснемал епизод от популярното предаване „Кошмари в кухнята“.Тъжителката твърди, че била помолена от операторския екип да се направи селфи в ресторанта и да коментира поднесените й ястия. По това време една от сервитьорките изрекла фразата  „Селската кифла! Аз я знам много добре. И са знайм от малки. Тя са прай на интересна.”.В последствие сцената със селфито и репликата се показвали многократно в предаването, като по този начин звучали обидно за адресантката.Тъжителката иска да бъде възстановено доброто й име и съответно да бъде наказана изреклата думите сервитьорка.По думите й предаването се гледало в цялата страна и много нейни познати я разпознали и в последствие й се присмивали. Тя самата го гледала случайно, докато била в Града на липите и изпитала чувство на унизеност.Старозагорският съд е преценил , че макар и довършено на територията на Стара Загора деянието /посредством гледането на предаването/ продължава да „виси“ въпросът за подсъдността и след като прекратява делото го препраща отново на ВКС. Кога е как ще приключи спорът – никой не се наема да прогнозира.Местните юристи припомнят, че преди години пак тук се гледа дело за нашумелия тв рекламен слоуган „Мъжете знаят защо!“, заведено по тъжба на почуствала се засегната феминистка. \n\n\n                    ", "date": "2017.11.28", "title": "Клиентка на заведение се обиди от реплика в кулинарно предаване         "}
{"url": "http://www.monitor.bg/a/view/30122-%D0%9F%D1%83%D1%81%D0%BD%D0%B0%D1%85%D0%B0-%D0%BE%D1%82-%D0%B0%D1%80%D0%B5%D1%81%D1%82%D0%B0-%D0%BC%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BF%D1%80%D0%B5%D0%B1%D0%B8%D1%82%D0%BE%D1%82%D0%BE-%D0%B4%D0%BE-%D1%81%D0%BC%D1%8A%D1%80%D1%82-%D0%B1%D0%B5%D0%B1%D0%B5/", "text": "\n                    Майката на пребития до смърт едногодишен Рашко, който почина след побой от пастрока си, е освободена от ареста след изтичане на 72-часовата й мярка за неотклонение. Това съобщи говорителят на пазарджишката Окръжна прокуратура прокурор Пламен Пантов. 30-годишната Марияна Х. е на свобода, но в килията остана приятелят й Светослав Йорданов, който е имал 4 присъди досега и преди година е излязъл от затвора по последното си наказание. Има данни, че  мъжът  е сводник, а майката, която е от пловдивското село Три водици, е изкарвала прехраната си като е проституирала и е оставяла бебето Светослав да го гледа. Той пък си имал семейство-жена и дете, които живеели в ромския квартал “Изток“, но държал жилище и  на ул.“Рила“ в съседния квартал“Ябълките“, където отсядал с Марияна и невръстния й син. Часове след смъртта на пеленачето и  подадения сигнал от пазарджишките лекари двамата възрастни бяха задържани и в понеделник Окръжният съд в града реши Светослав да остане в ареста, за да не извърши друго престъпление или да се укрие. Спрямо майката прокуратурата не поиска постоянен арест и тя е освободена, уточниха от държавното обвинение в Пазарджик.  Оттам отказаха да оповестяват подробности, тъй като тече разследване. Но при аутопсията на пеленачето са били установени наранявания по цялото тяло и крайниците на детето, което говори, че е било системно малтретирано. Последните му наранявания са били толкова тежки, че е можело да преживее не повече от час. „Като им пречи защо не го оставиха в някой дом за отглеждане, за да може някое семейство да го осинови, вместо да е мъртво сега?“, „Нечовешка жестокост! „ Как може да посягаш на дете ?!“ и други гневни коментари имаше в социалната мрежа по повод трагедията с умъртвеното вследствие на побоя бебе.\n\n \n                    ", "date": "2017.11.28", "title": "Пуснаха от ареста майката на пребитото до смърт бебе"}
{"url": "http://www.monitor.bg/a/view/56540-%D0%90%D0%9C-%D0%A0%D1%83%D1%81%D0%B5-%D0%92%D0%B5%D0%BB%D0%B8%D0%BA%D0%BE-%D0%A2%D1%8A%D1%80%D0%BD%D0%BE%D0%B2%D0%BE-%D0%BC%D0%BE%D0%B6%D0%B5-%D0%B4%D0%B0-%D0%B5-%D0%B3%D0%BE%D1%82%D0%BE%D0%B2%D0%B0-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%BC%D0%B0%D0%BD%D0%B4%D0%B0%D1%82%D0%B0-%D0%BD%D0%B0-%D0%91%D0%BE%D1%80%D0%B8%D1%81%D0%BE%D0%B2-3/", "text": "\n                    Автомагистралата от Велико Търново до Русе може да бъде построена в срок до 2021-2022 г. Това заяви инж. Дончо Атанасов, председател на Управителния съвет на Агенция „Пътна инфраструктура“ (АПИ). От днес започва общественото обсъждане на проекта за изграждането на магистралата. Срещите ще се състоят в 10 общини и ще присъстват граждани на населените места, през които ще преминава трасето на магистралата.\n\n\"Надяваме се през януари 2018 г. да имаме положително решение на Висшия експертен съвет по околната среда и водите, за да можем през новата година да стартираме процедурите по избор на инженери, изпълнител и надзор\", коментира Атанасов в студиото на БНТ.\n\n„За нас е важно да стартираме тази отсечка, за да може тази гробница в участъка „Русе–Бяла“ да приключи“, каза инж. Дончо Атанасов. „Разбира се, това може да се случи при осигурен финансов ресурс, оценен на минимум 2 млрд. лв.“, добави още председателят на АПИ. От Агенцията се надяват средствата да се съберат след въвеждането на ТОЛ системата за таксуване на тежкотоварни автомобили.\n\nОт АПИ са предложили три трасета за бъдещата магистрала, а експертите препоръчват комбиниран вариант от първите два – от Мартен през Бяла до Дебелец, тъй като той би бил най-щадящ за околната среда. \n                    ", "date": "2017.11.28", "title": "АМ „Русе – Велико Търново“ може да е готова до края на мандата на „Борисов 3\""}
{"url": "http://www.monitor.bg/a/view/17897-%D0%92%D1%8A%D0%BD%D1%88%D0%BD%D0%B8%D1%8F%D1%82-%D0%BD%D0%B8-%D0%B4%D1%8A%D0%BB%D0%B3-%D0%BD%D0%B0%D0%B4%D0%BE%D0%BB%D1%83-%D1%81-1166-%D0%BC%D0%BB%D1%80%D0%B4-%D0%B5%D0%B2%D1%80%D0%BE/", "text": "\n                    Брутният ни външен дълг е намалял с 1,166 млрд. евро за девет месеца и в края на септември е бил 32,9 млрд. евро, показват данни на Българската народна банка (БНБ). На годишна база пък понижението е в размер на 654 млн. евро.\n\nЗадълженията на сектор „Държавно управление“ в края на деветия месец от годината е 6 млрд. евро, което се равнява на 12 на сто от БВП. Спрямо края на 2016 г. той намалява със 779,2 млн. евро - или с 11.5 на сто. Дългът на сектора се понижава с 484,6 млн. евро в сравнение със септември на миналата година, посочват от БНБ.\n\nВъншните задължения на сектор „Банки“ са 4,272 млрд. евро. Сумата се увеличава със 109,2 млн. евро спрямо края на 2016 г. За година също се наблюдава ръст от 599 млн. евро.\n\nВъншните задължения на „Други сектори\" са 10,554 млрд. евро. Те намаляват със 175.5 млн. евро спрямо края на 2016 г. и с 309,9 млн. евро на годишна база.\n\nНетният външен дълг в края на септември тази година е отрицателен в размер на 1,586 млрд. евро, като намалява с 3,112 млрд. евро спрямо края на 2016 г.\n                    ", "date": "2017.11.28", "title": "Външният ни дълг надолу с 1,166 млрд. евро"}
{"url": "http://www.monitor.bg/a/view/53556-%D0%91%D0%BB%D0%B8%D0%B7%D0%BE-440-%D1%85%D0%B8%D0%BB-%D0%B1%D1%8A%D0%BB%D0%B3%D0%B0%D1%80%D0%B8-%D0%BF%D1%8A%D1%82%D1%83%D0%B2%D0%B0%D0%BB%D0%B8-%D0%B2-%D1%87%D1%83%D0%B6%D0%B1%D0%B8%D0%BD%D0%B0/", "text": "\n                    439 хил българи са пътували в чужбина през октомври тази година, като броят им се увеличава с 8,7 на сто спрямо същия месец на 2016 г., сочат данни на Националния статистически институт (НСИ).\n\nРъст в пътуванията е отчетен за Австрия – с 32,5%, Сърбия – 18,9%, Румъния – с 13,5%, както и към Македония, Обединеното кралство, Турция и Гърция. По-малко обаче сме избирали да посещаваме Франция, Чехия и Германия.\n\nСънародниците ни минават граница основно за да гостуват на близки и познати, както и за различни обучения и посещения на културни и спортни събития. На следващо място се нареждат пътуванията със служебна цел, а на последно почивките и екскурзиите.\n\nДанните показват, че през миналия месец най-голям брой нашенци са разгледали Гърция – 102,6 хил. Големият интерес се запазва и към останалите съседни страни - Турция – 88 хил., Румъния – 33 хил., Сърбия – 31,8 хил. и Македония – 25,7 хил. Доста българи са предпочели да посетят и Италия и Испания.\n\nВ същото време над 712 хил. чужденци са дошли у нас през десетия месец на 2017 г. Най-много са се увеличи посещенията на граждани от Нидерландия – с 62,5 на сто и от Франция – с 25,3%. Чужденците са идвали у нас основно за културни и спортни събития. Малко над една трета от тях са предпочели нашата страна за да почиват и разглеждат родните забележителности, а пък едва 19% са идвали по бизнес.\n                    ", "date": "2017.11.28", "title": "Близо 440 хил. българи пътували в чужбина"}
{"url": "http://www.monitor.bg/a/view/67012-7-%D0%BE%D1%82-10-%D0%BD%D0%BE%D0%B2%D0%B8-%D1%80%D0%B0%D0%B1%D0%BE%D1%82%D0%BD%D0%B8-%D0%BC%D0%B5%D1%81%D1%82%D0%B0-%D1%81%D0%B0%D0%BC%D0%BE-%D0%B2-4-%D0%BE%D0%B1%D0%BB%D0%B0%D1%81%D1%82%D0%B8-%D0%BD%D0%B0-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "По 2509 лв. от ЕС фондовете се падат на всеки столичанин, а в Кюстендил - по 614 лв.\n                    7 от 10 новооткрити работни места през последното тримесечие се падат само на 4 района в страната - София-град, София-област, и областите Пловдив и Стара Загора. В Северна България увеличението е доста по-скромно - едва 27 хил. души, което е под броя за Пловдивска област, считана за най-бързо развиваща се. Това сочи проучване на нивата на регионално развитие, изготвено от ИПИ, с подкрепата на Фондация „Америка за България“.\n\nПрез третото тримесечие на 2017 г. заетите в страната вече са\n\n\n\n \n\nи достигат 3,225 млн. души. Коефициентът на заетост при хората между 15 и 64 г. е на рекордно ниво от 68,5 на сто, който е най-високо от периода юли-септември 2008 г.\n\nИкономистът Явор Алексиев пък изтъкна, че се наблюдава подем на броя на заетите лица в страната. „Говорим за експанзия на пазара на труда\", обясни той. \"Браншови организации обърнаха внимание, че ще се наложи внос на работна ръка\", припомни Алексиев и посочи миналогодишния успешен пример в сферата на туризма.\n\nРъстът на икономиката и стабилното покачване на заплатите, което в много области означава и по-високи доходи на домакинствата, имат своето отражение и върху условията на живот. Макар и да остава страната в ЕС с най-висок дял от населението, живеещо с материални лишения, България отчита подобрение на този показател през 2016 г. „Разликата в благосъстоянието на най-богатата област - столицата, и най-бедната - Сливен, през последните години се колебае около 4,5 пъти“, посочи Десислава Николова, главен икономист в ИПИ.\n\nС почти 2509 лв. към края на септември София-град остава областта с най-високо изплащане на суми по еврфондовете на човек от населението, сочи още проучването. Наред със столицата с разплатени почти 2400 лв. на човек е и област Габрово. На опашката са областите Кюстендил и Сливен - съответно с 614 и 622 лв. Под един бон изплатени пари по европроектите на жител\n\n\n\nОсвен това в София притокът на чужди инвестиции и разходите за дълготрайни материални активи са близо два пъти повече от средните за страната, докато има няколко области, в които са по-малко и от половината (Кърджали, Кюстендил, Перник, Сливен, Хасково).\n                    ", "date": "2017.11.28", "title": "7 от 10 нови работни места само в 4 области на страната"}
{"url": "http://www.monitor.bg/a/view/23982-%D0%A3%D1%87%D0%B8%D0%BC-%D0%B0%D1%80%D0%BC%D0%B5%D0%BD%D1%86%D0%B8%D1%82%D0%B5-%D0%BA%D0%B0%D0%BA-%D0%B4%D0%B0-%D1%81%D1%8A%D0%B1%D0%B8%D1%80%D0%B0%D1%82-%D0%B4%D0%B0%D0%BD%D1%8A%D1%86%D0%B8/", "text": "\n                    Арменски данъчни се поинтересували как се събират данъци в България, съобщиха от Националната агенция за приходите (НАП) във връзка с визита на делегация от Армения. Чужденците са поискали да почерпят опит най-вече от практиката на българските експерти при модернизирането на приходната администрация. Гостите от бившата съветска република се интересуват от добрите практики, техниките и софтуера, използвани НАП в областта на данъчните ревизии и управлението на риска.\n\nСпециално от Армения у нас са дошли ръководителят на проекта за модернизация на арменската данъчна администрация Анахит Басецян, Сергей Патурян, зам.-ръководител на отдела за информационни технологии и Мигара де Силва, ръководител на проект в Световна банка.\n\nНа срещата е била направена и практическа демонстрация на работата на информационна система „Контрол“ в приходната агенция.\n\n„Разбирам защо проектът на НАП е толкова високо оценен от Световната банка. Впечатлен съм от професионализма и отдадеността на експертите, които са модернизирали и продължават да подобряват работата на приходната администрация в България“, заяви след края на срещите Миагара де Силва.\n                    ", "date": "2017.11.28", "title": "Учим арменците как да събират данъци"}
{"url": "http://www.monitor.bg/a/view/28085-%D0%91%D0%91%D0%A0-%D1%81-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D1%8F-%D0%B7%D0%B0-%D0%BD%D0%B0%D0%B9%D0%B4%D0%BE%D0%B1%D1%80%D0%BE-%D0%B2%D1%8A%D0%B7%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%B2%D1%8A%D1%80%D1%85%D1%83-%D0%BC%D0%B0%D0%BB%D0%BA%D0%B8%D1%8F-%D0%B8-%D1%81%D1%80%D0%B5%D0%B4%D0%B5%D0%BD-%D0%B1%D0%B8%D0%B7%D0%BD%D0%B5%D1%81/", "text": "\n                    Българската банка за развитие е финалист в номинациите за банковите награди за 2017 г. на европейското бизнес издание CFI.co. Българската публична институция е отличена в категорията „Банка с най-добро въздействие върху малкия и средния бизнес“ (Best SME Impact Bank – CEE 2017) след гласуване на читатели и сътрудници на изданието, сред които са групата на Световната банка, Европейската инвестиционна банка, организации на ООН и европейски институции. \n\nБългарската банка за развитие е номинирана за активния си принос в развитието на малкия и среден бизнес, и финансово подпомагане на предприемачите, за да започнат и развият дейността си. \n\nББР има над 200 корпоративни клиенти при общ размер на кредитите от приблизително 850 млн. лева. Националният гаранционен фонд, който е част от групата на банката за развитие, е подпомогнал чрез предоставяне на гаранции за търговските банки 3 618 малки и средни фирми в България, като обемът на предоставените им кредити е 729 млн. лева. МФИ „ДЖОБС“ е предоставила кредити или лизинги на още 380 микро- и стартиращи предприятия.\n\nБизнес изданието CFI.co публикува международни изследвания и анализи в областта на финансите и развитието, като поставя акцент върху идентифицирането на примери и двигатели за икономическото сближаване. Списанието е тримесечно и достига до глобалните бизнес лидери и висшия мениджмънт на най-влиятелните правителствени и международни организации. Този бизнес сегмент контролира годишен оборот и управлява активи за над 33 трилиона долара. Всеки брой на онлайн изданието се чете от над 130 000 души.\n\nНоминациите за Годишните награди на CFI.co се базират на критичната оценка на бизнес журналистите, корпоративното ръководство и академичните среди, както и на гласуването на читатели и партньори. Сред факторите, които се взимат под внимание, са управлението на риска, корпоративното управление, иновациите и прозрачността. Всяка година CFI.co търси лица и организации, които с работата си оказват съществен принос за успеха на всички заинтересовани страни.\n\n \n                    ", "date": "2017.11.28", "title": "ББР с номинация за най-добро въздействие върху малкия и среден бизнес"}
{"url": "http://www.monitor.bg/a/view/55893-%D0%98%D1%81%D0%BA%D0%B0%D0%BD%D0%B8%D1%8F%D1%82%D0%B0-%D0%BD%D0%B0%D0%B4-%D1%80%D0%B5%D1%81%D1%83%D1%80%D1%81%D0%B0-%D0%BD%D0%B0-%D1%81%D0%B5%D0%BB%D1%81%D0%BA%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D1%81%D1%82%D0%B8%D0%B3%D0%BD%D0%B0%D1%85%D0%B0-30-%D0%BC%D0%BB%D0%BD-%D0%BB%D0%B2/", "text": "\n                    С 30 млн. лв. повече от бюджета на ПРСР са исканията за финансиране на земеделските стопани. Сметката е на Държавен фонд „Земеделие“ по наличните средства по подмярка 4.1 „Инвестиции в земеделските стопанства”. Към момента са осигурен допълнителен ресурс по селската програма в размер на 9,5 млн. лв., с които ще бъдат финансирани проектите с ранкинг 35 точки. В резултат на анулирани или прекратени договори по инициатива на бенефициентите или на ДФ „Земеделие” - РА, както и поради неспазване на задължението за стартиране на изпълнение на инвестицията в срок, към настоящия момент е наличен остатъчен бюджет, достатъчен за финансиране на групата проекти, получили 36 точки на окончателен ранкинг от първи прием на подмярката. В тази връзка са изготвени споразумения за премахване на „условната” клауза от договорите на тези кандидати, допълват от ДФЗ.\n\nНеобходимият бюджет за финансиране на тези заявления за подпомагане е малко над 3 млн. лв. Останалите договори на кандидати с 35 до 33 точки включително са все още „под условие”.\n\nПо регламент по ПРСР трябва да са налични средства за всички проекти, получили равен брой точки, за да подлежи на отпадане условната клауза по договора. Необходимият остатъчен бюджет за останалите договорени проекти с 35 до 33 точки е близо 40 млн. лв.\n                    ", "date": "2017.11.28", "title": "Исканията над ресурса на селската програма стигнаха 30 млн. лв."}
{"url": "http://www.monitor.bg/a/view/38162-%D0%94%D0%9D%D0%A1%D0%9A-%D0%B7%D0%B0%D0%BF%D0%BE%D1%87%D0%B2%D0%B0-%D0%BF%D1%80%D0%BE%D0%B2%D0%B5%D1%80%D0%BA%D0%B8-%D0%BD%D0%B0-%D0%BE%D0%B1%D0%B5%D0%B7%D0%BE%D0%BF%D0%B0%D1%81%D1%8F%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%81%D1%82%D1%80%D0%BE%D0%B5%D0%B6%D0%B8%D1%82%D0%B5/", "text": "\n                    Във връзка с констатирани нарушения при обезопасяването на строежи началникът на Дирекцията за национален строителен контрол арх. Иван Несторов издаде заповед до всички началници на Регионални отдели „Национален строителен контрол“ на територията на цялата страна да бъдат извършени проверки по отношение законосъобразността на одобрените планове за безопасност и здраве и проверки на място на започнатите, но невъведени в експлоатация строежи от всички категории.\n\nЗаповедта указва при констатиране на недостатъчно обезопасяване да бъдат дадени предписания на отговорните участници в строителния процес за предприемане в най-кратки срокове на всички допустими конкретни мерки за допълнително обезопасяване – поставяне на предпазни мрежи по фасадите, изграждане на пешеходни проходи и навеси, монтиране на обезопасителни заграждения при отворите на шахти и стълбища, укрепване на строителни огради.\n\nПри констатиране на допуснати нарушения от страна на отговорните участници в строителството незабавно ще бъдат налагани глоби или имуществени санкции по реда на Закона за нарушенията и наказанията и Закона за устройство на територията.\n\nНеобходимо е техническите органи към общинските администрации, независимо от категорията на строежа, да извършват превантивен контрол, свързан с достъпа и външния вид на строителните им ограждения.\n\nЗадължително е на строителните предпазни огради на строежите да е разположена информационна табела, в която изрично да е упоменато отговорника/ците за безопасност, здраве и охрана на труда.\n                    ", "date": "2017.11.28", "title": "ДНСК започва проверки на обезопасяването на строежите"}
{"url": "http://www.monitor.bg/a/view/63512-28-%D1%81%D0%B0-%D0%BE%D1%84%D0%B5%D1%80%D1%82%D0%B8%D1%82%D0%B5-%D0%B7%D0%B0-%D0%BF%D1%80%D0%BE%D0%B5%D0%BA%D1%82%D0%B8%D1%80%D0%B0%D0%BD%D0%B5-%D0%B8-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%BD%D0%B0-%D1%82%D1%83%D0%BD%D0%B5%D0%BB-%D0%96%D0%B5%D0%BB%D0%B5%D0%B7%D0%BD%D0%B8%D1%86%D0%B0-%D0%BD%D0%B0-%D0%90%D0%9C-%D0%A1%D1%82%D1%80%D1%83%D0%BC%D0%B0/", "text": "\n                    28 са постъпилите оферти в откритата процедура за „Проектиране и строителство на автомагистрала „Струма“ Лот 3.1 Тунел „Железница“. Индикативната стойност на поръчката е 250 млн. лв. без ДДС. Проектът се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020 г.\n\nОбществената поръчка е в 3 обособени позиции - за тунела, който ще е около 2 км и ще бъде най-дългият досега изграждан у нас, и за пътя преди и след съоръжението. Поръчката е обособена на три части, за да може на обекта да се работи едновременно и проектът да завърши в срока на ОПТТИ 2014-2020 г.\n\nПостъпилите оферти за обособена позиция 1: Подучастък №1 от км 366+000 до км 366+720, включително обслужващ тунелен път при северния портал на тунел „Железница“, са от:\n\n- Обединение „Пътстрой-92 - МОСТРЕМОНТ“, в което участват: „Пътстрой-92“ АД и „МОСТРЕМОНТ 97“ ООД;\n\n- ДЗЗД „Железница - Север“, в което са: „ГБС Инфраструктурно строителство“ АД, „Главболгарстрой“ АД и „Главболгарстрой Интернешънъл“ ЕАД;\n\n - „Калистратов Груп“ ООД;\n\n - „ХИДРОСТРОЙ“ АД;\n\n- ОБЕДИНЕНИЕ „СТРУМА - ЖЕЛЕЗНИЦА“, с участници: „ТРЕЙС  ГРУП ХОЛД“ АД, „ТРЕЙС-СОФИЯ“ ЕАД, „АЛВЕ КОНСУЛТ“  ЕООД;\n\n- ДЗЗД „ОРС - М“, в което са: „МОСТКОНСУЛТ“ ООД, „ОРС ИНФРАСТРУКТУРА“ ООД;\n\n- ДЗЗД „АПВ ТУНЕЛ ЖЕЛЕЗНИЦА 1“, с участници: „АГРОМАХ“ ЕООД, „ПЪТИЩА ПЛОВДИВ“ АД и „ВОДНО СТРОИТЕЛСТВО - БЛАГОЕВГРАД“ АД.\n\nИндикативна стойност: 33 545 308 лв. без ДДС. Срокът за изпълнение на проектирането и строително-монтажните работи е 600 календарни дни.\n\nПостъпилите оферти за обособена позиция 2: Подучастък №2 от км 366+720 до км 369+000, включително обслужващ тунелен път при южния портал на тунел „Железница“ и площадка за хеликоптери, са от:\n\n- ДЗЗД „Железница 2018-2020“, с участници: „Б. ЕРГЮНЛЕР ЙОЛ ЯПЪ ИНШААТ ТААХЮТ МАДЕНДЖИЛИК НАКЛИЙЕДЖИЛИК САНАЙИ ВЕ ТИДЖАРЕТ АНОНИМ ШРИКЕТИ“ АД и „ВЕКТОР-БУЛ“ ООД;\n\n- „Актор“ АД;\n\n- „Доуш Иншаат Ве Тинджарет“ АД;\n\n - Обединение „ГЕОПЪТ ЖЕЛЕЗНИЦА“, участници: „Геострой“ АД, „Пътстрой-92“ АД, „Биас-М“ ЕООД;\n\n- ДЗЗД „АМ „Струма“-ОП2: Тунел Железница“, участници: „ГЛАВБОЛГАРСТРОЙ“ АД, „ГБС-Инфраструктурно строителство“ АД;\n\n- ОБЕДИНЕНИЕ „ТУНЕЛ ЖЕЛЕЗНИЦА“, с участници: „ЕВРО АЛИАНС ТУНЕЛИ“ АД, „ИСА-2000“ ЕООД, „ПЪТПРОЕКТ“ ЕООД;\n\n- Обединение „ТУНЕЛ ЖЕЛЕЗНИЦА 2017“, с участници: „Гранди Лавори Финкосит“ СПА, „Х.С.С.“ ЕООД;\n\n- ОБЕДИНЕНИЕ „АМ СТРУМА - ТУНЕЛ ЖЕЛЕЗНИЦА“ с участници „СТАНИЛОВ“ ЕООД, „ИНЖСТРОЙИНЖЕНЕРИНГ“ ЕООД, „ЛОГИСТИКА 21“ ЕООД;\n\n- „АСТАЛДИ“ АД\n\n- ДЗЗД „АМ СТРУМА ТУНЕЛ 2018“, с участници: „ДЖИ ПИ ГРУП“ АД, „ГЛОБАЛ КЪНСТРЪКШЪН“ ООД и „ВИА ПЛАН“ ЕООД;\n\n- ДЗЗД „АПВ ТУНЕЛ ЖЕЛЕЗНИЦА 2“, в което участват: „АГРОМАХ“ ЕООД, „ПЪТИЩА ПЛОВДИВ“ АД, „ВОДНО СТРОИТЕЛСТВО - БЛАГОЕВГРАД“ АД, „ОБЕРОСЛЕР КАВ. ПИЕТРО“ ЕОД, „МЕТРОПРОЕКТ ПРАГА“ АД;\n\n- ДЗЗД Обединение „ФЕРОСТРИМОНА“, в което участват: „ИНЧ“  АД и „АВТОМАГИСТРАЛИ - ЧЕРНО МОРЕ“ АД;\n\n- „Тодини България“ ДЗЗД, участници: Тодини Конструкциони Дженерале С.П.А., Тодини България ООД.\n\nИндикативна стойност: 194 301 267 лв. без ДДС. Срокът за изпълнение на проектирането и строително-монтажните работи е 1060 календарни дни.\n\nПостъпилите оферти за обособена позиция 3: Подучастък №3 от км 369+000 до км 370+400, са от:\n\n- „Пътстрой-92“ АД;\n\n- „ГБС Инфраструктурно строителство“ АД;\n\n- ОБЕДИНЕНИЕ „ДЗЗД Стримон“ с участници: „Автомагистрали-Черно море“ АД и „ИЙ КЕЙ ДЖЕЙ БЪЛГАРИЯ КЪНСЪЛТИНГ ЕНДЖИНИЪРС“ ЕООД;\n\n- ОБЕДИНЕНИЕ „ИНТЕРВИАНОВА“ ДЗЗД с участници: „БГНОВА“ АД, „ИНТЕРПРОМ“ ЕООД, „ИНЖЕНЕРИНГ ГРУП-04“ ЕООД,  „ХИДРО КОНСУЛТ ИНЖЕНЕРИНГ“ ЕООД;\n\n- ОБЕДИНЕНИЕ „ЖЕЛЕЗНИЦА 3“, в което са: „ТРЕЙС ГРУП ХОЛД“ АД, „АЛВЕ КОНСУЛТ“ ЕООД;\n\n- ОБЕДИНЕНИЕ „СТРУМА ЖЕЛЕЗНИЦА“, в което са: „ИНТЕГРИРАНИ СТРОИТЕЛНИ СИСТЕМИ“ ЕООД, „КОНТРАТАС ИГЛЕСИАС“ АД и „АЛВЕ КОНСУЛТ“ ЕООД;\n\n- „ПСТ Груп“ ЕАД;\n\n- ДЗЗД „АПВ ТУНЕЛ ЖЕЛЕЗНИЦА 3“ с участници: „Агромах“ ЕООД, „Пътища Пловдив“ АД, „ВОДНО СТРОИТЕЛСТВО- БЛАГОЕВГРАД“, „АЛВЕ КОНСУЛТ“ ЕООД.\n\nИндикативна стойност: 22 153 425 лв. без ДДС. Срокът за изпълнение на проектирането и строително-монтажните работи е 660 календарни дни.\n                    ", "date": "2017.11.28", "title": "28 са офертите за проектиране и строителство на тунел „Железница“ на АМ „Струма“"}
{"url": "http://www.monitor.bg/a/view/13004-%D0%94%D0%B0%D1%80%D1%8F%D0%B2%D0%B0%D1%88-%D0%B7%D0%B0%D1%80%D0%B0%D0%B7%D0%B5%D0%BD%D0%B0-%D0%BA%D1%80%D1%8A%D0%B2-%D0%BD%D0%B5-%D1%82%D0%B8-%D0%BA%D0%B0%D0%B7%D0%B2%D0%B0%D1%82/", "text": "Десетки донори с цироза, не разбрали за хепатита навреме\n                    Заразени с хепатит В и С даряват кръв, но не знаят, че са инфектирани. След като в центровете по трансфузионна хематология я изследват и открият инфекцията, я унищожават, но не уведомяват дарителя, че е носител на опасния вирус. За това алармира пред „Монитор” председателката на сдружение „Хепактив\" Силвана Лесидренска. В резултат десетки донори на кръв пропускат ценно време за лечение и развиват цироза на черния дроб, допълни тя.Такъв е случаят на 36-годишния И. Д. (инициалите са променени, б.р.). Мъжът е инфектиран преди 16 години с хепатит В и С. Независимо че два пъти е бил кръводарител, никой не си е направил труда да го уведоми, че е носител и на двете инфекции.„Научих преди няколко месеца, когато отидох да даря кръв за болен приятел, разказа младият мъж през „Монитор“. - Бях шокиран, когато ми казаха, че в електронната система на кръвния център има отметка, че съм със забрана за дарителство още от 2001 г., когато е установено, че съм носител на хепатит В и С“, допълва той.По думите на И.Д. инфектирането е станало в казармата, тъй като изследванията му на донаборник били абсолютно в нормата. Като войник обаче през 2001 г. той станал за пръв път кръводарител, тогава била установена и инфекцията. По време на донаборната си служба той е бил донор на кръв и втори път. Независимо от това обаче не е бил уведомен за инфекцията.В документите за кръводаряването се посочва и адресът на поделението, в което е служил, и постоянният му домашен адрес. На нито един от тях не беше получено писмо нито от кръвния център, нито от бившата ХЕИ (сега регионални здравни инспекции, б.р.).Сега на младия мъж предстои биопсия и образна диагностика, както и лечение на двата вида хепатит – А и В.Случаят на младия мъж не е изолиран. Ако човек е заразен, следва да бъде уведомяван лично от съответния център, както се практикува в Гърция, Великобритания, Босна и Херцеговина, Сърбия, Франция, Хърватия и Нидерландия, или да бъде съобщавано както на него, така и на личния му лекар, както се прави в Германия, смята Силвана Лесидренска. За тази промяна пациентската организация настоява пред Министерството на здравеопазването. Искане за това е внесено още миналата година, но към момента решение на проблема няма.Сега уведомяването при евентуално носителство на хепатит В, С или друга инфекция е описано в Наредба 18, която регламентира кръводарителската дейност и Закона за кръвта и кръвните продукти. Според документа „донор на кръв, чиито резултати от изследване за антиеритроцитни антитела е положителен, се информира и се насочва към личния лекар за допълнителни изследвания и консултации. От същото лице се взема отново кръв при липса на противопоказания и след отрицателен резултат от изследване за антиеритроцитни антитела, извършено не по-рано от 6 месеца от първото изследване”. В нея обаче не е споменато точно как лекарят ще бъде уведомен след като във формуляра, попълван от желаещия, не е посочен телефон и адрес на кабинета му.Според практиката сега това става, като съответният кръвен център уведомява регионалната здравна инспекция. Тя на свой ред следва да уведоми личния лекар на лицето, поясни директорката на Националния център по хематология проф. Фани Мартинова и призна, че това не е най-перфектният начин. Затова по думите й редица неща в поднормативния документ трябва да се променят. Проф. Мартинова поясни, че на работна среща, инициирана преди дни от пациентски организации, е станало въпрос и за този проблем, но все още не е пристъпено към решаването му.50 лв. глоба следва да отнася лекар или медицинско лице, което не е уведомило донора, че в кръвните му изследвания е установена инфекция с хепатит В, С или вируса на друго заболяване. При повторно нарушение санкцията скача на 100 лева. Това става ясно от Закона за кръвта, кръводаряването и кръвопреливането, заявиха от Министерството на здравеопазването. Директорите на лечебни заведения, които не осигуряват условия за защита на здравето на донорите, се наказват с глоба 500 лв., а при повторно нарушение - с глоба 2000 лв., съобщиха още от здравното ведомство. \n\n\n                    ", "date": "2017.11.28", "title": "Даряваш заразена кръв, не ти казват"}
{"url": "http://www.monitor.bg/a/view/73639-oranvew-kod-za-walevi-i-poledici-w-5-oblasti/", "text": "\n                    В 24 области в страната във вторник е обявено предупреждение за опасно време за 28 ноември, става ясно от информацията на сайта на Националният институт по метеорология и хидрология (НИМХ) към БАН.Оранжев код за сняг и поледици е обявен за 5 области-Враца, Плевен, Ловеч, Габрово и Велико Търново, където снежната покривка ще достигне 10-15 см. В 19 области е в сила жълт код за обилни валежи. В областите София-град, Софийска област и Смолян е обявен жълт код за валежи от сняг и поледици. Там снежната покривка ще достигне 15-20 см. Предупреждение за обилни валежи от сняг и дъжд пък е в сила за областите Монтана, Пазарджик, Пловдив, Русе, Търговище и Разград. Там дъждът ще преминава в сняг, като очакваното количество на валежите ще е 10-20 л/кв. м. Жълт код за обилни валежи е обявен и за областите Кърджали, Хасково, Стара Загора, Сливен, Ямбол, Бургас, Шумен, Силистра, Добрич и Варна, където очакваните количества дъжд са 10-20 л/кв. м. \n\n\n                    ", "date": "2017.11.28", "title": "Оранжев код за валежи и поледици в 5 области"}
{"url": "http://www.monitor.bg/a/view/26426-%D0%9A%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%B4%D0%B0%D0%B2%D0%B0-500-000-%D0%B5%D0%B2%D1%80%D0%BE-%D0%B7%D0%B0-%D1%84%D0%BE%D0%BD%D0%B4%D0%B0-%D0%BD%D0%B0-%D0%95%D0%A1-%D0%B7%D0%B0-%D0%90%D1%84%D1%80%D0%B8%D0%BA%D0%B0/", "text": "\n                    Кабинетът отпусна 500 000 евро за Спешния доверителен фонд на ЕС за Африка. Парите са доброволна вноска във фонда, който е създаден от ЕС, за да се справи в първичните причини за незаконната миграция от Африка.Докато е ротационен председател на ЕС Естония отделя допълнително 1 млн.евро за фонда, с нейният принос се увеличава от 450 000 на 1,45 млн. евро, съобщиха от пресслужбата на правителството.От създаването на фонда досега страната ни е дарила 50 000 евро, което е идентично с приноса на Латвия, Литва и Словения. „В отговор на апелите за мобилизиране на допълнителни средства за Доверителния фонд на ЕС за Африка, страната ни дава нов, ясен сигнал за ангажираността си по отношение на южните граници на Европейския съюз.“, съобщават от пресслужбата.Новата вноска ще има и позитивен ефект при изпълнението на задачите на БГ председателството на ЕС, както и на „реализирането на устойчиво решение на проблема с миграцията, което е приоритет“. \n\n\n                    ", "date": "2017.11.28", "title": "Кабинетът дава 500 000 евро за фонда на ЕС за Африка"}
{"url": "http://www.monitor.bg/a/view/13912-39-%D0%BD%D0%B0%D1%88%D0%B5%D0%BD%D1%86%D0%B8-%D0%BD%D0%B0-%D0%91%D0%B0%D0%BB%D0%B8-%D1%81%D0%B5-%D1%81%D0%B2%D1%8A%D1%80%D0%B7%D0%B0%D0%BB%D0%B8-%D1%81-%D0%BA%D1%80%D0%B8%D0%B7%D0%B8%D1%81%D0%BD%D0%B8%D1%8F-%D1%89%D0%B0%D0%B1-%D0%BD%D0%B0-%D0%92%D1%8A%D0%BD%D1%88%D0%BD%D0%BE/", "text": "\n                    След първите 10, през изминалото денонощие още 29 българи, които са на почивка на остров Бали, са се свързали с кризисния щаб, сформиран в посолството ни в Индонезия по разпореждане на вицепремиера Екатерина Захариева. Така до този момент българите, които са информирали мисията ни, че се намират на острова, сстанаха 39.\n\nСънародниците ни са в безопасност, в хотелите, в които са отседнали, съобщиха от МВнР.\n\nОбщо 60 000 туристи са блокирани на индонезийския остров, след като властите обявиха най-висока степен на опасност от мощно изригване на вулкана Агунг.\n                    ", "date": "2017.11.28", "title": "39 нашенци на Бали се свързали с кризисния щаб на Външно"}
{"url": "http://www.monitor.bg/a/view/87809-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%B8%D0%B7%D0%B2%D0%B0%D0%B4%D0%B5%D0%BD%D0%B8%D1%82%D0%B5-%D0%BF%D0%B0%D0%B2%D0%B5%D1%82%D0%B0-%D0%BD%D0%B0-%D0%94%D0%BE%D0%BD%D0%B4%D1%83%D0%BA%D0%BE%D0%B2-%D0%A2%D0%BE%D0%B2%D0%B0-%D0%B5-%D1%81%D0%B0%D0%B1%D0%BE%D1%82%D0%B0%D0%B6-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B0-%D0%B0%D0%BA%D1%86%D0%B8%D1%8F/", "text": "\n                    Като политическа акция и саботаж определи премиерът Бойко Борисов изваждането на павета от столичния булевард „Дондуков“, който преди дни бе изцяло ремонтиран и се проведе протест непосредствено след това. Това става ясно от стенограмата от заседанието на правителството.Повод се оказват видеозаписи, на които се вижда умишлено разрушаване на новата пътна настилка. През уикенда стана ясно, че част от паветата около велоалеята между Министерския съвет и ул.\"Раковски\" са извадени.„Гледах клипа за протестърите, които изравят паветата по „Дондуков“. Гледахте ли го? Облечен с жилетка като на работниците, за да не би някой, ако го види, да каже, че…“, заявил Борисов пред министрите и допълнил - „Представяте ли си каква наглост е това, каква политическа атака – да отидеш, да разровиш готова улица, само за да можеш на другия ден да снимаш и да организираш протести. Смятайте какъв противник имаме срещу нас!“В този момент в разговора се включва столичният кмет Йорданка Фандъкова, която заявила, че това всъщност е престъпление.\"То, че е престъпление, е факт. Но каква деградивна мисъл трябва да имаш – сега да седнем да мислим и да отиваме да разровим нещо, да го направим така, че да уязвим на другия ден\", отговорил на свой ред премиера.Регионалният министър Николай Нанков пък съобщил, че са получили над 20 фалшиви сигнала за закъсали коли и ТИР-ве. По думите това не било създало проблеми с почистването на пътната настилка, но тези фалшиви сигнали са хабени на ценен ресурс. „Отнема се време на екипите, мести се техника, която е нужна за критични участъци – демотивират се хората, които се занимават със снегопочистване“, обяснил Нанков и уточнил, че няма бедстващи хора в снега.\"Това са саботажи, конспиративна дейност, това е същността на оцеляването им над сто години. Това е същността на действието – конспиративна, взривяват влакове, линии, мандри…\", заключил Борисов на края на заседанието. \n\n\n                    ", "date": "2017.11.28", "title": "Борисов за извадените павета на „Дондуков“: Това е саботаж, политическа акция"}
{"url": "http://www.monitor.bg/a/view/56925-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-3-%D0%BC%D0%BE%D1%89%D0%BD%D0%B8-%D0%B1%D0%B0%D0%B3%D0%B5%D1%80%D0%B0-%D0%B2-%D0%B4%D1%8A%D1%80%D0%B6%D0%B0%D0%B2%D0%BD%D0%BE%D1%82%D0%BE-%D0%9C%D0%B8%D0%BD%D0%B8-%D0%9C%D0%B0%D1%80%D0%B8%D1%86%D0%B0-%D0%B8%D0%B7%D1%82%D0%BE%D0%BA/", "text": "\n                    Три багера от типа ERs710  за добив на въглища ще бъдат рехабилитирани до лятото на следващата година, по два от тях работата е приключила и те са започнали да копаят въглища , съобщиха от ръководството на държавното „Мини Марица изток“ ЕАД-Раднево.Стойността на рехабилитацията за трите съоръжения е в размер на 7,6 млн лв.тя се извършва от специалистите на  „Обединение Багери ЕRs710“, в което партньори са „Актемиум Беа Балкан“, „Енергоремонт холдинг „ и холдинг „Българска енергетика“ ЕАД.  Първият багер ERs710 е пуснат в експлоатация на 15 септември  в рудник „Трояново-1“,а вторият е влязал в експлотация на 3 ноември  в рудник „Трояново-3“.От мениджмънта на дружеството уточняват, че за системата на управление на този тип багери е избрана високопродуктивна комбинация от компоненти за автоматизация, базирана на мощен централен програмируем контролер и модули за децентрализирана периферия. За да се улесни обслужването кабините за управление са оборудвани с удобни операторски пултове, нови монитори с LCD дисплеи и климатици.От там допълват че тазгодишната инвестиционна програма на дружеството е в размер на 60 млн лв.\n\n\n                    ", "date": "2017.11.28", "title": "Ремонтират 3 мощни багера в държавното „Мини Марица изток“    "}
{"url": "http://www.monitor.bg/a/view/20358-%D0%9C%D0%BE%D0%B1%D0%B8%D0%BB%D0%BD%D0%B8%D1%82%D0%B5-%D0%B5%D0%BA%D0%B8%D0%BF%D0%B8-%D0%BD%D0%B5-%D0%BE%D1%82%D0%BA%D1%80%D0%B8%D1%85%D0%B0-1222-%D0%B4%D0%B5%D1%86%D0%B0-%D0%BD%D0%B0-%D0%B0%D0%B4%D1%80%D0%B5%D1%81%D0%B8%D1%82%D0%B5-%D0%B8%D0%BC/", "text": "\n                    Общо 1222 деца от Русенска област не са открити на посочените в ГРАО адреси при обиколките на мобилните екипи за връщане на отпаднали от училище ученици обратно в клас. Посетени са 4186 адреса от 32 съвместни групи за обхват, съобщи временно изпълняващият длъжността началник на Регионалното управление на образованието в Русе Росица Георгиева на провелото се днес заседание на постоянната областна комисия по образование.\n\nВ много случаи се оказвало, че на адреса се намира не жилищна сграда, а склад или цех, или пък въобще не съществува улица с такова име. Информация за местонахождението на децата екипите получавали от съседите, но понякога и те не знаели къде са се преместили семействата. Заради неактуализираната база данни на ГРАО 31 процента от децата, които е трябвало да бъдат посетени, не са открити. Потърсено е съдействие от областната дирекция на МВР за установяване на настоящия им адрес.\n\nОбщо 163 деца вече са записани и са в клас или посещават детска градина, е резултатът от обиколките на групите за обхват в Русенска област. Наложило се някои от семействата на тези момчета и момичета да бъдат посетени за втори път.\n\nНа заседанието бе взето решение да се изпратят писма до службите по ГРАО в областта за актуализиране на базата данни.\n                    ", "date": "2017.11.28", "title": "Мобилните екипи не откриха  1222 деца на адресите им"}
{"url": "http://www.monitor.bg/a/view/69022-%D0%A4%D0%B5%D1%80%D0%BC%D0%B5%D1%80%D0%B8-%D0%BF%D0%BB%D0%B0%D1%88%D0%B0%D1%82-%D1%81-%D0%B1%D0%BB%D0%BE%D0%BA%D0%B0%D0%B4%D0%B0-%D0%BD%D0%B0-%D0%B0%D1%83%D1%82%D0%BE%D0%B1%D0%B0%D0%BD-%D0%BD%D0%B5%D0%B4%D0%BE%D0%B2%D0%BE%D0%BB%D0%BD%D0%B8-%D0%BE%D1%82-%D0%BA%D0%B0%D1%80%D0%B8%D0%B5%D1%80%D0%B8/", "text": "\n                    Жители на пловдивски села плашат да блокират междуградски пътища и автомагистрала „Тракия” заради кариери за интертни материали. Хората от селата Куртово Конаре, Червен, Горнослав и Долнослав не искат край населените им места да има промишлено добиване на камъни и мрамор. Според тях кариерите унищожават водоизточниците на селата им, пътищата, както и влошават качеството на атмосферния въздух.Фермери от Куртово Конаре недоволстват срещу издадено разрешително местната кариера за инертни материали да се снабдява с вода от Стара река. Целият ресурс на реката отивал към кариерата и заради това около 800 декара земеделска земя останала без напояване. „Половината от нея вече е унищожена”, заяви Стоян Кънев от инициативния комитет в селото. Думите му потвърди Златка Дойчевска, която каза, че към 80 декара ябълкова градина й изсъхнала поради липса на редовно напояване. Недоволни от друга кариера край техните села са и жителите на Червен, Горнослав и Долнослав. Те събрали 688 подписа срещу кариерата и ги депозирали в община Асеновград. „Но въпреки това оттам са изпратили писмо до РИОСВ, че нямало възражения за експлоатацията й”, каза председателят на Инициативния комитет на протестиращите от трите села Александър Илиев. По думите му екоинспекцията в Пловдив не е счела за необходимо да се прави обществено обсъждане за находището и доклад за въздействието й върху околната среда. Местните са решени да не допуснат кариерата да заработи и искат оставката на шефа на РИОСВ Стефан Шилев. , като уточниха:Неистина са твърденията за липса на адекватен контрол на кариерата в село Куртово Конаре. В резултат от извършени проверки и ефективен контрол от РИОСВ бяха установени нарушения от оператора на кариерата. Наложени бяха три наказателни постановления на обща стойност 8000 лв. След обжалване, те са потвърдени от Административен съд–Пловдив. Уведомено беше Министерството на енергетиката, което спря концесията, в резултат на ефективния контрол на РИОСВ-Пловдив.По повод коментара на Сдружение за граждански контрол – защита на животните за издадено решение да не се извършва ОВОС на изменение на ОУП на община Пловдив от доц. Стефан Шилев, информираме, че това е поредната неистина от твърденията на екоорганизациите, тъй като решението е издадено от предходния директор на РИОСВ–Пловдив през 2014 г.Благодарение на работата на експертите на инспекцията бяха преустановени замърсяванията на река Чая от големи промишлени предприятия, включително бяха спечелени делата по обжалване на наказателните постановления. Преустановено беше и замърсяване на река Леновска и река Потока. Установени бяха нерегламентирани изземания на подземни богатства и бяха сезирани компетентните органи. Бяха наложени санкции в размер на 40 000 лв. за замърсяване на въздуха от предприятия в градовете Стамболийски и Пловдив.Само от началото на година са извършени над 980 извънредни проверки по сигнали, извън проверките, включени в Плана за контролната дейност. Съставени са 74 наказателни постановления през последната година, от които едва 3 са отменени от Съда. Всичко това е доказателство за активната работа на екипа на РИОСВ-Пловдив за контрола по опазване на околната среда и спазване на законността в интерес на гражданите, поради което не приемаме обвиненията за липсата на контрол и неспазване на задълженията на инспекцията.\n\n\n                    ", "date": "2017.11.28", "title": "Фермери плашат с блокада на аутобан, недоволни от кариери "}
{"url": "http://www.monitor.bg/a/view/73497-%D0%9C%D0%B0%D0%B3%D0%B8%D1%81%D1%82%D1%80%D0%B0%D1%82%D0%B8-%D1%89%D0%B5-%D0%BD%D0%B8%D1%89%D1%8F%D1%82-2-%D0%BC%D0%B5%D1%81%D0%B5%D1%86%D0%B0-%D0%B0%D0%B2%D0%B0%D1%80%D0%B8%D1%8F-%D1%81-%D0%B0%D0%B2%D1%82%D0%BE%D0%B2%D0%B8%D1%88%D0%BA%D0%B0/", "text": "\n                    Двумесечен срок си дадоха районните магистрати от Казанлък, за да разнищят дали има престъпление в случай от 21 ноември, когато от петметрова автовишка паднаха и тежко се нараниха насред градския център двама работници на общинското предприятие „ „Комунална дейност и пътна инфраструктура“ следствие падане от автовишка.Образуваното досъдебно производство е   за причинени средни телесни повреди поради незнание или поради немарливо изпълнение на занятие.Инцидентът при който пострадаха и все още се лекуват от травмите 39 и 37-годишен работници стана около 15,00 часа на центъра на Казанлък при почистване клони на дървета в близост до стълбовете за улично осветление. При падането си по-възрастният работник е получил комбинирана травма - фрактура на черепа и дясна предмишница с луксация на дясно рамо, а колегата му е със счупване на таза. Водачът на специализирания товарен автомобил „Мерцедес“ бил  тестван за употреба на алкохол, но се оказал трезвен.Извършен е първоначален оглед на местопроизшествие с участието на специалист-технически помощник, като първоначалната констатация за причината била прекъснатата шарнирна връзка на стабилизиращата щанга на коша на специализирания автомобил, който само два дни преди това се върнал от основен ремонт.Проверка се извършва и от представители на Главна дирекция „Инспекция за държавен технически надзор“.Назначена е автотехническа експертиза. Предстоят разпити на свидетели, уточняват магистратите.От инспекцията по охрана на труда са категорични, че пострадалите са били без каски и предпазни колани. Казанлъшки съветници пък питат защо общинската фирма е трябвала да върши работа , за която имало сключен договор с частна фирма.  \n\n\n                    ", "date": "2017.11.28", "title": "Магистрати ще нищят 2 месеца авария с автовишка     "}
{"url": "http://www.monitor.bg/a/view/45116-%D0%9D%D0%BE%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D1%81%D1%8A%D1%81-%D1%81%D1%80%D1%8A%D0%B1%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%BD%D0%B5-%D0%B4%D0%BE%D0%BF%D1%83%D1%81%D0%BD%D0%B0%D1%85%D0%B0-%D0%BD%D0%B0%D1%88%D0%B8-%D0%BD%D0%B0-%D0%BC%D0%B8%D1%82%D0%B8%D0%BD%D0%B3-%D0%B2-%D0%91%D0%BE%D1%81%D0%B8%D0%BB%D0%B5%D0%B3%D1%80%D0%B0%D0%B4/", "text": "\n                    Над 10 представители от сдружение „Свeти Свети Кирил и Методий“ - Кюстендил и други родолюбиви българи от столицата не бяха допуснати да влязат в Сърбия по повод организиран митинг в Босилеград. Поредният скандал, предшестван от този с лекарските прегледи, при които се намеси дори полиция, се разрази в понеделник, когато се навършиха 98-годишни от подписването на Ньойския договор.„Деветият възпоменателен протестен митинг беше организират от 13 часа наше време. Ние нарочно тръгнахме по-рано, защото всяка година ни мотаят поне час на сръбската граница. Този път се оказа, че има срив в електронната системата. Той се получи обаче точно преди събитието. Нашите митничари ни снеха данните и ни пуснаха, но от сръбска страна на пункт „Рибарци“ категорично отказаха. Чакахме над час и половина и си тръгнахме. Едва 15 минути след приключване на събитието в Босилеград система се оправи. Ако това не е провокация как да го наречем по друг начин? Те можеха да направят копие на личните карти и да продължим, но уви – това не се случи. Освен нас имаше и много други хора от столицата, които също не бяха допуснати до Босилеград. И този път намериха начин да се оправдаят“, коментира председателят на дружество „Св. св. Кирил и Методий“, адв. Владимир Миланов.Въпреки поредната провокация представители на ВМРО успяха да поднесат цветя пред паметника на Васил Левски в Босилеград и то при засилено полицейско присъствие. Сред участниците в отбелязването на позорната годишнина в Босилеград бе и д-р Валентин Янев, един от арестуваните на 11 ноември т.г. български лекари в Босилеград, отишли да окажат медицинска помощ на хората в района. \nПаметното събитие бе организирано от Демократичния съюз на българите. \n„С този диктат Западните покрайнини, включително и Босилеград, противно на всички международни и човешки норми, са предадени на отдавна вече несъществуващата Държава на сърби, хървати и словенци. \n11 месеца по-късно, сръбската окупационна армия окупира Босилеград и Цариброд. Повечето от нашите предци поемат пътя на емиграцията, а тия, които са останали, са обречени на страдания, изселване, сърбизиране и обедняване. След 98 години, ние сме изправени пред дъното на пропастта.\nИ въпреки това, ние няма да се примирим и няма да престанем да протестираме и да се борим за свободата си, докато тук живее и последният българин. Защото ние знаем, че всеки народ, който се бори за правата си, накрая побеждава, па макар и след петстотин години.\nЦелта на този митинг, както и на всички проведени от 1920 г. досега, е да напомним за себе си на Сърбия, на България и на Европа, и да припомним причината за драмата, която продължава и днес“, обяви и председателят на Демократичния съюз на българите Драголюб Иванчов, който откри събитието.Това е трети подобен скандал с наши сънародници в Западните покрайнини. Преди повече от половин година беше арестувана паметната плоча с имената на жертвите от т.нар. Босилеградски погром, която и досега не е върната. Едва преди около две седмици – на 11 ноември трима български лекари бяха държани с часове в полицейското управление заради организирана хуманитарна акция в Босилеград. Тогава над 50 човека от Западните покрайнини чакаха да бъдат прегледани от д-р Валентин Янев /специалист вътрешни болести/ Красимир Андреев /офталмолог/ и д-р Цветанка Цолова /оториноларинголог/. Не само, че не бяха прегледани нуждаещите се наши сънародници, но българските медици прекараха над 5 часа в полицейското управление без каквато и да било причина.\n\n\n                    ", "date": "2017.11.28", "title": "Нов скандал със сръбските власти, не допуснаха наши на митинг в Босилеград"}
{"url": "http://www.monitor.bg/a/view/35966-%D0%9A%D0%B0%D0%BE%D0%BB%D0%B8%D0%BD-%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D0%B1%D0%B0%D0%BD%D0%B4%D0%B8%D1%82%D1%81%D0%BA%D0%BE-%D0%BE%D0%B3%D1%80%D0%B0%D0%B1%D0%B2%D0%B0%D0%BD%D0%B5-%D0%BD%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D0%B1%D0%BE%D0%B3%D0%B0%D1%82%D1%81%D1%82%D0%B2%D0%BE/", "text": "\n                     Според Прокопиев „Каолин“ е имал една от най-успешните следприватизационни истории в България, дължаща се на „правилна стратегия и талантлив управленски екип“, а собственото на олигарха дружество „Алфа финанс“ било инвестирало над 120 млн. лева за развитието на единственото предприятие на Балканите за добив и преработка на каолинова суровина - но не в приватизацията, а чрез увеличение на капитала, подчертава олигархът. Думата „приватизация“ напоследък е щекотлива и омразна за всички престъпно забогатели по времето на Иван Костов „бизнесмени“ с бели якички. Разбира се, Прокопиев е принуден да отвори неудобната му тема за „Каолин“ поне по две причини – течащата срещу него проверка от КОНПИ, по която инспекторите нищят дали е придобивал незаконно имущество, както и заради инициативата на управляващите за промяна в конституцията, която ще позволи да отпадне давността за престъпленията, свързани с приватизацията. С една-единствена цел – отново да опита да се легитимира пред обществото като „морална инстанция“ за сметка на умишленото дискредитиране на институциите, надвиснали най-после над престъпната му дейност. В тази ситуация обаче и особено по случая „Каолин“ да се биеш в гърдите колко си морален, какъв „инвеститор“ и „спасител“ на закъсали държавни предприятия си, след като фактите са пределно ясни и говорят съвсем друго, е признак освен на въпиеща наглост и на най-обикновен страх – страх, че най-после пленената от самия теб през последните десетилетия държава може да ти потърси сметка за това кой си всъщност, как си забогатял и защо титлата, която сам си си дал – „най-морален от моралните“, не е нищо повече от един фалшив медал, произведен от собствената ти медийна фабрика за фалшиви новини, начело с „Капитал“ и „Дневник“.Всъщност „Каолин“, както и Винпром „Дамяница“ (отредено за бизнеспартньора на Прокопиев Филип Харманджиев) са ярък пример, достоен за учебник по антиикономика, за това как Иван Костов и назначените от него „приватизатори“ ограбиха труда на поколения българи. За фактите обаче не очаквайте истината от Прокопиев – паметта отдавна угодно му е изневерила (по подобие на паметта на станалия му близък Цветан Василев, който вече не помни кръговете от стотиците негови фирми бушони, източили КТБ), за сметка на лъжливите мантри за „инвестиции“ и „модернизация“.Приватизацията на „Каолин“ стартира през 1997 г., когато на власт идва правителството на Иван Костов, а шеф на икономическата комисия в Народното събрание и тартор на кръга „Агнешките главички” е митичният Никола Николов – родом от (какво съвпадение!) Разград. Сигурно е и съвпадение, че бащата на Прокопиев е бивш служител на УБО на ДС, а брат му Александър Прокопиев е служител на контраразузнаването в МВР-Разград. Факт е обаче, че „Каолин“ още тогава е отредено за младия и предприемчив Иво Прокопиев, който няма нито пари, нито опит в този бранш (всъщност няма опит в никакъв бранш, защото току-що е завършил университета), но пък има повече от здрави връзки с управляващите и лично с Никола Николов. Първоначално предприятието е оценено на 31 млн. лева, като интерес проявява белгийската фирма Sibelco, която е световен лидер в този сектор. Преговорите, разбира се, набързо са преустановени въпреки готовността на белгийците освен да платят приватизационната цена, и да инвестират веднага 20 млн. долара за развитието на дружеството. Този факт Иво Прокопиев удобно премълчава, и има защо. Защото през 1999 г. се създава РМД „Каолин 98“ АД, в което (каква изненада!) участва братът на Прокопиев Александър, доскорошен служител на МВР и, разбира се, без да е спазил изискването по закон да е работил поне 2 години в „Каолин“. Друг член на съвета на директорите на РМД-то се оказва съпругата на директора на „Булброкърс“ Петко Шишков Даниела. „Булброкърс“ (каква изненада!) е лично дружество на Прокопиев, създадено, за да се занимава с инвестиционно посредничество. Никой от работниците в „Каолин“ не познава нито Даниела Шишкова, нито Александър Прокопиев. Паметта на Прокопиев някак си пропуска и тези факти. Пропуска и най-важното – как „Алфа финанс“ всъщност става мажоритарен собственик на предприятие, което е оценено за 31 млн. лева, и каква цена „плаща“ за тази златна кокошка.Не, разбира се, че 31 млн. лева не са платени от Прокопиев. Платени са само 720 хиляди лева (!), за предприятие, което по думите на самия олигарх тогава има годишни обороти от порядъка на 15 млн. лева, но, видите ли, било „закъсало“. Как е смъкната цената ли? Много просто – изготвена е нова оценка на „Каолин“, направена не от някой друг, а от „Булброкърс“ (каква изненада!) – фирмата на самия Прокопиев. Новата цена е 7,2 млн. лева, като е предвидено само 10% от нея да се платят ефективно, а остатъкът – с компенсаторни записи. Както се казва – пито-платено – братът оценява, братът „плаща“. Всичко обаче според Прокопиев е законно…По същия начин Костов харизва на кръга „Капитал“ и Винпром „Дамяница“ – за най-голямата винарска изба на Балканите са платени смешните 60 000 долара, при положение че само в складовете му има продукция за 4 млн. долара. И колко пъти приватизационният договор е бил променян с анекси, с които са отпаднали всички следприватизационни задължения. Авиокомпания „Балкан“ беше „приватизирана“ за 150 хиляди лева, а „Кремиковци“ - за впечатляващата сума от… 1 лев. Подобна е и съдбата на над 3000 държавни дружества, сменили собствеността си под „вещото“ ръководство на Командира от Драгалевци. Също като Прокопиев и той заяви онзиден, че бил „горд“ от тази си дейност… И сигурно има защо – народът обедня, а с колко се увеличи богатството на „синовете“ му приватизатори, никой не знае.Но да се върнем на „Каолин“ и неговата според Прокопиев „най-успешна следприватизационна история“. След като плаща само 10% от стойността на „закъсалото“ според разградския бизнесмен предприятие, РМД-то, ръководено от брата на Прокопиев, тихомълком се оттегля от сцената, за да дойде „Алфа финанс“ на самия Иво Прокопиев. Как става така, че работниците губят собствеността си? По изпитаната схема с увеличение на капитала, приложена и при Винпром „Дамяница“ – акции от увеличението записват не работниците в „Каолин“, а само фирмата на Прокопиев. Кой, как и защо е гласувал подобно решение, не очаквайте Иво Прокопиев да ви каже. Очаквайте обаче непрекъсната му мантра, че е спазил закона - макар да спестява истината за фактите около „Каолин“, олигархът не пропуска нагло да изтъкне, че сделката била „проверявана“ на три съдебни инстанции и никой не бил открил нарушение!Поредната лъжа, защото не само, че нарушения са открити, но и двамата братя Прокопиеви се сдобиват с обвинение от прокуратурата – схемата им е толкова прозрачна и съшита с бели конци, че едва ли е представлявало трудност обвинителният акт да бъде изготвен и внесен в съда. Никаква трудност обаче не е представлявало после, при разглеждане на делото, самата окръжна прокурорка на Разград Елена Хаджидимитрова да се отрече от обвинението, а впоследствие съдът да оправдае братята и престъпните им помагачи. Кой, как и защо е „помогнал“ това да се случи, не очаквайте Прокопиев да си спомни. За него сделката за „Каолин“ е „чиста“, инвестициите от 120 млн. лева – реални, а опитът на държавата да му потърси сметка - саморазправа.Сигурно за Прокопиев е реално и че е платил на държавата в пълен обем дължимото концесионно възнаграждение за експлоатацията на държавните находища на каолин и кварцов пясък в находищата „Вятово”, „Дойранци”, „Жълти дол”, „Средня”, „Дъбравино”, „Есенници”, „Саръгьол”, „Керешлика”, „Балабана”, „Свобода”, без да е занижен умишлено размерът на добитата суровина? Може би е реално и това, че няма нарушения и при последващата сделка за продажба на „Каолин“ на немския концерн „Кварцверке“, при която първо „Алфа финанс“ купува допълнително 3,5 млн. акции от капитала на „Каолин“ на цена 1,73 лева за акция, после продава 2 млн. от тях на свързаните с Прокопиев офшорки „Столбърг инвестмънт лимитид“ и „Уиклеф холдинг лимитид“ за 1,45 лева на акция, а после същите акции са продадени на „Кварцверке“ за 4 лева на акция? Само от тази схема на Прокопиев, реализирана за броени дни, са„спестени“ незаконно данъци за близо 700 000 лева, към офшорните фирми на олигарха е изнесена печалба за 5 млн. лева, а малките акционери в „Каолин“ са жестоко ощетени.Но колкото повече се нарушава - от законодателя и от държавните органи, десетилетният комфорт на Прокопиев, свързан с тъмното му приватизационно минало, толкова повече ще стават и пропуските в паметта му, за сметка на лъжите и тиражирането на собствената му фалшива „истина“ от присъдружните му телевизии, медии и всевъзможни грантово и политически зависими говорители, които тепърва ще се изявяват.Истинските въпроси към Иво Прокопиев обаче остават и непрекъснато трябва да му бъдат задавани, защото медийното му говорене за „морал“ - и то с благ и назидателен тон при положение, че фактите са от ясни по-ясни, всъщност е изключително нагло и крайно неморално, на фона на действително случилото се през годините: Отговор, разбира се, Прокопиев няма да даде публично. Костов също „гордо“ ще замълчи, а медийните бухалка на кръга „Капитал“ ще продължават да плюят държавните органи и институциите, които се опитват да вършат съвестно своята работа. В услуга точно на олигарсите като Иво Прокопиев, Огнян Донев, Сашо Дончев и Цветан Василев, които осребриха националното богатство в свой личен интерес. Дали най-после ще им бъде потърсена сметка за ограбеното, или пленената от тях държава и този път ще абдикира, както го е правила многократно в годините на прехода, предстои да разберем.Ако Иван Костов има някакви притеснения относно приватизацията по негово време, да ги сподели. Такъв призив отправи вчера финансовия министър Владислав Горанов в ефира на bTV по адрес на драгалевския лаборант.Не се атакува самата приватизация, а престъпленията свързани с нея, коментира той във връзка с планираните промени в конституцията, свързани с отпадането на давността за престъпленията при приватизационните сделки. По думите му нито една сделка няма да бъде развалена. Тук говорим за държавните органи, които в момента на приватизацията са взимали решения от името на държавата, обясни финансист номер 1 от кого ще се търси отговорност. Горанов бе категоричен, че идеята е насочена „срещу бандитската приватизация“. Тъкмо затова не пропусна да спомене Командира, който бе начело на държавата между 1997 година и 2001 година. Горанов категорично отхвърли критиките на кукловода на олигархията, че предложенията за промени всъщност атакуват частната икономика. Атакува се този, който е правил приватизацията. Ако Костов има притеснения, да ги сподели, хвърли ръкавицата министърът и допълни: „Ако е толкова е доволен от приватизацията, г-н Костов няма от какво да има притеснения.“.Темата коментира и председателят на ПГ на ГЕРБ Цветан Цветанов. „Не може да казваме, че законодателството се прави за конкретна политическа сила. То трябва да се прави, за да защитава националния интерес. Всеки има право да дава мнение, но хора, участвали пряко в приватизацията, не е редно да дават коментар\", каза Цветанов по повод на опита на Костов да се оправдае за откраднатите пари.\n\n\n                    ", "date": "2017.11.28", "title": "„Каолин“-пример за бандитско ограбване  на националното богатство"}
{"url": "http://www.monitor.bg/a/view/53275-%D0%9D%D0%B8%D0%BD%D0%BE%D0%B2%D0%B0-%D0%B2%D1%80%D1%8A%D1%89%D0%B0-%D0%B1%D0%B5%D0%B7-%D0%BF%D0%BE%D0%B4%D0%BF%D0%B8%D1%81-%D0%BF%D0%B0%D0%BF%D0%BA%D0%B0%D1%82%D0%B0-%D0%BD%D0%B0-%D0%A6%D0%B2%D0%B5%D1%82%D0%B0%D0%BD%D0%BE%D0%B2/", "text": "\n                    Лидерът на БСП Корнелия Нинова ще върне без подпис папката на ГЕРБ, връчена й от преди няколко седмици от председателя на ПГ на ГЕРБ Цветан Цветанов. В нея се съдържаше предложението на управляващите за промени в Конституцията, които целят ревизия на приватизацията и продължение на разследванията, спрени заради изтекла давност. За сметка на това ръководството на БСП ще инициира лидерска среща председателите на парламентарните групи, посветена на ревизията на прехода и как тя да бъде облечена в конкретен законодателен акт. Нинова обясни, че сега има две различни предложения – едно на ГЕРБ и едно на ДПС. Червените настояват за едно общо предложение, което да е внесено от всички, а с него обхвата на ревизията да се разшири. По думите ѝ след като 80% от хората от едно проучване очакват тази ревизия на прехода, трябва всеки да си преглътне партийното его, а не да се надбягват с папки всички партии.Нинова обяви още, че ще покани лидера на ДПС Мустафа Карадайъ на втора среща между двете партии за вота на недоверие, за да уточнят кога ще го внасят и също та върху коя сфера на корупцията ще се сърседоточат като тема. По думите й обаче вотът ще бъде внесен след гласуването на бюджета. „От утре всичко за нас е бюджет. Направили сме 149 предложения между първо и второ четене. По законопроекта за ДОО 46 и за НЗОК - 17. Зад числата стои различната ни визия от управляващите на България. Надяваме се от утре да имаме състезание на идеи, а не наддаване на числа\", каза Нинова. Междувременно от ГЕРБ отговориха на БСП и обясниха, че социалистите само се опитват да замазват темата и измъкване от проблема. Тома Бикова обясни в парламента, че очакват конкретно законодателно предложение от червените, а не анализи. \"Не виждаме желание от тяхна страна\", добави той и потвърди, че ГЕРБ сами ще си внесат предложениего. \"НС не е аналитичен център\", каза Биков и даде да  се разбере, че ГЕРБ ще подкрепят всичко, което предложат от БСП. Социалисте обаче досега не са им дали нито един текст, въпреки че папката им била връчена още преди около две седмици. \"Ако целта е лидерите да пият кафе, това е несериозно\", така пък определи Бикова предложението на Нинова за лиерска среща по темата с приватизацията и промените в конституцията. По думите му, от страна на соцлидерката има силна фиксация в личността на Борисов. \"Отдаваме тези емоции на някаква тежка фиксация от страна на г-жа Нинова към г-н Борисов и невъзможността й да живее без него\", заключи Биков. Според него вотът на недоверие ще бъде още един ден изгубено пленарно време, а целта му е отклоняване на вниманието.\n\n\n                    ", "date": "2017.11.28", "title": "Нинова връща без подпис папката на Цветанов, ГЕРБ: Замазват темата"}
{"url": "http://www.monitor.bg/a/view/5433-%D0%A3%D0%BB%D0%B8%D1%86%D0%B0-%D0%B2-%D0%A8%D1%83%D0%BC%D0%B5%D0%BD-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%B2%D0%B8%D0%B4%D1%8F-%D0%B0%D1%81%D1%84%D0%B0%D0%BB%D1%82/", "text": "\n                    \n\n\n\n\n\n\n\n\n                    ", "date": "2017.11.28", "title": "Улица в Шумен за първи път видя асфалт"}
{"url": "http://www.monitor.bg/a/view/58996-%D0%A1%D0%BB%D0%B5%D0%B4-%D0%BE%D0%BD%D0%BB%D0%B0%D0%B9%D0%BD-%D1%81%D0%B2%D0%B0%D0%BB%D0%BA%D0%B0-%D0%9F%D0%B0%D0%BB%D0%B0%D0%B2%D0%B0-%D1%8E%D1%80%D0%B8%D1%81%D1%82%D0%BA%D0%B0-%D0%B4%D0%BE%D0%BA%D0%B0%D1%80%D0%B0-%D1%81%D0%BE%D0%BB%D0%B5%D0%BD-%D1%80%D0%B0%D0%B7%D0%B2%D0%BE%D0%B4-%D0%BD%D0%B0-%D1%82%D1%8A%D1%80%D0%BD%D0%BE%D0%B2%D1%81%D0%BA%D0%B8-%D0%B1%D0%B8%D0%B7%D0%BD%D0%B5%D1%81%D0%BC%D0%B5%D0%BD/", "text": "\n                    Палава студентка по право докара солен развод на търновски бизнесмен. За да се избави от скучния семеен живот, преди време по съвет на свой приятел, 65-годишният мъж се регистрирал в сайт за запознанства. Там се запознал с млада и красива дама, която му се представила за студентка по право в търновския университет.\n\nМомата обяснила още, че се нуждае от „чичко паричко”, който да и помага да си покрива финансовите задължения и разходи покрай обучението, а в замяна тя щяла да му се отплаща в натура. Възрастният баровец клъвнал и между него и палавата юристка се заформила онлайн свалка, която след това прераснала и в реална такава. Драмата обаче започнала след като един ден мъжът тръгнал на работа и случайно забравил мобилния си телефон вкъщи. Докато съпругата му разтребвала из къщата, телефонът внезапно звъннал и тя решила да вдигне, мислейки, че търсят съпруга и по важни бизнес дела. „Ало, зайко, аз съм, липсваш ми, кога ще се видим пак да помърсуваме”, чула отсреща в слушалката благоверната съпруга. Без да изгуби присъствие на духа тя прекъснала връзката, но решила внимателно да провери всички записи на телефонните разговори на съпруга си. Разглеждайки съдържанието на телефона тя установила не само, че през последните месеци той десетки пъти е провеждал разговори с един и същи номер, от който го потърсила непознатата млада дама. Освен това в телефона съпругата се натъкнала и на десетки горещи снимки, които биха накарали и порно актриса с богат стаж да се изчерви като заклета девственица. Вечерта след като се прибрал съпругът бил посрещнат с истинска словесна канонада и притиснат до стената бил принуден да признае за изневярата с надеждата да си спести повече главоболия. Но и това не помогнало. Още на следващата сутрин съпругата му подала молба за развод, като категорично отказала да слуша оправданията и обещанията му, че случилото се повече няма да се повтори. А на всичкото отгоре тя се заканва да представи в съда и намерените в телефона му горещи и пикантни снимки и видеоклипчета и чрез тях да го ошушка до последната стотинка. „Когато се оженихме той беше господин Никой. Стана баровец и направи състояние благодарение на името на баща ми. Сега ще го накарам да се върне в първи клас и да започне да пътува пак в градския автобус. Ще му взема целия бизнес”, заканвала се пред приятели побеснялата рогоноска. А що се отнася до виновницата за случилото се, след като разбрала от „чичко паричко” в какви неприятности го е забъркала, тя просто сменила номера на телефона си и е изтрила профила си в сайта за запознанства. „Сега с друг профил и друга сълзлива история сигурно вече дебне поредната си жертва с тлъста пачка”, коментират познати на изпадналия в сериозна семейна беда бизнесмен.\n                    ", "date": "2017.11.28", "title": "След онлайн свалка: Палава юристка докара солен  развод на бизнесмен"}
{"url": "http://www.monitor.bg/a/view/89264-%D0%9F%D0%BE%D0%BB%D0%B8%D1%86%D0%B0%D0%B8-%D1%81%D0%BB%D0%B5%D0%B4%D1%8F%D1%82-%D0%B7%D0%B0-%D0%BF%D0%B8%D1%81%D0%B0%D0%BD%D0%B5-%D0%BD%D0%B0-%D1%81%D1%82%D0%B0%D1%82%D1%83%D1%81%D0%B8-%D0%B7%D0%B0%D0%B4-%D0%B2%D0%BE%D0%BB%D0%B0%D0%BD%D0%B0/", "text": "\n                    \n\n\n\n\n\n\n                    ", "date": "2017.11.28", "title": "Полицаи следят за писане на статуси зад волана"}
{"url": "http://www.monitor.bg/a/view/8919-39-%D0%BD%D0%B0%D1%88%D0%B8-%D1%82%D1%83%D1%80%D0%B8%D1%81%D1%82%D0%B8-%D0%B2-%D0%BF%D0%BB%D0%B5%D0%BD-%D0%BD%D0%B0-%D0%B2%D1%83%D0%BB%D0%BA%D0%B0%D0%BD%D0%B0-%D0%90%D0%B3%D1%83%D0%BD%D0%B3-%D0%B1%D1%8A%D0%BB%D0%B3%D0%B0%D1%80%D1%87%D0%B5-%D1%81%D0%B5-%D1%80%D0%BE%D0%B4%D0%B8-%D0%BD%D0%B0-%D0%91%D0%B0%D0%BB%D0%B8-%D0%B4%D0%BE%D0%BA%D0%B0%D1%82%D0%BE-%D0%BB%D0%B0%D0%B2%D0%B0%D1%82%D0%B0-%D0%B8%D0%B7%D1%80%D0%B8%D0%B3%D0%B2%D0%B0-%D0%9E%D0%91%D0%97%D0%9E%D0%A0/", "text": "\n                    39 български граждани са в плен на изригналия вулкан Агунг на остров Бали. Нашенците, които са на почивка на острова, вече са са се свързали с кризисния щаб, сформиран в посолството на България в Индонезия по разпореждане на вицепремиера и министър на външните работи Екатерина Захариева.Сънародниците ни са в безопасност в хотелите, в които са отседнали. На 27 ноември, докато вулканът изригваше, на о. Бали се роди Аурора, която е наполовина българче, наполовина индонезийче. Бебето е било изписано днес, обясни щастливата баба Ирена Беневска. „Пътувайки с колата към болницата и вече в родилното отделение, ни настигна новината, че е изригнал вулканът Агунг. Имахме две новини - това, че имахме внучка, и че е изригнал вулканът”, разказа Беневска, пред bТV.Българско семейство с дете се е намирало на международното летище на острова. Консулът ни в Джакарта Александрина Гигова е оказала съдействие на сънародниците ни и сутринта те са отпътували към летището в Сурабая (Източна Ява), откъдето ще пътуват за България. Други двама български граждани, чийто полет е бил отменен, също са били пренасочени към летището в Сурабая със съдействието на консула ни в Джакарта. Те ще отпътуват към Сингапур, а от там за България. Консул Гигова е в постоянна връзка с пренасочените сънародници и следи тяхното придвижване.Международното стана ясно, че летището на острова I Gusti Ngurah Rai Airport остава затворено до 7 часа утре. Едновременно с това на втория етаж на летището в Бали функционира информационно бюро за гражданите на държавите - членки на ЕС, където те могат да получат подробна информация за обстановката и възможностите за консулска защита.Към този момент няма българи, които да потърсили съдействие от бюрото за европейски граждани на международното летище в Бали. Междувременно от Външно министерство още веднъж напомниха на сънародниците ни да не навлизат в 10-километровата ограничителна зона около вулкана.От там призоваха всички българи, намиращи се към момента на остров Бали, да се регистрират на сайта на министерството в рубриката \"Пътувам за\", като предоставят мобилен телефон, имейл и точен адрес на местопребиваване на остров Бали. Така при необходимост консулските ни власти ще могат да окажат своевременна помощ. В случай на нужда от съдействие или необходимост от актуална информация за обстановката, те могат да се свържат с мисията ни в Индонезия на тел.  или на денонощния дежурен телефон , обясниха от външно министерство.\n\n\n                    ", "date": "2017.11.28", "title": "39 наши туристи в плен на вулкана Агунг, българче се роди на Бали, докато лавата изригва (ОБЗОР)"}
{"url": "http://www.monitor.bg/a/view/40341-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%A0%D1%83%D0%BD%D0%B4-%D1%87%D0%B5%D1%82%D0%B2%D1%8A%D1%80%D1%82%D0%B8-%D1%80%D0%B8%D1%82%D0%BD%D0%B8%D0%BA-%D0%BE%D1%82-%D0%98%D0%B7%D1%82%D0%BE%D0%BA-iv-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    \n\n \n\n30 януари 2015 г., България. Часът е 17,00 и хиляди семейства трескаво пазаруват последни покупки за празничната софра. Магазините са пълни с хора, а задръстванията по основните пътни артерии са километрични. Празникът буквално чука на вратата, когато става ясно, че страната е изправена пред нова сериозна заплаха.\n\n„Внезапен газов удар откъм Русия изненада държавата. Руската фирма \"Газпромекспорт\" е изпратила писмо до българо-руското частно дружество \"Овергаз\", с което го информира, че от 1 януари 2016 г. спира напълно доставките си за всички битови потребители в България. \"Овергаз\" снабдява директно около 200 хиляди семейства от различни градове, които са газифицирани и се отопляват на парно със синьо гориво. Писмото е било получено днес по обед, като сигнал за него до властите подават от \"Булгартрансгаз\" – фирмата, която осигурява тръбите за газа. По първи данни писмото е адресирано до \"Овергаз\", с копие до Сашо Дончев, собственик на \"Овергаз инк“ АД и посредник на газовите доставки от руския \"Газпром\" и с копие до \"Булгартрансгаз\". Премиерът Бойко Борисов е свикал спешна среща, на която са повикани шефът на управителния съвет на \"Булгартрансгаз\", шефът на Българския енергиен холдинг Жаклен Коен, председателят на Националната електрическа компания Петър Илиев и директорът на \"Булгаргаз\" Петьо Иванов, за да се търси решение на надвисналата газова криза. Пресцентърът на Министерския съвет потвърди, че има такава среща“, съобщават националните телевизии и радиа в централните си емисии.\n\nЕнтусиазмът на милионите очакващи Нова година внезапно секва. Стоейки в колите си, хиляди хора започват да вадят мобилните си телефони, за да разберат какво се случва. Най-важният въпрос в този момент е „Идва ли поредната газова криза за България?“.\n\nМедиите са лаконични. \"Тече развод\", гласи неофициалната първа реакция от дружеството \"Овергаз\", цитирана от няколко вестника.\n\nДве седмици по-рано по няколко канала плъзва информация, че бизнес партньорството между \"Овергаз инк“ АД - общото дружество на \"Овергаз холдинг\" и \"Газпром\", и „Газпромекспорт“ е на път да бъде прекратено. Очакванията са в следващите шест месеца двете компании да се разделят и българският партньор да изкупи и поеме самостоятелно управлението на руските активи в България. Оказва се, че договорката за \"развода\" е била финализирана в началото на декември по време на посещението на Александър Медведев в София, който освен генерален директор на \"Газпромекспорт\" е и член на борда на директорите на \"Овергаз инк\". Събитията обаче явно се развиват доста по-бързо от прогнозираната и уж договорена плавна шестмесечна раздяла. Има варианти да се предотврати драматичен развой, който би оставил без отопление хиляди български семейства, но трябва да се действа спешно, буквално в следващите часове, коментират газови експерти.\n\nВ следващите часове става ясно, че от „Газпромекспорт” са изпратили писмо до „Овергаз”, с което ги уведомяват, че от 1.1.2016 г. доставките на газ са спрени. Писмото е изпратено няколко дни преди това, но компанията не е счела за нужно да уведоми както своите клиенти, така и държавните регулаторни органи. От документите лъсва и че „Овергаз” не може да осигури банкови гаранции за сключване на договора с „Булгаргаз”. Затова премиерът Бойко Борисов събира по спешност ръководители на енергийни компании и видимо ядосан от шефовете на „Овергаз” заради късното уведомление за писмото, изисква от щаба да се намери бърз изход от кризата.\n\n„Ако не бяхме направили всичко това, в 12 часа подаването на газ към потребителите на „Овергаз“ щеше да спре“, заявява няколко часа по-късно Борисов по време на брифинг в Министерския съвет. Тогавашният изпълнителен директор на Българския енергиен холдинг Жаклен Коен съобщава, че в транспортиращото дружество “Булгартрансгаз” е пристигнало копие на писмо от руското “Газпромекспорт”, според което “Булгартрансгаз” няма задължението да придвижва никакви обеми за “Овергаз” от първи януари. В крайна сметка решение за договор между „Булгаргаз” и „Овергаз” е намерено, като частната фирма се съгласява да заплаща газа още през текущия месец. При тези случаи не се изисква банкова гаранция. Отначало от „Овергаз” пробват да шикалкавят, като съобщават, че компанията “Овергаз инк” не е получавала писмо, че предстои спиране на природния газ от 1.1.2016 година. В съобщението се отбелязва дори, че “Овергаз инк” има сключен дългосрочен договор за доставка на синьо гориво с руското дружество до 2017 година, въпреки че в диспечерския център в София били вече написали нула срещу доставката на “Овергаз” за 1 януари.\n\nКаква е причината от „Овергаз“ да крият за проблема, вместо да потърсят решение заедно с кабинета? Отговорът, макар и лаконичен, идва от интервю на Борисов няколко дни след като кризата е преминала.\n\n\"Заговор срещу правителството, който е можело да доведе до срив на цялата енергийна мрежа в страната и масови протести срещу кабинета. В 12 часа спираме газа, става ужас. Всички газифицирани домакинства щяха да минат на ток. Те щяха да ми сринат цялата енергийна система, страната щеше да угасне. Отново можеше 200 хиляди души да излязат на улиците. Дали хората ще се сетят за \"Овергаз\", или за Бойко Борисов? Кого ще напсуват? Със сигурност мен\", разкрива макар и малка част от готвения пуч министър-председателят в интервю за една от националните телевизии.\n\nСпирането на доставките от страна на \"Газпром\" към българското дружество от началото на 2016 г. е само първият ясен знак, че Газовия барон Дончев остава на „сухо“. За да устои на първоначалния шамар от раздялата, \"Овергаз мрежи\" взима заем от 160 млн. лв. от банка, като с малка част от средствата се рефинансират стари кредити към друг трезор, а остатъкът е за дългове към доскорошния мажоритарен собственик \"Овергаз инк\". На общо събрание на \"Овергаз мрежи\" в началото на април 2016 г. се избира нов състав на съвета на директорите, в който влизат директно Сашо Дончев, Михаил Захманов - назначен за изпълнителен директор, и Георги Дончев. Със следващата точка общото събрание решава да увеличи капитала на дружеството с 202,5 млн. лв. в полза на лондонската компания DDI Holding ltd. Справка в британския фирмен регистър показва, че всички дялове в дружеството са собственост на българската \"Ди Ди мениджмънт\", която е изцяло собственост на Сашо Дончев и членовете на неговото семейство. С решението капиталът на \"Овергаз мрежи\" нараства от 127,5 млн. лв. до 330 млн. лв., а въпросната британска компания придобива 61,38% в газоразпределителното дружество. Според публикуваните документи DDI Holding ltd, управлявана от Дончев, веднага внася 25% от номиналната стойност от увеличението на капитала в размер 50,6 млн. лв., а за останалите поема ангажимент да бъдат внесени в срок от две години. Договорът за инвестиционен кредит между \"Овергаз мрежи\" и въпросната банка е сключен в средата на юни, като към него е учреден и особен залог върху търговското предприятие, става ясно от публикуваните в Търговския регистър документи. Пак от там личи, че съкредитополучатели са \"Овергаз холдинг\", чрез която Сашо Дончев държи 50% от \"Овергаз инк\", \"Ес Дий проджект\", която също е собственост на \"Овергаз мрежи\", и вече описаната британска DDI Holding. За да вземе кредита, \"Овергаз\" получава разрешение и от енергийния регулатор, тъй като това е сделка, която може да доведе до нарушаване на сигурността на доставките на потребителите вследствие на задлъжнялост на енергийното предприятие. Регулаторът КЕВР, както е известно, се ръководи от видния костовист Иван Иванов.\nДончев пробва и ответен удар – жалва се пред Европейската комисия от бившия си вече партньор „Газпром“. В две писма до Брюксел ямболският играч играе ва банк и обвинява руския гигант в злоупотреба с господстващо положение, въпреки че години наред самият той се е възползвал именно от него, а също и в риск от нанасяне на сериозна вреда върху конкуренцията. Дори намеква, че имало съвпадение на интересите между Българския енергиен холдинг и „Газпром“, като мотивът, стоящ зад него, било желанието да се реализира спреният от ЕК „Южен поток“. Тук е моментът да се подчертае, че авторството на идеята за проекта принадлежи именно на Газовия барон и е лансирана от него през 1998 г. Идеята му е да прокара проект за транзит на руски природен газ за Италия, като дори намира евентуален партньор в Италия – ЕНИ, и търси подкрепата на тогавашния вицепремиер на Костов – Евгени Бакърджиев. Последният обаче е сменен няколко месеца по-късно и идеята за частен „Южен поток“ отива за известно време във фризера, за да се възстанови по-късно вече като междудържавен проект, който боде очите на Газовия барон, тъй като е без негово участие. През 2016 г. обаче Дончев явно разчита на амнезията на обществото, защото се пробва да топи българската държава и бившия си партньор „Газпром“ именно посредством лансирания първо от него „Южен поток“.\n\nМеждувременно Газовия барон продължава да удря и българското общество, прехвърляйки на потребителите дължимото от него обезщетение за кризата в навечерието на 2016 г. Тъй като в резултат на „развода“ на „Овергаз“ с „Газпром“ доставките за клиентите на дружеството на Дончев са поети от „Булгаргаз“ и са натрупани загуби, това се превръща в една от причините за поисканото и дадено от КЕВР поскъпване на синьото гориво с 30% от 1 април 2017 г., което в крайна сметка се оказва с 36%. Причината е, че регулаторът прехвърля върху потребителите наказателната санкция, която е трябвало да плаща Дончев. Решението в момента се протестира от прокуратурата пред съда.\n\nПриказката за Газовия барон Сашо Дончев обаче не спира дотук. Веднъж усетил „кръвта по кокала“, той е готов на всичко, за да се добере отново до него. Битката за власт е дълга и включва методи, на които биха завидели доста военни тактици. В нея внезапно се прегръщат доскорошни врагове или босове, чиито интереси са твърде далеч един от друг. Новата компания, макар да понамирисва отдалече (не на газ, а на нещо гнило), обаче не се тревожи от странния съюз, в който се налага да се обедини. Просто защото имат обща цел с много нули накрая. А парите не миришат, нали?\n                    ", "date": "2017.11.28", "title": "Сашо Дончев: Рунд четвърти-ритник от Изток (IV глава от книгата \"Газовия барон\")"}
