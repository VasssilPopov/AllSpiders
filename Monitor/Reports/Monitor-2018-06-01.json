{"url": "https://www.monitor.bg/bg/a/view/nevrolingvistikata-i-uchilishtnite-avtobusi-101349", "text": "Безспорно пиенето не е добродетел. Защото добродетелтта е морално превъзходство. Досега не съм видял човек, който да е насмукан като сюнгер и да излъчва посланията на Св. Тома Аквински. Пиенето обаче е отговорност. Първо лична и след това обществена. Накратко казано, пиеш тогава когато е позволено и колкото можеш да носиш. Не случайно е казано, че това не е занимание за аджамии. Отгоре на всичко пиенето е прът в колелото на цивилизацията. Като изключим античността, когато римляните са измислили поговорката, че не ще пребъдат песните на пиещите само вода, в наше време то нанася повече поражения отколкото творчески инвенции. Нищо, че в историята са познати велики личности, подпирали се на алкохолната патерица и достигнали върхове. Сега трябва да уточним обаче, че има голяма разлика между шофьор на училищен автобус и творец, без да принизявам по никакъв начин първата високо уважавана и отговорна професия. Просто разликата е като между Сара Бернар и санбернар. В единият вариант може да се създаде шедьовър с небесни измерения, а във втория най-много кучето да се скрие някъде и да изпие рома от бъчонката на врата си за спасяване на замръзнали туристи. За всичко това става дума, заради поредния шофьор на училищен автобус, който беше хванат с 1,27 промила алкохол в кръвта, малко преди да подкара децата от Златоград на екскурзия. При това той е засечен в забележителния час 7,30. Още по-впечатляваща е реакцията на смолянската полиция, която обяви, че шофьорът е задържан, тъй като въпреки ниските стойности на промилите, обществената опасност е голяма. Какво значи ниска стойност на промилите? С 1,27 промила е по-малко опасен, отколкото с 4 ли ? Основополагащият принцип е дрегерът да показва три нули, а не на някакъв пич да му броим ракиите и да преценяваме обществената му опасност. Да не говорим, че 1,27 промила изобщо не са малко пиене - може да са две ракии или три бири. Вечни са споровете за кого пиенето е малко или много. Въпросът може да мине през кръчмарски полемики и публицистики, но не и когато става дума за живота на деца. Да не отваряме приказка, че през последната седмица в страната станаха поне четири катастрофи с училищни автобуси, които с Божията помощ се разминаха без жертви. В този смисъл, ако човек обича книгите, ще знае, че през 1973 г. американските учени Джон Гриндер и Грегъри Бейтсън са измислили невроливнгвистичното програмиране. То предлага метод да се разбере какво е провокирало дадено действие на определен личност или дори група хора в процеса на общуване. От друга страна невролингвистиката търси по какъв начин може да се повлияе поведението на другия, така че това да е от полза за комуникацията и взаимоотношенията. Ето това би бил приличен подход към пияните шофьори - били те на училищни автобуси или обикновени лекета със скъпи коли, които трепят хора по пътищата на страната. Има обаче известни неудобства в този метод, защото докато се опитваме да повлияем върху поведението на другия чрез общуване, може да мине време и да отчетем още произшествия и трупове. Нека си представим нещата по-просто. Има хора, които знаят къде са и за какво са и други, които не знаят къде са и за какво са. Затова по-простият начин е свирепо прилагане на закона, а не да уточняваме каква е степента на обществената му опасност, спрямо изпитите бири и ракии. И ако има нещо скандално в споменатия случай от Златоград е, че пак нищо не си казваме и нищо няма да променим. Невролингвистичните методи май няма да подействат.", "date": "2018.06.01", "title": "Невролингвистиката и  училищните автобуси"}
{"url": "https://www.monitor.bg/bg/a/view/1-5-mln-lv-ot-haznata-za-razkopki-101375", "text": "До броени дни се очаква да излезе заповед на министъра на културата, с която на базата на преценката на специална междуведомствена комисия да се разпределят отделените от държавния бюджет средства за археология. Парите за теренни археологически проучвания и теренна консервация през 2018 г. възлизат на 1 500 000 лв. - има увеличение спрямо миналата година, когато бяха 1 000 000 лв., изтъкват от Министерството на културата. Подадени са 140 заявления за разпределянето им, като право на целева финансова подкрепа имат културни, научни или университетски институции, чиято дейност е свързана с издирването, проучването и опазването на археологическото ни културно наследство. Скоро ще станат известни одобрените проекти и размерът на финансирането, което по принцип кръжи около 15 000 лв. Общата стойност на проектите на Националния исторически музей, с които той кандидатства за държавно субсидиране за това лято например, надхвърля 200 000 лв., но археолозите от опит знаят, че сумата ще бъде редуцирана, а и не всички проекти ще бъдат одобрени. „Изобщо бюджетът за българска археология е като бюджета за превъоръжаване на армията.  ", "date": "2018.06.01", "title": "1,5 млн. лв. от хазната за разкопки"}
{"url": "https://www.monitor.bg/bg/a/view/premieryt-pozdravi-decata-s-bojko-mladshi-101378", "text": "\"Честит празник на всички деца! Бъдете здрави и усмихнати\". Това пожела премиерът Бойко Борисов навръх 1 юни със снимка с внука Бойко. Фотото е актуално и на него ясно се вижда удивителната прилика на детето и майка му - дъщерята на министър-председателя Венета, която пък прилича дословно на покойната майка на премиера, също Венета. След фейсбук снимката излезе и в интстаграм с хаштаг #childrensday.", "date": "2018.06.01", "title": "Премиерът поздрави децата с Бойко-младши"}
{"url": "https://www.monitor.bg/bg/a/view/syrbija-ni-pobedi-s-3-2-v-pyrvija-mach-ot-ligata-na-volejbolnite-nacii-v-sofija-101380", "text": "Българските волейболисти загубиха първия си мач от втория уикенд в Лигата на нациите, който се игра в столичната „Арена Армеец“. Момчетата на Пламен Константинов отстъпиха пред Сърбия с 2:3 (-17, 23, 23, -21, -14). Това е втора загуба за нашите след тази от САЩ в Китай преди седмица.   За сърбите пък е втора победа в турнира. Тимът, воден от легендарния разпределител Никола Гърбич имаше загуби от Бразилия и Италия и успех над Германия. Днес Пламен Константинов започна със Светослав Гоцев, Николай Учиков, Тодор Скримов, Георги Сеганов, Валентин Братоев, Виктор Йосифов и либеро Теодор Салпаров. За разлика от предния кръг в Китай, където правеше чести смени в състава, сега селекционерът заложи в началото на ротация на двете либера, като Владислав Иванов сменяше Салпаров, а епизодични изяви имаха и братята Пенчеви – Николай и Розалин. В първия гейм българите поведоха с 8:5, но лесно дадоха инициативата на съперника, за да се стигне до 11:16 и 17:25. Втората част също започна с 4 точки разлика в наша полза, но сърбите поведоха при 10:9. След 21:21 обаче нашите направиха няколко добри атаки и затвориха гейма при 25:23. Третият гейм се разигра по различен сценарий.  В началото“лъвовете“  изоставаха с резултата, но обърнаха, благодарение на отличната игра в тази част на Тодор Скримов, който направи 10 точки, 2 от които директно от сервис. Последва сякаш отпускане в редиците на нашите, гарнирано с цели 13 грешки най-вече от сервис и закономерен гейм за сърбите с 25:21. Като цяло волейболистите ни направиха доста грешки от начален удар и лошо се подсигуряваха в защита. Най-резултатен за нашите бе Скримов, който завърши с 20 точки. Толкова записа на сметката си и Дражен Лубурич за Сърбия. В другия мач от тази група Русия не срещна съпротива и победи Австралия с 3:1. Утре нашите играят с Австралия отново от 20 ч, а Русия и Сърбия се изправят един срещу друг от 17 ч.", "date": "2018.06.01", "title": "Сърбия ни победи с 3:2 в първия мач от Лигата на волейболните нации в София"}
{"url": "https://www.monitor.bg/bg/a/view/parite-za-arheologija-pozlatjavat-101374", "text": "Експерти твърдят, че всеки лев, вложен в културно-исторически туризъм, в рамките на година се възвръща петорно. Така че на онези 200 000 лева, за които с проекти кандидатства Националният исторически музей - скромни за авторитета на третата по брой и значимост на старините си държава в Европа, би трябвало да се гледа като на инвестиция. Много общини и частни спонсори от национално отговорния бизнес вече са се убедили, че парите, дадени за археология, позлатяват. Не, не в буквалния смисъл – златните находки от недрата на земята не излизат на път и под път, а и не за изваждането им оттам са нужни най-много средства, но над нея става значително по-добре за битуване. Градят се нови пътища, оправя се инфраструктурата, отварят се нови работни места и не последно по важност – събужда се позаспалият дух на територията, който я превръща в родина. Не си мислете, че провинцията е само кал и чалга: все още е жилава препатилата ни интелигенция, все още трепти културен живот „по места“ и той се нуждае от своите светилища поне за самочувствие. Точно такива са археологическите комплекси, културно-историческите обекти, в които трябва да се инвестира и да се популяризират, за да носят не само патриотични възторзи, а и дивиденти. Без връзка с миналото няма бъдеще, а археологическото минало на страната ни е като магнит за туристите, но то трябва и да се „експонира“ добре. А това става с пари.", "date": "2018.06.01", "title": "Парите за археология позлатяват"}
{"url": "https://www.monitor.bg/bg/a/view/sedmichen-monitoring-28-maj-1-uni-101376", "text": "Всичката Мара втасала, за бъркалките се хванала. Нова, актуализирана версия на популярния израз по повод поредната инициатива на Европейската комисия, която е тръгнала да забранява пластмасовите клечки за уши и бъркалките за кафе. За да не замърсяваме околната среда, ще си ровим в ушите с пръсти. Ако видите мъж с дълъг маникюр на кутрето, бройте го за европеец. Пък като му дойде времето, Европейската комисия ще разнищи и проблема с ушната кал. Важното е да кипи някаква дейност. Иначе току-виж някой заподозрял еврочиновниците, че не работят и ги е грижа единствено за заплатите им.     Чудо голямо – дописка в ДПА за крадци, които ползвали коли под наем, за да натоварят на тях повече щайги с ягоди. На журналистите от ДПА явно това им се вижда много иновативно, да се направя и аз на модерна. Пък ако командироват някой репортер насам да отрази набезите на ромите по чужди лозя и овощни градини, може и тема на броя да спретнат.     От „Гардиън“ пък са се загрижили за... извънземните. Златната плоча на НАСА, на която е записана и българската народна песен „Излел е Дельо хайдутин“, можела да озадачи инопланетяните и да остави грешни впечатления у тях. Някакви космически изследователки, дето са „на ти“ с извънземните, споделили притесненията си на космическа конференция. От „Гардиън“ приемат казаното от тях съвсем на сериозно. Следващата стъпка може би ще е да обявят конкурс за... извънземни кореспонденти.       Бяло грозде от ЮАР, червено от Перу. Картофи от поречието на река Нил. Ако не бяха в кората, яйцата щяха вече да кудкудякат на полски. Агнешкото е дълбокозамразено, идва от Нова Зеландия. Понякога блее на румънски, а може и да отскочи от тавата с кенгурска пъргавина. Кайсиите са гръцки и испански. Можем да продължим в същия дух. Да не каже после някой, че не сме интернационална локация. Данните сочат, че поне краставиците на сергиите ни в по-голямата си част ще са български. Също като българските банани.     Човешкото тяло има „втори мозък“ и той е в червата. Това пише в. „Дейли мейл“, като се позовава на австралийски учени. Чудесна новина за блондинките! Никой вече не може да ги нарича безмозъчни. Два имат дори. За единия само им трябва упътване как да го ползват.     Какво е общото между каймата и мъжкия мозък? Еднакво е съдържанието: 60% свинщина, 40% говедо. И цялата тая смес е предназначена за принцеси.     Инструкция за ползване на мъжки мозък: 1. Датчик „Гладен съм“ и „Жаден“ работи винаги и безотказно. 2. Сензор „Искам секс“. С времето дава на късо, прегаря. Има три положения: - Искам; - Искам, та не се трае; - Тук и сега. 3. Датчик на нивото на насищане с алкохол. При много екземпляри отсъства или не работи. Умишлено пропуснат. 4. Център за определяне на вида бира. 5. Блок за взимане на стратегически решения. Решение по подразбиране - Майната му на всичко... Дай още две бири! 6. Таймер. Пример за програмиране: Петък. Около 17.30 ч. Да се прибирам ли? Я по-добре да пийна една-две бири! 7. Автопилот до дома. 8. Генератор на отговори на въпроса: „Къде ходиш бе, хаймана?“. С времето от примитивно устройство се превръща във високоинтелигентен прибор с изострена логика. 9. Автоматичен блок за отговор „Скъпа, нека го обсъдим по-късно“. 10. Високомощен заглушител на съвест. 11. Стопкран-блокировка „Чужда жена“. При особено гадните типове е вандалски повреден с отвертка. 12. Блокове за повторение – искам пари, искам нова кола, нов CD плейър и т.н. 13. Симулатор „Домашен майстор“. 14. Черна кутия „Душа“. В много случаи достъпът е само за ограничен кръг приятели и една-две любовници. 15. Hеонова реклама с надпис „Интелект“. Рядко свети.   Британското разузнаване се дистанцира от мачовския имидж. Такова е посланието на първата телевизионна реклама, в която МИ6 се разграничава от агент 007. С този ход искаме да привлечем в редиците на МИ6 повече жени и представители на малцинствата, обяснява шефът на секретната разузнавателна служба. Бай, бай, Джеймс Бонд! Модерни времена настанаха. Днес жени и малцинства, утре джендъри.     Изпращат Джеймс Бонд в пенсия. Той решава да си навакса пропуснатото и отива на дискотека. Разкършва се на дансинга, прави стойки. Едно момиче го пита: - Как се казваш, дядка? - Бонд... Джеймс Бонд. Продължават да танцуват. По някое време момичето пак пита: - Ъъ, как ти беше името, дядка? - Бонд... Джеймс Бонд. И така – десетина пъти. Съкрушен от ситуацията, Джеймс Бонд си тръгва от дискотеката, за да отиде на някой пенсионерски запой. Излиза, тръгва да пресича, потънал в мисли. Насреща му камион. Челен сблъсък. Точно като във филмите за агент 007. После настава мрак. След известно време нашият човек се събужда, разтърква очи и гледа – някакъв силует стои надвесен над него. - Бонд... Джеймс Бонд – представя се пенсионираният агент - Михаил... Архангел Михаил – представя се другият.       Фармацевтичният бос и лидер на партия Веселин Марешки рипна отново на крилете на пропагандата - срещу модернизацията на армията и покупката на нови изтребители. Това било, цитирам, огромен грабеж, по-голям дори от т.нар. финансови пирамиди през прехода. „Пенсиите на българските пенсионери излетяха със самолетите на Каракачанов“, пени се Марешки. Него ако го питат, отбраната трябва да се състои сигурно от пластмасови шлемове и брони, войниците да пръскат противника с водни пистолетчета и да го целят с хартиени фунийки. Каракачанов обаче отвръща на удара – Марешки да си пиел хапчетата редовно. Пак добре, че не уточнява какви да са хапчетата, че да не го заподозрат в непозволена реклама. Може да са от ония хапчета, които вдигат самолета. Може да са весели хапчета, от които ти се струва, че летиш. „Никой не пита младите хора дали да си даваме парите за самолети“, репчи се Марешки. Все едно някой е тръгнал да пита старите хора пък дали искат да си дават парите за хапчета. Що не вземат Каракачанов и Марешки да се разберат по мъжки? Който победи в играта на канадска борба, на неговата ще е. То и без друго армията ни отдавна е със свалени гащи, колко му е да се стигне до такива възстановки.     Досущ като историческа въстановка, но всъщност пародия е периодичното калесване на шефа на Върховния касационен съд Лозан Панов да вземе, та да влезе най-после у политиката. Поне формално той не е излизал оттам. Според някои медии обаче сега го гласят за шеф на партията на умните и красивите. Баш за там е! Какво правим обаче с другия колкото умен, толкова и красив лидер – Бойкикевия? Вижте там, разберете се.     Христо Иванов се засича на улицата с Лозан Панов. Решава да го притисне ребром с казуса за партийното лидерство и заявява решително: - Крайно време е с теб да се разберем като мъже! - Партия шах? - предлага Лозан.     Всеки с проблемите си, та и обвинената за подкуп кметица на столичния район „Младост“ Десислава Иванчева така. Излезли й пъпки заради лошата хигиена в ареста. Това откровение на Иванчева прозвуча в залата на Апелативния специализиран наказателен съд, където по-скоро би трябвало да откровеничи за други неща, но така й отърва.     Пак на същата тема или почти: „От пъпки никой не е умрял, но понякога остават травми за цял живот“, коментира пред „Дневник“ дерматологът Петьо Брезоев. „Причината е, че акнето се появява именно в периода, в който човек се формира като личност“ - цитат от същото интервю. Като се замислим, Иванчева малко е позакъсняла. Но в този критичен за нея момент външният вид е особено важен. Дали да не назначат дерматолог в ареста? Може да има и други задържани за подкуп кметове с акне.        ", "date": "2018.06.01", "title": "Седмичен мониtоринг  (28 май – 1 юни)"}
{"url": "https://www.monitor.bg:443/bg/a/view/konflikt-s-florentino-peres-v-osnovata-na-razdjalata-101362", "text": "Какво накара Зинедин Зидан да напусне „Реал“? Този въпрос е основният, който фенове и специалисти си задават след изненадващия ход на треньора. Според приближения до Кралския клуб вестник AS в основата е конфликт с президента Флорентино Перес относно трансферната политика. Клубният бос не се съобразявал с желанието на Зидан за оскъдна лятна селекция и настоявал да се привлекат гръмки имена, сред които Неймар, Роберт Левандовски и вратарят на „Атлетик“ (Билбао). Зидан пък искал да продължи да работи с Кейлор Навас, Кристиано Роналдо и Бензема. Според „Марка“ френският специалист е предусещал, че този план на Перес няма да доведе до нищо добро и на практика е изпреварил събитията. Оставката на Зидан също така го поставя в силна позиция, като зад него са играчите и феновете, които го боготворят за завоюваните успехи. Версията за сериозни разминавания с Флорентино Перес застъпи и бившият треньор на „Реал“ Фабио Капело. Той бе категоричен, че Зидан е щял да бъде уволнен при провал във финала на Шампионската лига, а напоследък позициите му пред ръководството са били сериозно разклатени. „Зидан напусна сам, за да изпревари събитията и да не бъде уволнен, коментира пред „Тутоспорт“ Капело. - Всички в клуба знаеха, че ако беше загубил от „Ливърпул“, щеше да бъде уволнен. Флорентино Перес е изключително властен човек, който иска да бъде и треньор, а Зидан не би търпял подобно нещо. Докато отборът печели трофеи, всичко е наред, в противен случай обаче треньорът винаги го отнася. Не мисля, че Зизу има оферта от друг отбор и затова си е тръгнал, познавам го добре, той не е такъв човек. Напълно го подкрепям в решението му, избра точния момент да го направи“, допълни легендарният италиански специалист.", "date": "2018.06.01", "title": "Конфликт с Флорентино Перес в основата на раздялата"}
{"url": "https://www.monitor.bg:443/bg/a/view/mediite-gra-z-zias-velikane-101364", "text": "Изненадващата новина за напускането на Зидан се превърна във водеща за най-големите спортни медии. Повечето издания наблягат върху факта, че всички в „Реал“ са шокирани от решението на френския спец и са тотално съсипани. Мадридският „Марка“ излиза с огромно заглавие “GraZZias” в игра на думи от испанското „Благодаря“ и първите 2 букви от името на Зидан. AS пък отправя послание до френския специалист „До скоро и благодарим за всичко!“. Каталунските издания очаквано акцентират върху кризата, която решението на Зидан предизвиква в клуба. „Съсипани“, пише „Спорт“, а „Ел Мундо Депортиво“ добавя „Реал“ е в шок“. Френският „Екип“ излезе на първа страница с голяма снимка на Зидан и заглавие „Сбогуването на краля“. В Италия също са изненадани от решението на спеца - „Кориере дело спорт“ публикува снимка от пресконференцията на французина, а заглавието е категорично: „Капитанът на кораба си тръгна пръв, кой ще е следващият?“. Английските издания пък акцентират върху факта, че мениджърът на „Тотнъм“ Маурисио Почетино е фаворит за наследник на Зизу. „Великанът Зидан шокира „Реал“, да се готви „Тотнъм“, написа „Таймс“.", "date": "2018.06.01", "title": "Медиите: GraZZias, великане!"}
{"url": "https://www.monitor.bg:443/bg/a/view/igrachite-se-pokloniha-pred-zizu-samo-bejl-mylchi-101363", "text": "Футболистите на „Реал“ (Мадрид) приеха емоционално изненадващата раздяла със Зидан. Не е тайна, че френският специалист се ползваше с подкрепата на (почти) всички в съблекалнята на испанския колос. Единственото изключение е уелсецът Гарет Бейл, чиито отношения с треньора бяха сериозно обтегнати в последните месеци, след като французинът го заби на пейката. Бейл се появи като резерва във финала на Шампионската лига и вкара двата победни гола, но най-вероятно ще напусне клуба през този трансферен прозорец. Пръв със Зидан се сбогува капитанът Серхио Рамос, който бе и първият, който научи лично от треньора за раздялата. „Както когато беше футболист, сега и като треньор си тръгна, когато си на върха. Наследството ти няма да бъде забравено, благодаря ти за този невероятен период“, сподели Рамос. Суперзвездата на „Реал“ Кристиано Роналдо също използва социалните мрежи, за да засвидетелства уважението си към Зидан. “Чувствам единствено гордост от това, че бях твой футболист. Благодаря ти много за всичко, тренер”, написа носителят на “Златната топка” в профила си Instagram. В подобен тон бяха и думите от останалите лидери на испанския колос. „Г-н Зизу, научих много покрай теб! Наслаждавах се на всяка тренировка като дете. Радвах се на всеки съвет. Ти си много специален за мен. Ти написа история с твоята работа, себераздаване, страст и скромност, за което искрено ти благодаря“, написа Марсело, а Иско добави „Ти пренаписа история и тепърва ще продължаваш да го правиш“.", "date": "2018.06.01", "title": "Играчите се поклониха пред Зизу, само Бейл мълчи"}
{"url": "https://www.monitor.bg/bg/a/view/10-bylgari-se-borjat-za-titlata-mlada-lichnost-1-na-sveta-101379", "text": "10 млади българи се борят за титлата „най-изявена млада личност на света“. Кандидатурите им бяха подадени към организаторите на международния конкурс „The Outstanding Young Persons“ (TOYP), след като жури ги избра като победители в българския тур на конкурса. На 31 май, от 19:00 ч., на Римския стадион в град Пловдив, Junior Chamber International – Bulgaria (JCI Bulgaria) отличи и награди ТОП 10 на “Най-изявените млади личности на България” за 2018 г. В категория Политически, правни и/или държавни въпроси - Вяра Савова, създател на Sofia Legal Hackers и член на борда на „Лечение без граници“. В категория Бизнес, икономика и/или предприемачество – Момчил Кюркчиев, съ-основател и изпълнителен директор на Leanplum. В категория Личностно развитие и/или постижение – Михаил Стефанов, създател на платформата „Мини машини“. В категория Иновации в медицината – Станимир Сираков, лекар в отделение по Образна диагностика към УМБАЛ Св. Иван Рилски – София и иноватор за територията на България. В категория Академично лидерство и/или постижение – Тодорка Александрова. В категория Културно постижение – Веселина Сариева В категория Принос към децата, световния мир и/или човешките права – Николета Попкостадинова, основател на Loveguidе - платформа, която осигурява достъпно и ефективно сексуално и здравно образование на тийнейджъри. В категория Морално лидерство и/или опазване на околната среда – Калин Христов, основател на „Зеленият отбор на България“. В категория Наука и/или технологично развитие – Емилиян Енев, предприемач в областта на мобилните технологии и CEO на компанията ReCheck. В категория Хуманитарно и доброволческо лидерство и/или постижение – Михаела Стойкова, председател на СНЦ “Операция Плюшено мече”.  ", "date": "2018.06.01", "title": "10 българи се борят за титлата млада личност №1 на света"}
{"url": "https://www.monitor.bg:443/bg/a/view/real-plashta-42-miliona-paunda-za-treniora-na-totnym-101366", "text": "„Реал“ (Мадрид) ще трябва да плати 42 милиона паунда на „Тотнъм“, ако иска да вземе треньора Маурисио Почетино. Това разкри самият специалист, който към момента е фаворит да наследи Зинедин Зидан начело на еврошампионите. Почетино е първи избор на боса на „Реал“ Флорентино Перес, категорични са испанските медии. Босът обаче ще трябва да се бръкне дълбоко, за да го привлече на „Сантяго Бернабеу“. 46-годишният аржентинец няма откупна клауза в дългосрочния си договор с „Тотнъм“ и това означава, че от „Реал“ ще трябва да броят внушителните 42 милиона като неустойка. Спецът в момента е в Испания, като не скри желанието си да поеме „Реал“, ако получи конкретна оферта. \"Когато “Реал” те потърси, трябва да обърнеш внимание на това, коментира Почетино пред „Ел Конфиденсиал“. - Нещата обаче не зависят само от мен. Наскоро подписах нов дългосрочен контракт и съм много щастлив в “Тотнъм”. Там ме оставят да работя и всички заедно израстваме. Ако има обаче конкретна оферта, определено ще се замисля. Съдбата ще ме отведе там, където трябва. Доказал съм, че мога да се справям със съблекалня, която е пълна със звезди“, допълни аржентинският специалист, който е в Барселона за представянето на автобиографичната си книга. Французинът дори се самопредложи за поста и заяви, че очаква сериозно предложение, защото няма търпение да започне ново предизвикателство в богатата си на успехи кариера. „Готов съм да опитам отново, определено това е моето желание. Обичам изпитанията. Не знам какво ще стане след това, но сега съм пред чиста страница и трябва да напиша нова глава. Аз наистина не мога да лежа на плажа и да се наслаждавам на живота. Кой клуб бих искал да тренирам? Голям клуб, който има амбиции\", заяви Венгер, който водеше \"артилеристите\" в последните 22 години. И докато в „Реал“ му търсят наследник, самият Зинедин Зидан е получил повече от впечатляващо предложение. Според египетския бизнесмен Нахиб Савирис френският специалист ще води Катар с договор за 4 години, като ще получава по 50 милиона евро на сезон. Зизу обаче заяви, че няма да води друг отбор, като ще си почине една година и затова е малко вероятно да приеме офертата.", "date": "2018.06.01", "title": "„Реал“ плаща 42 милиона паунда за треньора на „Тотнъм“"}
{"url": "https://www.monitor.bg:443/bg/a/view/kak-da-opazim-prirodata-ili-tajnata-e-razkrita-101367", "text": "Здравейте, приветстваме Вашата инициатива. Вчера разбрахме за нея и се надяваме, че дори и в последния час от обявения срок, есето на дъщеря ни ще ви развълнува. Прекрасно е, че вдъхновявате децата да се замислят върху важни теми. Желаем Ви успех в това, което правите и късмет в това, което не зависи от Вас! И по повод утрешния празник - нека всички да успяваме да съхраним по нещо от детето в себе си! Природа. Използвайки тази дума дали се взираме в същината й. Според тълковния речник „ природа е целият обкръжаващ ни свят „. Най – общо казано цялата Вселена. Само че природата сме и ние хората. За да ни има нас, трябва да ги има и дърветата и планините и моретата. И ако ние нехаем за тях, това означава, че не ни е грижа и за нас самите. Всичко в природата е свързано и зависимо едно от друго – и Слънцето и Земята и водата и въздухът и планината... И когато човекът не отдава значение дори и на най-малкият участник в този живот, веригата се къса и ... Тогава ще загинат птичките, дърветата, тревичките... Тогава ще настъпи мрак, ще настъпи тишина, водата ще се превърне в тиня, а въздухът ще се изпълни с пепел. Няма да я има гората и реката...няма да ни има и нас. А е толкова лесно и толкова просто. За да го има живота, за да ни има нас, нужно е само едно – да обичаме. Да обичаме и да се грижим. Нужно е само да усещаме росната трева под босите си крака. Да чуваме полъха на вятъра, да разперим ръце и да пожелаем да прегърнем безкрайното синьо море. Да усещаме ромоленето на поточето, шума на листата, аромата на цветята. Нужно е да чуем какво ни пеят птичките и жуженето на пчеличките. Да усещаме удара на всяка капка проливен дъжд, а след това нежният слънчев лъч върху лицето си. Трябва да виждаме, да чувстваме, да чуваме и да обичаме !  ", "date": "2018.06.01", "title": "Как да опазим природата или тайната е разкрита"}
{"url": "https://www.monitor.bg:443/bg/a/view/kategorija-opazvane-na-okolnata-sreda-101368", "text": "В галерията може да видите творбите на малките артисти от Ателие \"Приказен свят\", гр. София, както и ученици от Попово.", "date": "2018.06.01", "title": "Категория \"Опазване на околната среда\""}
{"url": "https://www.monitor.bg:443/bg/a/view/serena-uiljams-bi-avstralijka-sled-obrat-101371", "text": "Серена Уилямс записа трудна победа над Ашли Барти (Авл) във втория кръг на \"Ролан Гарос\", като постигна обрат от 3:6 до 6:3, 6:4. Трикратната шампионка в Париж допусна пробив в шестия гейм и загуби първия сет с 3:6. Барти започна с пробив на нула втората част, но Серена проби подаването на съперничката на два пъти и след 6:3 изравни резултата. Третият сет беше оспорван, но американката постигна един пробив в третия гейм и след 6:4 триумфира на корта. Съперничка на бившата №1 в света в следващата фаза е поставената под №11 в схемата Юлия Гьоргес (Гер). Германката елиминира белгийката Алисън ван Уйтванк след 7:5, 7:6(5). Друга американка - финалистката от US Open Медисън Кийс се класира пък за 4-ия кръг за втори пореден път за последните 3 години. Поставената под №13 Кийс победи Наоми Осака (Япония) с 6:1, 7:6(7) за 83 минути, като пласира 30 печеливши удара срещу само 8 за съперничката си и направи 4 пробива в мача. В решаващия тайбрек тя изоставаше с 1:4, но спечели последните 3 точки, а с това и мача, след като Осака пропусна два шанса да сета. В четвъртия кръг Кийс играе с румънката Михаела Бузарнеску, която поднесе изненадата с победата си над №4 в схемата Елина Свитолина (Укр) с 6:3, 7:5. Бузарнеску приключи срещата с впечатляващия брой печеливши удари – 31, но допусна 38 непредизвикани грешки. Юлия Путинцева (Каз) също стигна 4-и кръг след успех като спря Ван Цян (Кит) с 1:6, 7:5, 6:4 за 2.18 ч. Даря Касаткина (Рус) елиминира Мария Сакари (Гър) с 6:1, 1:6, 6:3 за 1.37 ч.  ", "date": "2018.06.01", "title": "Серена Уилямс би австралийка след обрат"}
{"url": "https://www.monitor.bg:443/bg/a/view/prokuraturata-v-germanija-iska-ekstradiraneto-na-puchdemon-101354", "text": "Регионалната прокуратура на германската провинция Шлезвиг-Холщайн е подала официално искане пред апелативния съд в провинцията бившият каталунски премиер Карлес Пучдемон да бъде екстрадиран в Испания, предаде ДПА. В молбата прокурорите посочват, че разглеждат искането на Мадрид като допустимо. Пучдемон беше арестуван през март в Германия, докато се връщаше от проява във Финландия, на основание издадена от Мадрид европейска заповед за арест по обвинения в бунт, след като проведе референдум за независимост в Каталуния през октомври, който Испания обяви за противоконституционен. Съдът преди това постанови, че екстрадицията на основание бунт не е допустима, защото съответстващото му престъпление по германското право включва извършване на насилие. Прокуратурата заяви миналия месец, че е получила нови доказателства, а именно - видеоклипове, показващи насилие срещу испанската полиция. Заснетите размирици \"са от такава степен\", че Пучдемон може да бъде екстрадиран по обвинение в бунт, казаха прокурорите.", "date": "2018.06.01", "title": "Прокуратурата в Германия иска екстрадирането на Пучдемон"}
{"url": "https://www.monitor.bg:443/bg/a/view/deca-v-neravnostojno-polojenie-se-voziha-s-paren-lokomotiv-101372", "text": "„БДЖ – Пътнически превози” ЕООД организира специално пътуване с парен локомотив до гр. Банкя за деца в неравностойно положение. Инициативата е по случай Международния ден на детето – 1-и юни. Събитието се осъществи със съдействието на Дирекция „Социални дейности” към Столична община и Столична община - район „Банкя”. В специалния влак пътуваха деца заедно с техните придружители от Центрове за настаняване от семеен тип „Любен Каравелов”, „Сава Филаретов”, „Екзарх Йосиф”, „Христо Ботев, „Георги Бенковски”, „Георги Раковски”, „Патриарх Евтимий”, „Райна Княгиня” и „Баба Тонка Обретенова”. Представители на ръководството на националния железопътен превозвач посрещнаха малчуганите на първи перон на Централна гара София и ги поздравиха по повод празника. Директор „Маркетинг и продажби”, Милена Ценова заяви, че това е една добра традиция, изградена от години, както и че БДЖ организира за шеста поредна година подобни инициативи за деца в неравностойно положение. По време на пътуването си към Банкя малките пътници се радваха на теглещият влака парен локомотив. След като пристигнаха там за тях беше изнесена весела програма от малчуганите от местната детска градина, а след нея всички се забавляваха, играха и танцуваха с аниматори. Детският празник, организиран от „БДЖ – Пътнически превози” ЕООД, завърши с обяд и подаръци по време на пътуването към София.", "date": "2018.06.01", "title": "Деца в неравностойно положение се возиха с парен локомотив"}
{"url": "https://www.monitor.bg:443/bg/a/view/tajland-osmyrdjava-kosmosa-prashta-durian-v-orbita-101369", "text": "Тайланд се готви да изпрати в космоса дуриан - плод, който е забранен в асансьоари и самолети заради острата си миризма, напомняща тази на сирене, предаде Франс прес. \"Бихме искали в бъдеще астронавтите да имат възможност да консумират тайландски храни\", заяви говорител на Тайландската космическа агенция. Табели, които забраняват този плод със зелена бодлива кора, могат да си видят навсякъде в страната - в обществения транспорт, асансьорите, хотелите, самолетите. Затова появата на дуриан в ограничено пространство, като космическа станция или космическа совалка, ще е изненадваща. От Тайландската космическа агенция поясниха, че избрали дуриана, който е много популярен в страната, защото е \"кралят на плодовете\". \"Искаме да разберем дали ще настъпят физически промени у този плод след престоя му в космоса\", отбеляза говорителят. Експериментът трябва да бъде извършен до края на юли в рамките на изследване върху храненето на бъдещето в космоса. \"Целта е да се изследва потенциалът на тайландската кулинария, що се отнася до осигуряване на храна в космоса\", се казва в комюнике на Тайландската космическа агенция.", "date": "2018.06.01", "title": "Тайланд осмърдява Космоса - праща дуриан в орбита"}
{"url": "https://www.monitor.bg:443/bg/a/view/kategorija-mila-vakancija-101370", "text": "Рисунката на Иван Радославов, 6г. от Русе", "date": "2018.06.01", "title": "Категория \"Мила ваканция\""}
{"url": "https://www.monitor.bg:443/bg/a/view/tok-za-42-mln-evro-e-prodala-albanija-zad-granica-101353", "text": "През първите четири месеца на тази година Албания е експортирала ток за 42 млн. евро, съобщи МИА. След дълбоката енергийна криза, през която премина миналата година, албанският енергиен сектор преживява добър период благодарение на по-големите валежи, напълнили водохранилищата на вецовете. Статистическият институт съобщи, че през първото тримесечие на тази година в страната е произведено 2 пъти по-голямо количество електроенергия в сравнение със същия период на миналата година. От януари до март са добити 3,2 млрд. КВтч срещу 1,6 млрд. КВтч през първото тримесечие на 2017 г. По-голямата част от производството идва от държавните ВЕЦ, които влизат в албанската електрокорпорация КЕШ или 75%. Миналата година албанското правителство бе принудено да отдели 50 млн. евро от бюджета с цел да осигури нормално снабдяване с електричество. През 2018 г. положението е напълно променено. Освен пълното покритие на местното потребление КЕШ продължава да изнася голямо количество електричество и през месец май.", "date": "2018.06.01", "title": "Ток за 42 млн. евро е продала Албания зад граница"}
{"url": "https://www.monitor.bg:443/bg/a/view/monitor-chaka-na-gosti-petima-malki-tvorci-101365", "text": "Петима малки творци очаква на гости редакцията на вестник и информационна агенция „Монитор“. Това са Микеланджела Петкова (10г.) от София, Мария Христова (10г.) от София, Павел Узунов (8г.) от Пловдив, Красимир Минков (7г.) от Севлиево и малката Деа Иванова от Севлиево, която е само на 3 години. Имената на щастливците бяха изтеглени от талисмана на екипа ни – осмокласничката от Националната търговско-банкова гимназия Белла Пчеларова. Малките артисти получават възможността да изкарат един ден в редакцията на „Монитор“, където екипът ни от професионалисти ще ги запознае с магията на журналистиката. Приготвили сме им и специални изненади за добро настроение, с надеждата, че хлапетата ще усетят любовта и меракът, с който всеки ден ви информираме, анализираме за вас най-важните обществени събития и ви веселим с необичайни и любопитни новини. Петимата млади колеги бяха избрани сред 103 деца, които се включиха в инициативата „Детски Монитор“, с която ви зарадвахме по случай 1-ви юни. Не очаквахме, че нашият малък проект ще предизвика такъв интерес сред вас, нашите читатели. Пощата ни agency@monitor.bg буквално преля от вашите рисунки и есета, които бяха разделени в 4 категории: Получихме писма от цели класове, творчески студия и артшколи от цялата страна. Специално жури в състав главният редактор на „Монитор“ Любомира Будакова, зам.-главният редактор на агенцията Наталия Радославова и редакторът на отдел „Анализи“ Яна Йорданова избраха за вас най-добрите творби, които получихме на електронната си поща до 12.00 часа на 31 май. Те бяха публикувани в специалното приложение на вестника - „Детски Монитор“. Всички творби (включително и тези, които продължиха да пристигат и след крайният срок) публикуваме в специалната секция „Детски Монитор“ на сайта на информационна агенция monitor.bg, която ще може да разглеждате през целия месец юни. Екипът на вестни и агенция „Монитор“ изказва своята благодарност на всички хлапета – малки и вече пораснали деца, които ни изпратиха цялата си любов и щастие със своите творби. Направихте денят ни по-хубав, шарен и по детски безгрижен. Благодарим от сърце и запазете завинаги детето в себе си. Светът е по-хубав, когато го гледаш през невинните очи на най-малките! Ето и пълен списък на участниците в нашата инициатива \"Детски Монитор\":", "date": "2018.06.01", "title": "„Монитор“ чака на гости  петима малки творци (ВИДЕО)"}
{"url": "https://www.monitor.bg:443/bg/a/view/chistka-na-armijata-8-igrachi-napuskat-101358", "text": "Раздяла със сериозна бройка играчи готви ЦСКА-София в лятната пауза. Настоящият тим на „армейците'“ ще бъде напуснат от 8 играчи. Най-новото име, което е в списъка с напускащите, е Александър Барт. Договорът на 32-годишния французин изтича след седмица и засега няма да бъде подновяван. Той ще остане в клуба, но само ако новият треньор настоява за това. На неговия пост ЦСКА-София вече привлече Стивън Перейра, а освен това се водят преговори с още един централен защитник. Много вероятно е от “Армията“ да си тръгне и Александър Дюлгеров, който в последните мачове бе със статут на резерва. Стойчо Атанасов, Лое, Укра, Алберг и Бланко са другите, нарочени за гонене. Освен това се очаква багажа да си събере и капитанът Божидар Чорбаджийски. Той показва все по-колебливи изяви, като ще му се търси отбор в чужбина. Деликатна остава ситуацията със звездата Фернандо Каранга. Както „Монитор“ писа, бразилецът отказва да остане в тима и настоява за трансфер, като има постигната договорка за 2 милиона евро. Очаква се обаче пълното му възстановяване от травмата, за да се минат медицинските тестове и договорът да бъде финализиран. Добрата новина за феновете на ЦСКА-София е, че Кирил Десподов със сигурност ще остане в отбора и за следващия сезон.", "date": "2018.06.01", "title": "Чистка на „Армията“, 8 играчи напускат"}
{"url": "https://www.monitor.bg:443/bg/a/view/hari-i-megan-vryshtat-podaryci-ot-svatbata-si-101355", "text": "Принц Хари и съпругата му, херцогинята на Съсекс Меган Маркъл, връщат получени в разрез с кралските разпоредби сватбени подаръци, оценени на 7 милиона лири, предаде Контактмюзик. Най-новото кралско семейство е било отрупано с неочаквани и явно нежелани подаръци. Те идват от страна на всевъзможни фирми, предимно от модната индустрия, надяващи се на безплатна реклама, вземайки предвид факта, че Маркъл е една от най-влиятелните жени на Острова. Всъщност, Хари и Меган нямат друг избор, освен да върнат неочакваните дарове. Те, като част от кралското семейство, нямат право да получават подаръци с комерсиална цел, пише Дейли Мейл. Протоколът не позволява на новобрачната двойка, както и на членове на кралското семейство, да приемат подаръци от хора, които не познават лично. Целта е да се избегне експлоатирането на даровете с рекламна цел. Въпреки стриктните правила, които трябва да се спазват, и отправения от Хари и Маркъл призив към хората, желаещи да им направят подарък вместо това да дарят средства за благотворителност, младоженците са били \"наводнени\" от сватбени дарове. Сред официалните подаръци, които херцогът и херцогинята на Съсекс могат да запазят, са двойка коали. Симпатичните животинки, кръстени неслучайно Хари и Меган, са дар от австралийския щат Нов Южен Уелс и ще обитават зоопарка Таронга в Сидни. През 2011 г. младоженците принц Уилям и Кейт Мидълтън трябваше да сторят същото с купищата сватбени подаръци. Но стойността на върнатите дарове при тях е още по-внушителна - около 30 милиона паунда.", "date": "2018.06.01", "title": "Хари и Меган връщат подаръци за 7 милиона от сватбата си      "}
{"url": "https://www.monitor.bg:443/bg/a/view/za-poslednata-godina-blizo-18-000-poiskali-bg-pasport-101361", "text": "17 793 души са поискали БГ паспорт през последната година. Това докладва правосъдният министър Цецка Цачева по време на парламентарния контрол. 774 са били молбите за възстановяване на българско гражданство, а 354 за освобождаването от такова. Голяма част от мотивите са свързани с произход – т.е. баба или дядо българи. Така най-много заявление на основание произход са дошли от граждани от Македония – 10252. Втори са украинците – 1894, албанците – 1510, сърбите – 1013, а топ 5 се затваря от молдовците – цели 851 души. 187 са заявленията за БГ паспорт от лица, които живеят на територията на други държави. На основание обща натурализация, най – много заявления има от граждани от Русия – 148, следвани от Украйна – 59, а на трето място – 50 от Ирак. През последната година съвета за предоставяне, възстановяване или отказ от гражданство към правосъдното министерство са разгледали 16 313 преписки. 9848 от тях са уважени и са препратени към президентската институция за издаване на указ. 895 са отказаните заявления, а за останалите преписки е нужна допълнително информация. По думите на Цачева заявленията идват от граждани от държави, където има струпана БГ общност и немалка част не остават да живеят в страната. Цачева увери, че полагат усилия за намаляване на административната тежест и да се подобри автоматизираната система, в която постъпват заявленията за гражданство. Цачева заяви, че са удвоили екипите, така че интервютата да се провеждат в следващия ден или два след подаване на документите.", "date": "2018.06.01", "title": "За последната година: Близо 18 000 поискали БГ паспорт"}
{"url": "https://www.monitor.bg:443/bg/a/view/francuzinyt-si-trygva-bez-zaguben-final-101360", "text": "Зинедин Зидан си тръгва от „Реал“ (Мадрид) като вторият най-успешен треньор в историята на клуба. Въпреки че бе начело на испанския колос само две години и половина, той успя да спечели 9 от общо 13 възможни трофея. Единственият с повече успехи е Мигел Муньос, който има 14 купи. Интересното обаче е, че Муньос печели 14 трофея за 14 години, докато при Зидан се пада по едно отличие на всеки 3 месеца. В периода април 2016 - януари 2017 година под негово ръководство „Реал“ записа 40 поредни мача без загуба във всички турнири. Бившият френски национал пое мадридчани на 4 януари 2016 г., наследявайки на треньорския пост Рафаел Бенитес. Тогава Зизу за първи път застана начело на елитен отбор, след като преди това имаше опит само във втория тим на Кралския клуб. Зидан подписа договор за две години и половина, а през есента на 2017 година го продължи до 2020-а. Начело на „Реал“ Зинедин Зидан пренаписа историята, като стана първият треньор, който печели Шампионската лига 3 поредни години. Освен това той си тръгва от „Сантяго Бернабеу“, без да е загубил нито един финал, печелейки всичките 8 от тях.", "date": "2018.06.01", "title": "Французинът си тръгва без загубен финал"}
{"url": "https://www.monitor.bg/bg/a/view/ivanov-i-topalova-s-titlite-do-18-godini-101373", "text": "Симон-Антони Иванов от варненския ТК \"Супер Спорт\" и Гергана Топалова ТК \"Левски\" София спечелиха титлите на държавното лично първенство на открито за юноши и девойки до 18 г. \"Амбинор\". На финала при юношите поставеният под №1 Симон-Антони Иванов победи с 6:4, 6:1 Диан Недев от ТК \"Шуменец\" (Шумен). Това е трета титла за Иванов в последните 3 седмици. Преди това той триумфира 2 пъти на турнири от ITF и се изкачи до номер №85 в световната ранглиста при юношите. Гергана Топалова, също №1 в схемата, би с с 6:4, 6:1 Елена Кралева от ТК \"Авеню\" (Бургас) в мача за титлата. През следващата седмица шампионката Топалова ще участва на \"Ролан Гарос\" при девойките. Светлин Керемедчиев и Уйлям Жука пък станаха шампиони при юношите в двойковия международен турнир \"Албена къп\" от категория 1 на \"Тенис Европа\". Българо-френският тандем надделя в курорта \"Албена\" над румънците Михайл Александру Коман/Давид Ману с 4:6, 7:6 (14) и 10:8. При девойките първи са Бренда Фрухвиртова (Чех) и Мили Скелтон (Вбр) след 6:3 и 6:4 срещу София-Виктория Черноморская (Укр) и Екатерина Маклакова (Рус).", "date": "2018.06.01", "title": "Иванов и Топалова с титлите до 18 години"}
{"url": "https://www.monitor.bg:443/bg/a/view/5000-raketi-bili-izstreljani-sreshtu-gradonosni-oblaci-101344", "text": "От 24 април до 28 май срещу 459 градоносни облака са били изстреляни над 5000 ракети, а полигоните в страната са били задействани 101 пъти. Това каза в отговор на депутатски въпрос земеделският министър Румен Порожанов по време на парламентарния контрол. „Началото на противоградовия сезон се характеризира с висока честота и интензивност на градовите процес“, каза министърът. По думите му най-много опасни облаци са регистрирани в Горнотракийската низина. Порожанов поясни, че градушка се е развила на 15 май 2018 г. и в защитаваната територия в Монтана, Враца и Плевен. „Приведените към 100% поразени от градушка площи са около 2000 дка“, поясни министърът и добави, че трябва да се създаде съвременна система за противоградова защита. Според Порожанов основните елементи в нея предвиждат пълно обхващане на територията на страната. В момента ракетният способ покрива 11 млн. дка земеделски земи и 17 млн. дка с урбанизираните територии към тях. По думите на министъра за останалата част от територията трябва да се въведе самолетен способ, който е много по-евтин, отколкото \"да тръгнем с оръдия и площадки, и т. н.\". Министър Порожанов е убеден, че използването и на авиация ще даде възможност за защита не само на земеделските земи, но и на урбанизираните територии. За реализация на тези аспекти от реформата вече са осигурени инвестиции за изграждането до края на 2018 г. на 36 нови ракетни площадки, купени са 4 радара, а два са вече монтирани.", "date": "2018.06.01", "title": "5000 ракети били изстреляни срещу градоносни облаци"}
{"url": "https://www.monitor.bg:443/bg/a/view/beroe-specheli-detski-turnir-i-nagrada-ot-berbatov-101352", "text": "„Берое“ (Стара Загора) спечели тазгодишното издание на детския турнир „Данониада“, след като победи с 2:0 „Локомотив“ (Пловдив) на финала. Зелените, водени от треньора Иван Желев, стигнаха до успеха с попадения преди почивката на Димитър Николов и Димитър Диклев. Така „Берое“ си осигури участие на Световните финали „Данон“ догодина, когато се навършват 100 години от създаването на компанията. За Испания ще пътува и шампионът, който ще бъде излъчен през 2019 г. Един от най-успешните български футболисти и дългогодишен патрон на турнира Димитър Бербатов връчи наградите на победителите и на всички останали отбори, като пожела най-вече на загубилите да не се отказват, а да работят повече. \"И аз съм бил на ваше място, губил съм, така че знам какво е. Това е само началото, това не е краят на вашата кариера. Следвайте мечтите си и един ден можете да стигнете много далече“, окуражи Бербатов малките футболисти. В своята група „Берое“ победи „Национал“ (София) с 3:0, завърши 1:1 с „Локомотив“ (София) и в решителния мач пречупиха „Черноморец“ (Бургас) с 1:0. Другият финалист „Локомотив“ (Пловдив) отстрани „Литекс“ (Ловеч), „Добруджа“ и „Фортуна“ (Плевен). 3-ото място остана за „Черноморец“, а след тях се класираха „Литекс“, „Локомотив“ (София), „Добруджа“ (Добрич), „Фортуна“ (Плевен) и „Национал“ (София). Наградата за най-добър вратар получи Богомил Александров от победителите, който пусна само едно попадение в целия турнир. Стоян Пергелов от „Черноморец“ (Бургас) стана голмайстор на турнира с 4 точни попадения, а „Локомотив“ (Пловдив) взе наградата за феърплей. Иначе всички отбори получиха възпоменателни купи и се снимаха с легендата на българския футбол Димитър Бербатов.", "date": "2018.06.01", "title": "„Берое“ спечели детски турнир и награда от Бербатов"}
{"url": "https://www.monitor.bg:443/bg/a/view/mojat-plan-za-ljatoto-po-100-000-megabajta-vseki-mesec-101356", "text": "Летните месеци ще са пълни с безкрайни интернет емоции. От днес потребителите на VIVACOM, които сключат нов или преподпишат съществуващ договор за мобилни услуги, ще получат бонус - по 100 000 MB интернет на максимална скорост. Допълнителните мегабайти са месечни и могат да се използват в рамките на първите три месеца от подписването на договора. Това означава, че клиентите на телекома, които изберат своя план, ще си подсигурят свободно сърфиране в мрежата за цяло лято. Гледане на видеа от плажа, споделяне на всеки специален момент онлайн, видео разговори, работа от вилата, гейминг до превъртане на любимата игра – всичко е възможно със 100 000 мегабайта на разположение в 4G мрежата с най-добро покритие на населението. Промоцията ще е валидна за всички планове за гласови услуги от SMART M+ до SMART XL+. Така и потребителите на по-достъпни тарифи като SMART M+ за 19,99 лв. на месец ще имат на разположение допълнителни 100 000 мегабайта за всеки от първите 3 месеца. Бонус мегабайти ще получат и абонатите, които изберат някой от пакетите за мобилни данни от i-Traffic M+ до i-Traffic XXL+. Цените на тарифите варират от 16,99 лв. до 39,99 лв. на месец. Атрактивното предложение за двете услуги важи както за частни, така и за бизнес клиенти, при сключване на нов или преподписване на съществуващ договор за две години.", "date": "2018.06.01", "title": "Моят план за лятото – по 100 000 мегабайта всеки месец"}
{"url": "https://www.monitor.bg:443/bg/a/view/rusnaci-s-interes-kym-bylgarski-lekarstva-i-hranitelni-dobavki-101345", "text": "Интерес към българските лекарства и хранителните добавки има сред компаниите от фармацевтичния бранш в Русия, съобщиха от Българо-руската търговско промишлена палата, която е организатор на българо-руски бизнес форум на тема „Медицина и фармация – 2018“. Във форума ще участват представители на Българския фармацевтичен съюз, поканени са браншовата стопанска камара на търговците - дистрибутори на едро на лекарствените средства и медико-санитарни и билкови препарати, на асоциацията на търговците на медицински изделия, асоциацията за етерични масла, парфюмерия и козметика, асоциацията за лекарствена информация и др. От руска страна участие са заявили от Асоциацията на руските фармацевтични фирми, както и компании, които се занимават с производство и търговия на медицински продукти, както и големи обединения в лицето на Търговско-промишлените палати на Московска и Тамбовска област. Към руската делегация ще се присъедини и Пятигорската ТПП с нейните санаторно-курортни организации, заяви Георги Минчев, председател на Българо-руската търговско промишлена палата. Събитието ще се проведе на 13 юни 2018 г. в София, а домакин на проявата ще бъде Българската търговско-промишлена палата. Основната тема на една от кръглите маси по време на форума е насочена към иновативните технологии за производство на медицинска техника, изделия и лекарства, и биотехнологиите. Участниците в събитието ще има възможност за срещи във формат b2b. „Като организатори на форума разчитаме да се постигнат конкретни резултати между фирмите от двете страни в областта на инвестициите и обмена на иновации“, заяви още председателят на Българо-руската търговско-промишлена палата Георги Минчев.", "date": "2018.06.01", "title": "Руснаци с интерес към български лекарства и хранителни добавки"}
{"url": "https://www.monitor.bg:443/bg/a/view/otkriha-centyr-za-nastanjavane-ot-semeen-tip-za-deca-bez-uvrejdanija-v-dolna-banja-101359", "text": "Нов Център за настаняване от семеен тип за деца без увреждания и Преходно жилище за деца в Долна баня откри министърът на труда и социалната политика Бисер Петков. В двете нови социални услуги ще бъдат настанени децата от Дома за деца, лишени от родителска грижа „Констанца Ляпчева“, който се закрива от 1 юни 2018 г. Сградата е реконструирана със средства, предоставени от държавния бюджет на община Долня баня и е обзаведена за целите на двете нови услуги, като за всяка от тях е обособен отделен вход. Министър Петков поздрави децата, които ще ползват новите социални услуги и им пожела много здраве, късмет и успех в живота. „Сигурен съм, че ще се чувствате в обновената сграда като в свой дом, ще продължавате да се учите, растете, играете и да постигате мечтите си“, обърна се той към момчетата и момичетата. Преобразуването на дома в две нови социални услуги показва, че деинституционализацията има смисъл, добави още той. Той изказа благодарност и на социалните работници и възпитателите в социалните услуги за всеотдайните грижи, които полагат за децата.", "date": "2018.06.01", "title": "Откриха Център за настаняване от семеен тип за деца без увреждания в Долна баня"}
{"url": "https://www.monitor.bg:443/bg/a/view/sofijski-fish-za-8-lv-specheli-ford-fiesta-101343", "text": "Лекият автомобил \"Форд Фиеста\" от \"Втори ТОТО шанс\" за играта \"6 от 49\" е най-атрактивната печалба в тираж №43 на БСТ. Той се падна при тегленето на жребия на номера на фиш, пуснат в София. Късметлията е играл с 4 обикновени комбинации при абонамент за 2 тиража за сумата 8 лева. Най-много пари от тиража - 19 370,30 лева, ще прибере играч, уцелил единствената тройка в \"Тото Джокер\" за 19 247,61 лева и 3 двойки по 51,00. Той е заложил на една комбинация за \"6 от 42\" и на 4 за \"Джокера\" за 1,55 лева. В I теглене на \"5 от 35\" има 4 петици по 6270,60 лева. Едната от тях падна заедно с 10 четворки по 60,10 лв. и 10 тройки по 4,10, с което се събраха 6912,60 лв. Уцелени със със 7 числа пълно комбиниране (ПК) в 1 област и обикновено попълване в 3 други за 16,80 лв. Джакпотът в \"6 от 49\" порасна с нови 60 261,56 лв. за последните 3 дни и достигна 4 193 889,07 лева. Очаква се до утре той да скочи с още към 75 000. В \"6 от 42\" чакат 761 134,21 лева и към тях ще се прибавят към 20 000. В \"5/50 - 1/12 Зодиак\" си стоят непроменящите се 3 млн. лв, а в \"Рожден ден\" се събират към 13 000. Така общо във всички сумата ще мине 8,06 млн. лева.          Числа - (14, 16, 23, 28, 33, 46); 6 - няма, 5 - 3 по 6695,70 лв., 4 - по 62,40 лв., 3 - по 4,40 лв.; ДЖАКПОТ: 4 193 889,07 лв.  Числа - (2, 10, 15, 16, 21, 25); 6 - няма, 5 - 4 по 2661,10 лв., 4 - по 37,10 лв., 3 - по 3,50 лв.; ДЖАКПОТ: 767 134,21 лв.  I теглене - (1, 9, 13, 21, 34); 5 - 4 по 6270,60 лв., 4 - по 60,10 лв., 3 - по 4,10 лв.; II теглене - (2, 4, 5, 8, 28); 5 - няма, 4 - по 157, 50 лв., 3 - по 6,50 лв.  Числа - (23, 28, 31, 37, 47); Зодия 10 - Козирог: 5+1 - няма, 5 - няма, 4+1 - няма, 4 - 1 от 500,00 лв., 3+1 - 24 по 100,00 лв., 3 - 155 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв. : Позиции - (3, 6, 9); Цифри – (0, 9, 7); 3 - 1 от 19 217,30 лв., 2 - 377 по 51,00 лв.; ДЖАКПОТ: 0,00 лв. : Година 14, месец 05, дата 16, ден 6; I група - няма, II - 1 от 447,80 лв., III - няма, IV - 3 по 74,60 лв., V - 10 по 22,40 лв., VI - 10 по 17,90 лв., VII - 13 по 17,20 лв., VIII - 22 по 8,10 лв., IX - по 4,00 лв., X - по 4,80 лв., XI - по 3,20 лв., XII - по 1,80 лв., XIII - по 1,90 лв., XIV - по 0,99 лв., XV - по 1,20 лв.; ДЖАКПОТ: 11 068,82 лв.", "date": "2018.06.01", "title": "Софийски фиш за 8 лв. спечели \"Форд Фиеста\""}
{"url": "https://www.monitor.bg:443/bg/a/view/lidl-dava-stipendija-za-naj-dobrija-si-praktikant-101342", "text": "Едногодишна стипендия за първата учебна година като студент – това ще бъде голямата награда, която ще получи един от касиер-продавач практикантите, преминали успешно практикантската програма на Лидл България. Тазгодишното шесто издание на лятната платена практика на компанията ще се проведе от 16 юли до 31 август в магазините на веригата в цялата страна, като до 10 юни всички ученици в XI и XII клас могат да кандидатстват, като изпратят CV. След края на програмата практикантите ще могат да споделят своите впечатления, като се включат в специална анкета за обратна връзка. Тя ще им осигури участие и в томбола за спечелването на три награди. Като първа награда един от практикантите ще получи едногодишна стипендия в размер на 100 лв. всеки месец за първата учебна година в периода на следването си. Като втора и трета награда компанията ще предостави месечни ваучери за храна на стойност 50 лв. и 30 лв. за период от 6 месеца. Практикантската програма на Лидл България дава възможност на младите хора да подпишат първия си трудов договор и да добият ценен професионален опит, като станат част от екипа на лидера на търговията на дребно в Европа в продължение на месец и половина. За периода на цялата практика младежите ще получават чисто възнаграждение в размер на 540 лв. при 6-часов работен ден, от понеделник до петък, както и допълнителни 60 лв. под формата на ваучери за храна. Всички кандидати трябва да имат навършени 18 години, както и да имат интерес в областта на търговията. Практикантите ще видят отвътре как работи една голяма международна компания и ще имат възможност да почерпят от богатия световен опит и практики на веригата. Те ще научат основните принципи в комуникацията с клиенти, стоковата подредба, асортимента, както и какви са основните процеси и дейности във водещата търговска верига. Те ще имат и ментор, който ще им помогне да се интегрират в екипа на компанията.", "date": "2018.06.01", "title": " Лидл дава стипендия за най-добрия си практикант"}
{"url": "https://www.monitor.bg:443/bg/a/view/boksiorkite-shte-gonjat-7-finala-na-evropejskoto-101350", "text": "Всички 7 състезателки да стигнат до финалите на своите категории на предстоящото европейското първенство бокс за жени, е амбицията на българските националки. 11-ият континентален шампионат ще се проведе от 5 до 12 юни в столичната зала „Асикс Арена“ с участието на боксьорки от 33 страни. Севда Асенова, Станимира Петрова и Деница Елисеева имат да защитават титлите си от последното европейско, на което отново София бе домакин през 2016 г. От тях само Севда ще боксира в категорията си от преди две години – до 48 кг. „Няма какво да се притесняваме от съперничките, ние сме достатъчно титулувани особено на европейско ниво, така че нека те се боят от нас“, коментира Станимира Петрова, която ще преследва титлата в кат. до 57 кг. „Роден съм под щастлива звезда, защото това е най-добрият отбор на България в женския бокс за всички времена. Горд съм, че мога да му бъда треньор. Гоним добро представяне, дано да имаме късмет и при жребия“, коментира старши треньорът на националния ни тим Фикрит Ереджебов. Освен трите еврошампионки в първенството ще участват още Габриела Димитрова (кат. до 51 кг), Стойка Петрова (54), Мелиз Йонузова (64) и Аслъхан Мехмедова (69).  ", "date": "2018.06.01", "title": "Боксьорките ще гонят 7 финала на европейското"}
{"url": "https://www.monitor.bg:443/bg/a/view/ludogorec-si-vze-trenior-ot-atletiko-madrid-101357", "text": "„Лудогорец“ осъществи пореден сериозен удар, след като привлече кондиционен специалист от екипа на Диего Симеоне в „Атлетико“ (Мадрид). Това е Иван Рафаел Диас, който през последните 12 години неизменно работи за настоящия шампион в турнира Лига Европа. Роденият през 1978 година треньор е трупал опит още в “Реал” (Мадрид) и “Хетафе”. За последно Иван Диас води загрявката на „дюшекчиите“ преди началото на финала в Лига Европа срещу “Марсилия” на стадиона в Лион на 16 май 2018 г. Заедно с привлечения наскоро шотландски кондиционен треньор и специалист по спортни науки Йън Кол, Диас ще се грижи за физическата подготовка на “Лудогорец”. “Целта на привличането на високо квалифицирани специалисти е да се подобри кондиционният капацитет на отбора с цел повишаване на конкурентоспособността в мачовете от европейските клубни турнири“, съобщиха от лагера на шампионите. Иван Диас ще се присъeдини към щаба на Димитър Димитров за началото на лятната подготовка идния понеделник. Треньорска новина имаше и в „Царско село“. Участникът във Втора лига уволни Велислав Вуцов след само 20 дни начело на тима. Причината за раздялата е фактът, че ексцентричният специлист не успя да класира „царете“ в елита и загуби баража срещу „Витоша“. Малко по-късно от клуба обявих и името на новия треньор – Никола Спасов. Адмирала, както е известен спецът, се завръща начело, след като води „Царско село“ за последно през есента. След това спечелилият Купата на България с „Черно море“ наставник замина да работи в Казахстан, където водеше местния „Казъл Жар“, но бе уволнен зради незадоволителни резултати.", "date": "2018.06.01", "title": "„Лудогорец“ си взе треньор от „Атлетико“ (Мадрид)"}
{"url": "https://www.monitor.bg:443/bg/a/view/70-godishna-priemna-majka-se-griji-za-tri-deca-101351", "text": "70-годишна жителка на Сливен е станала приемна майка на три деца, съобщи областният управител Чавдар Божурски и припомни, че през 2009 година в Града на 100-те войводи е имало само 3 такива жени, а сега те са станали вече 36. 70-годишна жителка на Сливен е станала приемна майка на три деца, съобщи областният управител Чавдар Божурски и припомни, че през 2009 година в Града на 100-те войводи е имало само 3 такива жени, а сега те са станали вече 36. Възрастната Маргарита Маринова поела тежкия кръст на приемната родителка преди 5 години, до момента се е грижела за три деца, едното от които вече е намерило своите осиновители. В момента при нея е 8-годишно момченце, което е имало сериозни говорни проблеми, но постепенно те отзвучали. За неговото по-малко братче се грижи дъщерята на Маргарита. „Никога не е късно да посветиш живота си на малките, да се грижиш за тях, да замениш поне в известна степен истинската майка…“, коментира Маргарита Маринова, която бе удостоена с приза „Майчино сърце“. Наградата е учредена през 2009 година от неправителствените организации „За духовни и социални дейности“, Демократичния съюз на жените и  фондация „Рози“ и е под патронажа на сливенския губернатор. Връчва се традиционно на 1 юни като основната й цел е да бъдат популяризирани приемните грижи.", "date": "2018.06.01", "title": "70-годишна приемна майка се грижи за три деца"}
{"url": "https://www.monitor.bg:443/bg/a/view/verdasko-sprja-grisho-v-tretija-kryg-na-rolan-garos-101339", "text": "Най-добрият български тенисист Григор Димитров отпадна в третия кръг на Откритото първенство на Франция. Той отпадна в най-престижната надпревара на клей, след като беше победен от 35-ия в световната ранглиста - Фернандо Вердаско (Исп) с 6:7(4), 2:6, 4:6 за 2 часа и 24 минути игра.   Мачът се игра на корт №1. В него първата ни ракета не успя да се противопостави подобаващо на съперника си, игра нервно и с множество грешки В първия сет Гришо пропиля 4 сетбола и загуби тайбрека. С това игровият му ритъм се провали и той потърси причината в своите ракети. Между двата сета счупи една в яда си, след като тъкмо я бе сменил непосредствено преди началото на “дългия гейм”, защото предишната му се скъса. Във втората част явно нищо не му вървеше, а показа и признаци на умора. В третата направи 2 пробива, но допусна три брейка и загуби мача при свой сервис. За цялото време допусна 44 непредизвикани грешки срещу 31 на своя съперник. Така Димитров остана без победа над тенисист от топ 50 на \"Ролан Гарос\". Там равносметката за него е 7 победи и 8 загуби. Той обаче все още има шанс да се завърне в топ 4, ако Марин Чилич не стигне до 1/4-финалите на \"Ролан Гарос\". Хърватинът играе със Стив Джонсон от САЩ в третия кръг. „Разбира се, че всеки мач с Фернандо е труден, призна след загубата първата ни тенис ракета. - Никога не е лесно срещу него. Загубих от Вердаско по-рано през годината в оспорван двубой, днес беше същото. Какво мога да кажа? Жалко е, защото се чувствах добре физически. Но мисля, че изпуснах нервите си в началото на първата част и я загубих. След това беше трудно да се върна в играта...За жалост често спирам тук – на този етап. Винаги съм се чувствал добре в Париж, но на корта никога не съм успявал да го покажа...Наистина очаквах да се представя по-добре на червено В последните мачове, в които участвах, в Мадрид, Рим, Париж, всичко беше в моите ръце. Вината е изцяло моя. Трябва да тегля чертата и да отправя поглед към бъдещето. В тениса една седмица може да преобърне нещата за теб. Но се нуждая от малко време, за да преценя къде сгреших.\"", "date": "2018.06.01", "title": "Вердаско спря Гришо в третия кръг на „Ролан Гарос“"}
{"url": "https://www.monitor.bg:443/bg/a/view/shofioryt-ubil-bremennata-severina-i-myja-j-ostava-v-aresta-101340", "text": "Украинецът Станислав Пислар, който уби на магистрала „Тракия” с тира си бременната в 7-ия месец Северина Коралска на 33 г. и бащата на нероденото й дете Ивайло Минчев на 35г. , остава в ареста. В съдебната зала плътно зад тираджията бяха неговата майка и съпруга, които не спираха да плачат. „Не помня какво се случи”, каза на влизане в съдебната зала 28-годишният тираджия. Най-вероятно той е заспал зад волана, след което големият му камион с латвийска регистрация е преминал мантинелата между двете платна на аутобана, навлязъл е в насрещното, където първо е отнесъл аварийна количка за ремонт на шосето, след това челно е блъснал аудито на Северина и Ивайло. Двойката е пътувала от Бургас към София, за да може бременната жена да бъде прегледана от лекар. Прокуратурата настоя за постоянен арест за 28-годишния шофьор, тъй като той няма постоянен адрес у нас и може да се укрие, и да напусне страната ни. Пробата за алкохол на Станислав Пислар била отрицателна. По повдигнатото му обвинение шофьорът го грози затвор от 5 до 20 години. Определението на съда не е окончателно и може да бъде обжалвано пред апелативния съд в Пловдив.", "date": "2018.06.01", "title": "Шофьорът, убил бременната Северина и мъжа й, остава в ареста"}
{"url": "https://www.monitor.bg:443/bg/a/view/v-kazanlyk-uchenik-na-zlatnija-teo-stana-pocheten-grajdanin-101330", "text": "  41-годишен професор по квантова физика от САЩ е най-новият почетен гражданин на Казанлък, където вървят 115-те празници на розата. Проф. Теньо Попчминчев , който е сред учениците от златната школа на физика Теодоси Теодосиев пристигна в родния си град от Сан Диего, Калифорния, където в момента изгражда няколко нови лаборатории и продължава изследванията си в областта на лазерните лъчи 41-годишен професор по квантова физика от САЩ е най-новият почетен гражданин на Казанлък, където вървят 115-те празници на розата. Проф. Теньо Попчминчев , който е сред учениците от златната школа на физика Теодоси Теодосиев пристигна в родния си град от Сан Диего, Калифорния, където в момента изгражда няколко нови лаборатории и продължава изследванията си в областта на лазерните лъчи. Той посвети  наградата на своите преподаватели Теодоси Теодосиев и проф. Иван Христов от СУ „Св. Климент Охридски“ и припомни, че точно Тео го е насочил към физиката, след като бил приет за ученик в казанлъшката природоматематическа гимназия „Академик Никола Обрешков“ . През есента на м.г. проф. Попминчев получи грант в размер на 1,7 млн евро от европейския съвет за научни изследвания, за да реализира във Виенския технически университет нов проект в областта на лазерните и рентгенови технологии. „Когато създадохме с участието на брат ми Димитър нашето „швейцарско светлинно ножче“ бяхме щастливи да видим лазерна светлина в рентгеновия спектър.Сега  вече знаем, че можем да манипулираме не само класическите  свойства на светлината , а и квантовите й свойства! Това ще ни позволи да изследваме материалите от нашия, ХХІ век“, сподели той преди да получи плакета с герба на родния си град от кмета Галина Стоянова.  „В момента съм „разкъсан“ между Сан Диего и Виена, имам свои студенти от Китай в САЩ и от Европа в австрийската столица, надявам се скоро сред тях да има и българи. Заедно с Теодоси Теодосиев стартирахме паралелни олимпиади  по физика в България и отвъд Атлантическия океан, щастлив съм да кажа, че поне засега българчетата се очертават като по –талантливи от връстниците си в Щатите.“  , коментира още проф.  Попминчев, който стана притежател на  наградата „Питагор“ през  2016 г. , след като преди това беше подреден сред десетте най-млади и перспективни учени по класацията на авторитетното американско списание Science News“. Преди да положи подписа си в книгата за почетните граждани на Казанлък той напомни на младите физици, че „Разликата между трудното и невъзможното е малкото …време!“, след което добави наученото преди 20 години от Тео: „Търпението е „долното До“ на успеха!“. Заедно с проф. Теньо Попминчев  почетното звание получи и хореографът Христо Стоянов, който вече 43 години е главен художествен ръководител на фолклорния ансамбъл при дома на културата „Арсенал“. През м.г. фолклористът бе удостоен от императора на Япония  Акихито с  Орден на изгряващото слънце - Сребърни лъчи.", "date": "2018.06.01", "title": "В Казанлък Ученик на златния Тео стана почетен гражданин"}
{"url": "https://www.monitor.bg:443/bg/a/view/ujnite-plajove-v-slynchev-brjag-i-nesebyr-otkriha-sezona-101348", "text": "Южните плажове в Слънчев бряг и Несебър откриха официално „Сезон 2018”. В Слънчев бряг девет спасителни поста ще бдят за сигурността на туристите на ивиците, а летуващите ще разчитат на смелостта и бързината на общо 18 обучени водни спасители. Към момента най-младият спасител на южната ивица е 23-годишен, а най-възрастният - на 43 г. Всеки спасителен пост разполага с необходимото задължителното оборудване, а на целият отряд в кризисна ситуация са на разположение джетове. Спасителите разполагат с плавници, шнорхели, буйове, въжета, бинокли, мобилни станции и друго оборудване Осигурена е и медицинска служба, която може да окаже помощ в случай на нужда. С шамандури са обозначени и зоните за къпане. Въпреки, че туристическият сезон постепенно набира скорост, вече има смелчаци, готови да преживеят полет над морето с парашут, теглен от скутер. Морската вода пък вече достига 22-23 градуса и е добра за къпане. Спасителите предупреждават туристите да бъдат особено внимателни, когато използват вълните, за да ги изтласкват до брега. Трябва да се прави разлика между различните типове вълнение - мъртво, ветрово и прибойно, каза старши спасителят Здравко Кутрев. Особено опасно е мъртвото, при което скачащите на вълните туристи се приземяват на дънни ями или попадат в течения. В Несебър стартът на туристическият сезон бе даден с откриването на сърф-училище край морето. Цената на пакет от 6 часа с индивидуален инструктор е 320 лв. На Южния плаж в Несебър плажуващите могат да избират между разнообразни забавления. За любителите на по-екстремни изживявания са водните джетове и парасейлинга, както и уиндсърфа. На ивицата има още надуваеми банани и рингове, теглени от моторница. Цените на водните атракциони остават без промяна от миналия сезон.  Въпреки, че в края на февруари морето погълна цялата пясъчна ивица, днес тя е възстановена изцяло.", "date": "2018.06.01", "title": "Южните плажове в Слънчев бряг и Несебър откриха сезона"}
{"url": "https://www.monitor.bg:443/bg/a/view/uchenici-i-deca-lisheni-ot-roditelski-griji-meriha-sili-vyv-futbolen-turnir-101341", "text": "Футболен турнир между ученици от столични училища и техните връстници, лишени от родителски грижи проведе Държавна агенция за закрила на детето (ДАЗД). 6 отбора мериха сили в състезанието, а първо място завоюваха момчетата от футболен клуб „Национал“. Престижното второ място зае отборът на Дома за деца, лишени от родителска грижа „Асен Златаров“, гр. Враца, а футболистите на ФК „Конкордия“ са на трето място. Наградите бяха връчени от треньора на националния отбор по футбол Петър Хубчев и председателят на агенцията за закрила на детето д-р Елеонора Лилова. Спортното дерби се проведе на стадион „Академик 4-ти километър“, а партньори на ДАЗД бяха Министерството на младежта и спорта и Български футболен съюз.  ", "date": "2018.06.01", "title": "Ученици и деца лишени от родителски грижи мериха сили във футболен турнир"}
{"url": "https://www.monitor.bg:443/bg/a/view/sinan-sakich-ni-napusna-101331", "text": "Сръбският певец Синан Сакич ни напусна на 61 години рано тази сутрин. Той издъхна в Белград след тежко заболяване. Миналата година балканската звезда претърпя операция за стент, който е трябвало да бъде поставен в жлъчните пътища. Още тогава обаче лекарите го предупредили, че това е само временно решение, тъй като е необходимо да претърпи трансплантация на черния дроб. Преди няколко дни той е трябвало да замине за Падуа, където да бъде извършена трансплантацията. Синан Сакич е роден на 13 октомври 1956 г. в Лозница. Сред най-знаковите му хитове са Pijem na eks, Kuda Ides, Sreco Moja, Minut, dva и много други.", "date": "2018.06.01", "title": "Синан Сакич ни напусна"}
{"url": "https://www.monitor.bg:443/bg/a/view/30-mln-lv-dyrjavni-pari-shte-sa-nujni-za-bezplatni-preduchilishtni-101335", "text": "30 млн. лв. ще трябва да отпусне държавата ако предучилищните форми на обучение за 5 и 6-годишните станат безплатни за семействата. Това стана ясно по време на старта на кампанията на обмудсмана Мая Манолова, която е под надслов „Без такса в детските градини“. Според Манолва е необходимо общините да бъдат подкрепени от държавата, а проблемът с таксите идвал от т.нар. скрити разходи. Такива са разноските за храна, вода, различни консумативи и ремонти по сградния фонд. Манолова изтъкна, че в 12 общини няма никакви такси за децата на възраст между 2 и 6 години, в 13 няма такси за 5-6 годишните. 66 млн. лв. пък би струвало на държавата ако детските градини станат безплатни за всички подрастващи, стана ясно още. Според Евгения Волен, която е директор на „Развитие и учение“ към „Тръст за социална алтернатива“, поемането на забавачка за всички деца би представлявало едва 5% от общия бюджет на ресорното министерство. Според проучване на Световната банка трима от четирима родители искат детската градина да е безплатна. По време на срещата стана ясно, че в администрацията на омбудсмана са получени 52 жалби относно обхвата на подрастващите в предучилищна подготовка и липсата на места в детските градини и ясли. Мая Манолова ще работи и по проблема с приема на децата. Така например в София не достигат места за 4200 малчугани. Освен по-малко места в някои общини липсват и детски градини. Очаква се през 2019г. да бъдат открити още 8 градини на територията на Столична община.    ", "date": "2018.06.01", "title": "30 млн. лв. държавни пари ще са нужни за безплатни предучилищни "}
{"url": "https://www.monitor.bg:443/bg/a/view/izgrajdaneto-na-peshehodnija-nadlez-na-pyt-ii-99-burgas-sozopol-pri-s-atija-zapochva-v-ponedelnik-101334", "text": "В понеделник започва изграждането на пешеходния надлез на път II-99 Бургас - Созопол, при с. Атия. Председателят на Управителния съвет на Агенция „Пътна инфраструктура“ инж. Дончо Атанасов е на посещение в Бургаска област и получи днес от кмета на община Созопол Панайот Рейзи разрешението за строеж на съоръжението. Надлезът ще бъде с два асансьора и ще е изграден на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички пешеходци. Строително-монтажните работи ще се извършват без спиране на трафика по второкласния път. Необходимо е шофьорите да карат изключително внимателно и да спазват стриктно пътната сигнализация. Агенция „Пътна инфраструктура“ ще изиска от изпълнителя да работи максимално мобилизирано, за да може предвидените дейности да завършат колкото се може по-бързо. По договор срокът за изпълнение е 45 дни. Строително-монтажните работи на надлеза ще бъдат извършени от „ИСА 2000“ ЕООД. Стойността на СМР е 268 258,94 лв. без ДДС.", "date": "2018.06.01", "title": "Изграждането на пешеходния надлез на път II-99 Бургас - Созопол, при с. Атия започва в понеделник"}
{"url": "https://www.monitor.bg:443/bg/a/view/biznesyt-prognozira-ryst-na-ikonomikata-ot-4-2-101338", "text": "Българската икономика може да отчете 4.2% икономически ръст, ако се решат проблемите с липсата на работна ръка. Това каза председателят на УС на Асоциация на индустриалния капитал на България Васил Венев по време на семинар относно политиката за сближаване на ЕС в София. В първото тримесечие на годината отбелязаният ръст е 3,5%. В сравнение с останалите средноевропейски държави, България се развива с 50% по-бързо. „България изпълнява устойчиво всички критерии за влизането й в Еврозоната, което би я укрепило, а не отслабило”, каза още Велев. Остават 30 дни до края на българското председателство. Трите теми, които се разглеждат, са свързани със сигурността, дигитализацията и положението в Западните Балкани. Освен икономиката, Европейският съвет ще обсъди и новата кохезионна политика, предложена на 29 май и предизвикала неодобрението на много страни. Председателят на Комитета за регионално развитие Искра Михайлова коментира промените в бюджетът по политиката за сближаване в размер на 373 млрд. евро. Към момента се предвиждат намаление с 30 млрд. евро на средствата за Централна и Източна Европа и увеличение на парите за Южна Европа. Испания, Гърция и Италия ще получат повече средства за сметка на Унгария, Полша и Чехия. За България също се предвижда ръст, който ще е в размер на 8%. В края на месеца се очаква лидерите да обсъдят предложението за промени в граничния контрол и в системата за убежища. „Надяваме се, че лидерите на Европейския съвет ще могат да постигнат компромисно решение и съгласие върху принципите на новата философия за по-добра сигурност и охрана”, каза министърът на Българското председателство на Съвета на ЕС Лиляна Павлова. Друга точка, върху която се спря министър Павлова по време на семинара, бе дигитализацията. Според статистиката 9 от 10 работни места ще изискват цифрови умения до 2020 година. „Не е въпрос на избор, а на бързо действие”, каза още министърът на Българското председателство на Съвета на ЕС. По думите й, за да бъдем конкурентоспособни, трябва да решим проблемите с цифровите умения и с личните данни възможно най-бързо.", "date": "2018.06.01", "title": "Бизнесът прогнозира ръст на икономиката от 4.2% "}
{"url": "https://www.monitor.bg:443/bg/a/view/roditelite-na-deca-s-uvrejdanija-s-palatkov-lager-pred-narodnoto-sybranie-101336", "text": "Родители на деца с увреждания опънаха палатков лагер пред Народното събрание в знак на протест срещу политиките, насочени към хората в неравностойно положение. Демонстрацията започна в 11 часа, а участниците бяха с тениски с надпис “Системата ни убива”, както и на предишните си национални протести. Майките на децата с увреждания обявиха, че ще стоят в палатковия лагер безсрочно и ще дежурят, докато социалната политиката не се променни. Протестиращите настояват за нова система за оценка на увреждането и потребностите на човека, породени вследствие на заболяването.Те искат още финансовата подкрепа да включва месечна издръжка поради увреждане, технически помощни средства, както и лична помощ под формата на подкрепа в дома и на работното място. Според родителите трябва да се въведе понятието “личен бюджет”, в който личната помощ да е ясно регламентиран. Министърът на труда и социалната политика Бисер Петков дойде и разговаря с протестиращите. Той посочи, че се работи по нов закон за хората с увреждания и родителите на деца с увреждания вече имат свои представители в работната група, а срокът, който са си поставили за изготвянето на новия закон е краят на юли.    ", "date": "2018.06.01", "title": "Родителите на деца с увреждания с палатков лагер пред Народното събрание"}
{"url": "https://www.monitor.bg:443/bg/a/view/gangster-1-na-polsha-se-vryshta-v-rodinata-101321", "text": "Гангстер № 1 на Полша Михал Костшева с прякор Каиша на 45 години се връща обратно в родината. Окръжният съд в Пловдив реши да удовлетвори искането полякът да отпътува с белезници към страната си, реши председателят на тройния състав съдия Михаела Добрева. Това стана ясно по време на делото за разглеждане на европейската заповед за арест, издадена през ноември 2011г. от окръжния съд в полския град Ополе и изпратена до нашите власти. Каиша напуснал родината си през 2007г., след като бил осъден на 6г. и 10 м. затвор за производство и разпространение на дрога. Оставали му да излежи още 4г. 9 м. и 2 дни, когато бил пуснат в домашен отпуск и не се върнал повече зад решетките, гласи версията на властите. Версията на самия Михал е друга – лежал в следствения арест твърде дълго без присъда и бил освободен с решение на съда в Страсбург, след което напуснал Полша. Първо заживял няколко години в Чехия, а от около 2 години бил в България. Преминал границата безпрепятствено, защото идвал от страна членка на ЕС. Имал късмет да не бъде проверен. Установил се в Пловдив, където живеел първо в район „Тракия”, а после се преместил в кв. „Каменица”. Приятелката му често пътувала от Полша към Пловдив, за да се виждат. Явно, чрез нейните воаяжи службите успели да хванат следите на Михал Костшева и да го проследят до бунгалото в село Оризари, където бил арестуван на 24 май т.г. Пред окръжния съдия Михаела Добрева Каиша отказа да бъде екстрадиран в родината си. Там освен остатъка от неизлежаната присъда срещу него се води висящо досъдебно производство за други 17 престъпления, свързани с дрога, изнудване и грабеж с цел 400 000 евро откуп, противозаконно лишаване от свобода на друго лице и присвояване на л.а. Ауди А4. Другите престъпления, за които тече разследване в родината му са: принуда на собственик на дискотека да плаща за въображаема охрана и да търпи разпространение на дрога, използване на физическа сила и привеждане в безпомощно състояние на поляк и отнемане на вещи от него, принуда на друго лице да се разпорежда с 2600 злоти от здравния фонд в град Ополе. Разследван е и за заплаха срещу сънародник и семейството му, че ако не плати дълга си, ще му се случи най-лошото. „Не съм съгласен да бъда екстрадиран. Престъпленията, в които ме обвиняват, не са мои. Защото това бяхме 25 човека. По време на съдебното заседание прокурорът е написал така все едно аз съм извършил всяко едно от тези престъпления. В Полша щях да лежа 20 години, а не 6, ако ги бях извършил. Много от тези престъпления бяха премахнати на втора инстанция”, каза пред съдия Добрева Костшева. След което започна да говори, че през ноември 2007г. бил оправдан от съда в Страсбург. „Имаше присъда от съда в Страсбург, че ме оправдават, защото съм обвинен в извършването на много престъпления в различни градове по едно и също време, което физически не е възможно. Така че това са грешки. От 2007г. не съм в Полша. Не съм бягал. Напуснах страната, защото имам личен конфликт с прокурора”, каза още закопчаният. В съдебната зала плътно зад и до Михал бе приятелката му, пристигнала за делото специално от Полша. Русата млада красива жена търсеше всяка една възможност да се усмихне или да изпрати въздушна целувка на любимия си, прошепвайки му нещо на полски. Съдебният акт не е окончателен и може да бъде обжалван в 5-дневен срок пред апелативния съд в Пловдив.", "date": "2018.06.01", "title": "Гангстер № 1 на Полша се връща в родината"}
{"url": "https://www.monitor.bg:443/bg/a/view/kategorija-mojat-svjat-101332", "text": "В галерията може да видите творбите на децата от Ателие ,,Приказен свят'' , София, както и на ученици от гр. Попово", "date": "2018.06.01", "title": "Категория \"Моят свят\""}
{"url": "https://www.monitor.bg:443/bg/a/view/divi-jivotni-izbjagaha-ot-zoopark-v-germanija-101337", "text": "Полицията в западния германски град Люнебах застреля мечка и издирва два лъва, два тигъра и ягуар, избягали от клетките си в зоологическа градина в Западна Германия, съобщиха АФП. Властите са застреляли мечка, която също е успяла да избяга. Жителите на града са посъветвани да си останат по домовете до разрешаване на ситуацията. Полицията съобщи, че все още се вярва, че всички избягали животни са в района на частната градина \"Айфел\". Германска медия информира, че животните са успели да избягат след буря и наводнение през нощта. Зоологическата градина, открита през 1965 г., когато е имало само кучета, магарета и глигани, е дом на близо 400 животни. Всяка година е посещавана от 70 000 души. По-късно стана ясно, че животните са били изловени. В търсенето на избягалите животни участвали пожарникари, полицаи и ветеринари.", "date": "2018.06.01", "title": "Диви животни избягаха от зоопарк в Германия- хванаха ги "}
{"url": "https://www.monitor.bg:443/bg/a/view/koleveco-syshto-otiva-na-syd-101326", "text": "   Вчера прокуратурата повдигна обвинение и на бившия катаджия Никола Доганджийски, познат в Благоевград като Колевецо. При специализираната акция преди десетина дни той беше един от арестуваните със заповед за 24 часа, но припадна в арестантската килия и веднага транспортиран с линейка до кардиологичното отделение на благоевградската болница. После Колевецо беше изписан от болничното заведение, а  Окръжен съд - Благоевград му определи мярка парична гаранция от 7000 лв. Обвинението е формулирано като посредничество, което е извършвал Колевецо при взимането на рушветите.    Вчера Апелативният съд в столицата отложи делото срещу началника на КАТ „Пътна полиция“-Благоевград – ст. инсп. Данаил Стоицов и бизнесмена Бойко Шарков за следващия вторник, каза Иван Чолаков, адвокат на ст. инсп. Данаил Стоицов. Прокуратурата протестира мярката от парична гаранция и настоява Бойко Шарков да остане в ареста. Причината за отлагането на делото е болничен лист от Бойко Шарков и молба за отлагане. Както е известно на благоевградската общественост Шарков стяга сватба на сина си на 2 юни. Според прокуратурата той е участвал като помагач. Улеснил е умишлено обвиняемия Данаил Стоицов да поиска подкупите.    Напомняме, че на 25 май Окръжен съд Благоевград взе решение след близо 6-часово дело Данаил Стоицов да остане в ареста. За другия обвиняем – Бойко Иванов Шарков, съдът определи парична гаранция в размер на 7 000 лева. На 22 май в КАТ „Пътна полиция“ - Благоевград се проведе специализираната акция на сектор „Вътрешна сигурност“ към МВР и НСлС. В акцията се включи и зам.-главния прокурор Борислва Сарафов с 16 следователи от Национална следствена служба. Разпитани бяха над 15 свидетели, които подкрепят обвинителна теза за извършени престъпления по служба и корупционни престъпления”. Обискирани бяха 13 помещения – офиси във фирми, служебни помещения в КАТ и домове, както и 6 автомобила. Иззети са десетки мобилни телефони, компютри и документация: \"Използвани са най-различни оперативно-технически средства за разплитането на престъпната схема по регистрацията на автомобили и по раздаването на специални номера за колите\", каза тогава прокурор Борислав Сарафов в Благоевград.    Спрямо Данаил Стоицов, началник сектор „Пътна полиция“ при ОДМВР – Благоевград е повдигнато обвинение за три престъпления. Едното е по чл. 339, ал.1 от НК за това, че без надлежно разрешително, което се изисква по закон е държал огнестрелно оръжие и боеприпаси. Второто обвинение, което му е повдигнато е за престъпление по служба по чл. 282 от НК. То е за това, че на 04.05.2018 година е превишил правата си, като е осигурил полицейски конвой от село Дамяница до село Бело поле на тежкотоварна извънгабаритна техника в нарушение с наложената за това забрана и без да има издадено разрешение от ОПУ – Благоевград с цел да набави облага, която се изразява в незаплащане на пътни такси и от това е можело да настъпят немаловажни вредни последици. Третото престъпление, за което той е привлечен в качеството му на обвиняем е за подкуп, за това, че в качеството му длъжностно лице, заемащо отговорно служебно положение е поискал и е приел от различни лица дар и облага – пари, в размер на около 5 300 лева, вещи и услуги с имуществен характер, за да наруши и е нарушил службата си.    Бившият шеф на КАТ-Благоевград и бивш изпълнителен директор на ПФК “Пирин 1922” Малин Халачев категорично заяви, че намереното оръжие в кабинета на Стоицов по време на обиска всъщност е негово: \"Намереното оръжие е мое. Оставих го на съхранение при Д. Стоицов, тъй като трябваше да пътувам в чужбина. Откритите 5300 лева са спонсорски и бяха предвидени за предстоящия футболен турнир на МВР, който ще се проведе в курорта Албена\", коментира пред медиите Халачев.", "date": "2018.06.01", "title": "Колевецо също отива на съд"}
{"url": "https://www.monitor.bg:443/bg/a/view/nzok-vyvejda-elektronni-recepti-i-napravlenija-101325", "text": "Националната здравноосигурителна каса планира да въведе електронни рецепти и направления от началото на следващата година. Това казва директорът на \"Информационни процеси и сигурност на информацията\" във финансово-осигурителната институция Александър Огнянов пред БНТ. През 2019 г. се предвижда и обогатяване на информацията в електронните здравни досиета на пациентите. На сайта на касата вече е осигурена възможност на всеки, който притежава персонален код за достъп до услугите на НАП, да разгледа и електронното си здравно досие. Всеки здравноосигурен българин има електронно здравно досие от 2009 година. \"Посещение при общопрактикуващ лекар, посещение при лекари специалисти. Каквото е отчетено за вас, при нас може да се види\", каза още Александър Огнянов. Резултатите от изследванията не се качват в досието. В момента то е достъпно само за пациентите. \"Информацията трябва да бъде достъпна и за медицинските специалисти, смята общопрактикуващият лекар д-р Гергана Николова. - Понякога състоянието на болния е такова, че той не може да обясни добре какво се е случило в момента и къде е бил на лечение\", мотовира се тя. Предвижда се лекари и болници да получат достъп до електронните досиета, при условие че пациентите са съгласни. Очаква се с изграждането на Национална здравна информационна система догодина в електронните досиета да се качва повече информация. \"Резултатите от медицинските изследвания, резултатите от изследвания, които са проведени в болнични заведения\", изброява Александър Огнянов. Така, отн следващата година пациентите ще могат да гледат през телефона си своето Е-досие, за да са информирани какви реимунизации и изследвания следва да напарвят. Още до края на тази година болниците ще могат да качват епикризи в електронните досиета. От здравната каса напомнят, че в електронното досие пациентите могат да следят дали лекари и лечебни заведения са отчели повече от реално извършените дейности.", "date": "2018.06.01", "title": " НЗОК въвежда електронни рецепти и направления "}
{"url": "https://www.monitor.bg:443/bg/a/view/vyzstanoviha-vojnishki-pametnik-101327", "text": "Паметникът на загиналите във войните в пещерското село Капитан Димитриево бе изцяло реставриран. Построен е през 1944-1945 г. от Инициативен комитет и скулптора Борис Кадийски. Дългогодишният кмет на с. Капитан Димитриево Иван Златинов сподели, че възстановяването на паметника в първоначалния му вид е негово отдавнашно желание. Изчистването и реставрацията на паметника продължава 40 дни и е съобразено със спецификата на материала – камък варовик. Освен почистването на войнишката фигура, бе облагородено и околното пространство, както и подходът към паметника. Средствата са осигурени от Министерството на отбраната. Изпълнител на реставрацията е колектив с ръководител скулпторът Спас Киричев.", "date": "2018.06.01", "title": "Възстановиха войнишки паметник"}
{"url": "https://www.monitor.bg:443/bg/a/view/zemedelskijat-bransh-podkrepja-promenite-v-shemata-za-detskoto-hranene-101324", "text": "Земеделската общност в България подкрепи министър Румен Порожанов за промените в Наредбата по схемите за училищен плод и мляко. Над 30 браншови организации се подписаха под обща декларация, отправена към премиера Бойко Борисов, в отговор на острите медийни нападки на вицепремиера Валери Симеонов срещу измененията в Наредбата за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения - Схема \"Училищен плод\" и Схема \"Училищно мляко\", съобщиха от Асоциацията на земеделските производители в България (АЗПБ). В обнародваните в Държавен вестник на 23 май 2018г. изменения в Наредбата бе възстановен въведеният през 2016 г. приоритет на производителите пред търговците при доставките по училищните схеми. Тези преференции бяха отнети с обратно изменение в Наредбата по време на последния служебен кабинет, въпреки отрицателната реакция на бранша тогава. До момента над 90% от училищен плод и училищно мляко се изпълняваха от посредници-търговски фирми. „В настоящия момент заставаме отново заедно и в подкрепа на действията на министър Порожанов, които са от полза на българския производител и на българските деца“ става ясно от декларацията. „Даването на приоритет на производителите от тези най-чувствителни сектори на земеделието създава условия за скъсяване на веригата на доставки на плодове, зеленчуци, мляко и млечни продукти, както и мед до учебните заведения. Това е предпоставка за намаляване на разходите за доставка на продуктите, с което се увеличава ефективността на схемите при постигане на техните цели“, пише още в обединената позиция на браншовите организации. Декларацията е отговор на „определени преднамерени политически реакции, касаещи обнародваните промени в Наредбата и изразява опасенията на земеделския бранш, че „лобито на търговците е успяло да подведе заместник министър-председателя по икономическата и демографска политика.“ Подобна реакция изразиха и от парламентарната опозиция в лицето на БСП, които също представиха декларация, подкрепяща тезите на вицепремиера. Позицията на бранша се опира върху документи на МЗХГ, според които противно на тиражираната от вицепремиера цифра за фалит на 500 търговски фирми - доставчици по схемите - техният брой е тройно по-малък, при това едни и същи търговски фирми са доставчици и по двете схеми и същите усвояват 95% от средствата по схемите. „Приветствам инициираните от министър Порожанов промени в наредбата за схемите за училищен плод и мляко. Бих искал да припомня, че именно по предложение на АЗПБ назад във времето бе даден приоритет на производителите пред търговците в Наредбата и че като организация работим последователно и целенасочено в отстояването на общия ни интерес“. Това заяви Венцислав Върбанов, председател на Асоциацията на земеделските производители в България (АЗПБ) - организацията, която инициира общата декларация на бранша. „Застанахме в подкрепа на действията на министър Порожанов, които считаме, че са от полза както за българските производители, така и за българските деца. Недопустимо е да оставим търговците да ни поставят в подчинена позиция. Като бранш считаме, че трябва да се подкрепят производителите, особено в схеми, в които става въпрос за хранене на деца, за което е нужен строг контрол и отговорност на доставчиците.“ Това заяви Владислав Михайлов, зам.-председател на Националната Асоциация на млекопреработателите. Според него отговорността на производителите по отношение на качеството и безопасността е несъизмеримо по-високо от това на търговците, за които интересът от печалба е водещ. От друга страна, производителят отговоря за качеството от самото начало и гарантира стабилност на доставките.", "date": "2018.06.01", "title": "Земеделският бранш подкрепя промените в схемата за детското хранене"}
{"url": "https://www.monitor.bg:443/bg/a/view/petrichkijat-kmet-spira-stroitelstvoto-do-hrama-na-vanga-101320", "text": "Кметът на Петрич Димитър Бръчков вчера с нарочна заповед спря започналото  строителствона СПА комплекс до минералните извори в местността Рупите. Заповедтта му, обаче ще е в сила до изготвяне на Общ устройствен план на населеното място. Кметът Димитър Бръчков забранява строителството около храма на пророчицата Ванга, предвид наличие на неприключила процедура по изработване на Общ устройствен план. Забраната касае частни имоти в Рупите и за терени в близост до НПМ „Самуилова крепост”. Кметът се базира на издадено становище от главния архитект на община Петрич Владимир Митрев. По проекта за Общ устройствен план предстои, съгласно процедурата: първа екологична оценка на РИОСВ – Благоевград, насрочване на обществено обсъждане, втора екологична оценка на РИОСВ-Благоевград, гласуване от Общински съвет, одобрение на държавни инстанции, имащи пряко отношение по плана: “Считам, че в рамките на общественото обсъждане, ще се чуят ясно доводите, конкретно за застрояването на Рупите и НПМ „Самуилова крепост”, и не само, както от страна на инвеститори, така и от обществеността. Гражданите на община Петрич ще могат да се произнесат, давайки мнения, оценки и предложения, които ще се вземат предвид. Доказали сме, че винаги сме имали предвид в работата си, позицията, която хората изразяват. Становищата на държавните институции също ще бъдат решаващи”, аргументира заповедта си кметът Димитър Бръчков. Решението му е в сила до приключване на процедурата по одобряване и влизане в сила на Общ устройствен план за община Петрич, но не по-късно от една година. Заповедта на кмета Димитър Бръчков спира прилагането на влезлите в сила Подробни устройствени планове до тогава. Спира се изграждането на СПА център и къщи за гости от петричкия бизнесмен Валентин Парапунов и от хазартния бос Коко Динев. Петричани скочиха срещу инвеститорите, за няколко дни в  социалната мрежа се събраха над 20 000 подписа.", "date": "2018.06.01", "title": "Петричкият кмет спира строителството до храма на Ванга "}
{"url": "https://www.monitor.bg:443/bg/a/view/borisov-za-zdravnata-karta-nalagajte-ja-objasnjavajte-promenite-101329", "text": "От тук нататък продължавай да я налагаш, да обясняваш, да я свързваш с последващите промени, които трябва да се правят. Това съветва премиерът Бойко Борисов на здравния министър Кирил Ананиев по повод новата здравна карта, която определя болниците легла, става ясно от стенограмата от заседанието на кабинета. Ние ще те подкрепим, обръща се Борисов към Ананиев и добавя - Много правителства са минали и са говорили по тази тема. А и за да съм обективен, ако е било лесно – и предишните наши правителства, другите министри, може и да са го направили и те. Така че продължавай напред и колкото може повече обяснявайте защо това трябва да се случва. Борисов припомня, че повдигнал темата и в Пловдив, където през уикенда ходил да инспектира ремонта на местната болница. „В болницата много хубави са станали нещата, хората са доволни. Защото аз питам пациентите и сестрите и санитарите, те най са обективни. Но то и с невъоръжено око се вижда – асансьори на по 30 години едвам са вървели, като почнеш от там. Хареса ми.“, заключва той. От там премиерът преминава на темата за пътя от Асеновград до Пловдив, чийто строеж по думите му е много напреднал. „На Нанков съм разпоредил да провери днес осветлението на трите кръгови…“, обяснява Борисов, а регионалният министър на свой ред отвръща, че вече го е възложил. Борисов пък коментира, че районът е много променен. „Няма да го познаете въобще този регион като минете“, казва той и поръчва „По един локал, както се разбрахме, за да могат там предприятията и бензиностанциите да си работят. Много хубаво става“, обяснява премиерът. Той коментира и продължението от 5 километра и 300 метра на околовръстното на Пловдив. „Тези 5 километра не му дават да се свърже, за да не влизат в града. Така че и това го направете. Но става добре. Пълно е с багери и трактори, работят хората“, каза Борисов и заръчва да приключат до октомври, когато е крайният срок. „Макар че, като гледам и по-рано ще свършат“, заключва премиерът. Борисов поръчва на военния министър Красимир Каракачанов да благодари на ВМА от името на президента и премиера на Украйна, тъй като техни военни са се лекували и възстановявали в Хисаря.  ", "date": "2018.06.01", "title": "Борисов за здравната карта: Налагайте я, обяснявайте промените"}
{"url": "https://www.monitor.bg:443/bg/a/view/chujdi-hoteli-podbivat-cenite-po-rodnoto-chernomorie-101328", "text": "Чужди хотели подбиват цените по родното Черноморие. Това стана ясно от думите на туристическия министър Николина Ангелкова пред журналисти в Народното събрание. Оказва се, че южната ни съседка Турция води изключително агресивна ценова политика, с цел привличане на повече туристи, и по тази причина към момента се наблюдава спад на руските туристи у нас в рамките на 3 - 4%, заяви Ангелкова. Тя уточни, че турските хотелиери предлагали 10-дневни ол инклузив пакети в петзвездни хотели на цени от 270 до 300 долара. Ангелкова припомни, че за миналата година руските туристи в България са били 559 000 като изрази надежда, че и през това лято цифрите ще са същите. Тя добави, че Руската федерация всяка година обявява дестинация, която е предпочитана за руските туристи и обявяват година на тази държава. Точно такава ще бъде и България през 2019 г. като надеждите на Ангелкова са, че максимално интересът и погледът на руските туристи ще бъде насочен към нашата страна Относно промяната на имената на туристическите обекти министърът обясни, че подобна инициатива би следвало да бъде обсъдена, за да се види как ще се отрази върху един или друг сектор. Според нея важно е България да се промотира като разпознаваема туристическа дестинация с всички атракции, паметници на културата, с които е известна и които се разпознават. „По принцип всяка една промяна на наименование води след себе си до необходимостта от много голяма рекламна политика“, заяви Ангелкова. По думите й това може да доведе до необходимост от повече средства и усилия да се популяризира туристическа атракция, за да се възприеме като разпознаваема.", "date": "2018.06.01", "title": "Чужди хотели подбиват цените на родното Черноморие"}
{"url": "https://www.monitor.bg:443/bg/a/view/butikova-parfumna-kolekcija-refan-temptation-blend-avangardni-aromati-za-ceniteli-101310", "text": "Парфюмерията на REFAN през годините се е превърнала в синоним на стил и изисканост. Новата бутикова колекция REFAN TEMPTATION BLEND  следва историческата традиция на фирмата за създаване на емблематични аромати за ценители. Това е изключителна селекция от авангардни ухания, подходящи както за мъже, така и за жени, създадени от най-ценните парфюмерийни съставки, подбрани от цял свят, характерни с натуралност, богатство и върховна изтънченост на мириса. REFAN TEMPTATION BLEND  включва колекция от десет иконични аромата, които провокират сетивата, възбуждат емоция, памет и усещане.  Естествени флорални ноти на сладък жасмин от Индия, гераний и тубероза от Египет, флорентински ирис, мароканска и българска роза се свързват в невероятна цветисто-дървесна хармония на фона на смирна, кожа, тютюн, дъбов мъх, балсамични ноти и смолист лабданум. Класически шипър, амбра, кашмир, кедър от Вирджиния, тамян, арабско дърво, смоли и ароматни подправки са събрани в една екзотична мистерия с едва доловимо докосване на роза. Изкусителна сладка илюзия от карамел, ванилия бурбон, захаросани плодове и пулсиращо сърце от рубинена роза пленява сетивата. Топли дървесни акценти на сантал, загадъчно пачули от Индонезия, черна роза и чувствен мускус развихрят въображението и напомнят за омагьосващите огнени залези на Ориента. Всеки парфюм от новата колекция REFAN TEMPTATION BLEND е нещо повече от аксесоар – той е истинско бижу със сила, характер и дълготрайност, символ на индивидуалност и лукс.", "date": "2018.06.01", "title": "Бутикова парфюмна колекция REFAN TEMPTATION BLEND – авангардни аромати за ценители"}
{"url": "https://www.monitor.bg:443/bg/a/view/a1-podarjava-otvoreni-tv-uikendi-prez-uni-101319", "text": "През всеки уикенд на юни А1 България ще подари на своите клиенти на ТВ услуги достъп до над 210 канала абсолютно безплатно. Като част от промоцията клиентите на А1 България ще имат достъп и до ексклузивното съдържание на спортните канали MAX Sport 1 и MAX Sport 2. Така през юни те ще могат да се насладят на мачовете на българските национали по волейбол в Лигата на нациите, както и боксовите мачове на Тервел Пулев и на завръщащия се в бокса след победата си над Владимир Кличко през 2015 г. Тайсън Фюри. Отворените ТВ уикенди са част от комплиментите, които А1 България прави по случай промяната на своето име. Освен тях телекомът подарява на своите клиенти и 10 000 MB мобилен интернет, възможност за безплатен тест на всички нови услуги и продукти, 50% отстъпка от цената на избрани устройства, бонус от 500 MB мобилен интернет при предоставяне на обратна връзка за мрежата на компанията, още по-изгодни промоционални оферти на фиксираните си услуги и много други. Новото име на А1 България е само част от цялостния процес по промяна на компанията. Основната идея в него е А1 да се вслушва все повече в мнението на клиентите, за да отговори на техните очаквания и да направи живота им в дигиталната ера по-лесен и по-забавен.  ", "date": "2018.06.01", "title": "А1 подарява отворени ТВ уикенди през юни"}
{"url": "https://www.monitor.bg:443/bg/a/view/ekssyprugata-na-putin-tyrguvala-s-elitni-imoti-kraj-moskva-101312", "text": "Бившата жена на руския президент Владимир Путин Людмила Очеретная е купила и продала участъци земя в елитното вилно селище „Милениум парк“ край Москва, пише информационният портал „Медуза“. Това показвали данните от проучване на Центъра за разследване на корупцията и организираната престъпност, според който размерът на сделката се оценява на стотици милиони рубли. През ноември 2017 г. Людмила продала тази земя на съпругата на собственика на фармацевтичната компания  «Фармсинтез» Викрам Пунии – Ирина. По данни на центъра за изследване на корупцията, бившата съпруга на руския държавен глава, която вече е жена на ръководителя на „Центъра за развитие на междуличностните комуникации“ Алексей Очеретний, имала няколко източника на доходи. Тя давала под наем две къщи, разположени в Москва. По-голямата част от помещенията в тези домове били взети под аренда от компанията „Меридиан“, 99 процента от която принадлежали на Очеретная, пише „Медуза“. Останалият един процент пък бил собственост на  Татяна Шестакова, която е съпруга на бившия депутат в Думата от управляващата партия „единна Русия“ - Василий Шестаков. Разследването на антикорупционния център показало още, че фирмата „Меридиан\" дава помещения под наем на различни арендатори. Изчисленията показали, че спечелените за две години пари от дейността на компанията /77,5 милиона рубли/ не били достатъчни за покупката на земите край Москва, посочва руският информационен портал. През януари 2016 година станало известно още, че бившата първа дама на Русия с площ от 139 квадратни метра. Пресата уточнява, че преди това тази квартира е била собственост на семейство Путини. През април 2017 година антикорупционният център съобщи, че Людмила и Алексей Очеретний притежават и вила във френския град Англет, в близост до курорта Биариц. През юни миналата година зам.-кметът на Биарица заяви, че в местността дом е купил и бизнесменът Кирил Шамалов, който доскоро беше женен за Катерина Тихонова, която пък се спряга от западните медии за дъщеря на Путин.", "date": "2018.06.01", "title": "Бившата на Путин стана имотен магнат "}
{"url": "https://www.monitor.bg:443/bg/a/view/evrokomisijata-predlaga-365-mlrd-za-fermerite-ot-2021-g-do-2027-g-101314", "text": "За следващия дългосрочен бюджет (2021 - 2027 г.) Еврокомисията предлага за Общата селскостопанска политика да бъдат осигурени 365 млрд. евро, съобщиха днес от офиса на ЕК. Заместник-председателят на ЕК Юрки Катайнен, който отговаря за работните места, растежа, инвестициите и конкурентоспособността, заяви: „Общата селскостопанска политика е сред най-основните ни политики; тя има отражение върху ежедневието на всички европейци. Представените добре обмислени предложения ще допринесат за конкурентоспособността на селското стопанство и същевременно ще засилят устойчивото му развитие. С новия акцентиращ върху резултатите модел субсидиарността на държавите членки се увеличава, с което не само самата политика, а и проследимостта на резултатите, ще бъдат по-ефективни.“ „С днешните предложения ЕК изпълнява ангажимента си за модернизиране и опростяване на общата селскостопанска политика; за реално предоставяне на субсидиарност на държавите членки; за изграждането в Европа на по-стабилно селско стопанство; както и за залагането в политиката на по-амбициозни цели във връзка с опазването на околната среда и с климата“, заяви Фил Хоган, комисар по въпросите на земеделието и развитието на селските райони. Основните характеристики на предложенията на ЕК за модернизирана и опростена ОСП са: 1. Нов начин на функциониране: Държавите членки ще разполагат с повече гъвкавост при усвояването на отреденото им финансиране, което ще им позволи да разработват специални програми, тясно съобразени с проблемите, пред които са изправени техните земеделски стопани и в по-широк аспект - селски общности. Държавите членки ще могат и да прехвърлят до 15 % от финансирането си по линия на ОСП между преките плащания и развитието на селските райони, за да осигурят финансиране за своите приоритети и мерки. Равнопоставеността между държавите членки ще бъде осигурена от: национални стратегически планове за целия период, в които държавите членки ще посочат как посредством преките плащания и програмите за развитие на селските райони възнамеряват да постигнат деветте общи за ЕС социално-икономически и свързани с опазването на околната среда цели. Комисията ще одобри всеки план, за да се осигури съгласуваност и защита на единния пазар; ЕК ще следи отблизо как всяка държава изпълнява плана си и се доближава до съгласуваните цели. 2. По-справедливо подпомагане чрез по-добро целеполагане: Преките плащания ще останат в сърцевината на политиката, за да се осигури на земеделските стопани стабилност и предвидимост. С приоритет ще се подпомагат малките и средните стопанства, които представляват по-голямата част от селскостопанския сектор на ЕС, както и младите земеделски стопани. Чрез външното сближаване ЕК продължава да полага усилия за по-справедливо разпределяне на преките плащания сред държавите членки. В допълнение: преките плащания за земеделските стопани в размер над 60 000 евро ще бъдат намалени, а максималният размер на плащанията на стопанство (като изцяло се вземат предвид разходите за труд) ще бъде 100 000 евро. Целта на тази мярка е да се постигне по-справедливо разпределяне на плащанията; - малките и средните стопанства ще получават повече подпомагане за хектар; държавите ще трябва да заделят най-малко 2 % от определените им средства за директни плащания за подпомагане на младите земеделски стопани в създаването на стопанства. Към това ще се добавят финансова подкрепа за развитие на селските райони и различни мерки за улесняване на достъпа до земя и на прехвърлянето на земя. 3. По-амбициозни цели във връзка с опазването на околната среда и изменението на климата: В предложените днес общи за ЕС цели не е пропуснат никой от следните въпроси: изменението на климата, природните ресурси, биологичното разнообразие, местообитанията и ландшафтите. Подпомагането на доходите на земеделските стопани вече е обвързано с грижливото отношение към околната среда и изменението на климата; новата ОСП обаче ще изиска от земеделските стопани да набележат по-амбициозни цели посредством задължителни изисквания и насърчителни мерки: преките плащания ще бъдат обвързани с по-строги изисквания за опазване на околната среда и във връзка с климата; - всяка държава членка ще трябва да задели част от отреденото ѝ финансиране за преки плащания за предлагането на екосхеми, с които земеделските стопани да бъдат подпомогнати да прилагат по-стриктни изисквания от задължителните; - най-малко 30 % от всяко национално финансиране за развитие на селските райони ще бъдат заделени за мерки за опазване на околната среда и във връзка с климата; - очаква се 40 % от общия бюджет на ОСП да има принос за мерките във връзка с климата; освен възможността да прехвърлят 15 % между стълбовете, държавите членки ще могат да прехвърлят от стълб 1 към стълб 2 още 15 % за финансиране на мерки за опазване на околната среда и във връзка с климата (без национално съфинансиране). 4. По-широко използване на познанията и иновациите: Модернизираната ОСП ще се възползва от най-новите технологии и иновации, за да помага на земеделските стопани по места и на администрацията, по-специално посредством следното: бюджет от 10 милиарда евро, заделени от програмата за научни изследвания на ЕС „Хоризонт Европа“, за научно-изследователски проекти и проекти за иновации в областта на хранително-вкусовата промишленост, селското стопанство, развитието на селските райони и биоикономиката; - насърчаване на държавите членки да използват за контрол и наблюдение големи масиви от данни и новите технологии (например спътникови данни за проверка на размерите на стопанствата във връзка с искания за преки плащания) и така да намалят значително необходимостта от проверки на място; - засилване на цифровизацията в селските райони, например чрез разширяване на достъпа до високоскоростни комуникации, с което ще се повиши качеството на живота в тези райони и ще се допринесе още повече за конкурентоспособността на европейската селскостопанска продукция. Следващи стъпки Бързото постигане на споразумение за дългосрочния бюджет на ЕС и по секторните предложения е много важно, за да се ускорят максимално практическите резултати от финансирането на ЕС, а земеделските стопани да разполагат с необходимата сигурност при своите делови и инвестиционни решения. Закъснения от рода на възникналите в началото на текущия бюджетен период 2014 - 2020 г. могат потенциално да попречат на земеделските стопани и на националните администрации да извлекат полза от приноса на новата ОСП - намалена бюрократичност, увеличена гъвкавост и по-осезаеми резултати. Всяко забавяне на одобрението на бъдещия бюджет би също така отложило стартирането на хиляди потенциални нови проекти в ЕС за подпомагане на земеделските стопани и селските общности, както и за решаване на широка гама въпроси - от засилване на опазването на околната среда до привличането на нови земеделски стопани. Постигането през 2019 г. на споразумение за следващия дългосрочен бюджет ще осигури плавен преход между настоящия (2014 -2020 г.) и новия дългосрочен бюджет, а също така ще осигури предвидимост и непрекъснатост на финансирането, което е от полза за всички.", "date": "2018.06.01", "title": "Еврокомисията предлага €365 млрд. за фермерите от 2021 г. до 2027 г."}
{"url": "https://www.monitor.bg:443/bg/a/view/policai-obuchavaha-deca-po-sambo-i-karate-101323", "text": "Доброволците от Детските полицейски управления в Пазарджик и Панагюрище присъстваха и взеха активно участие в републиканския преглед по полицейска лична защита и карате, организиран от Спортната асоциация на МВР. Срещата се проведе в спортна зала „Васил Левски” в Пазарджик. Събитието беше ръководено от главния инструктор по полицейска лична защита на вътрешното министерство инспектор Тони Петров. Децата с интерес наблюдаваха възможностите и уменията на участващите в прегледа служители. Най-голямото удоволствие за тях  беше проведеното им обучение от опитни инструктори. Децата взеха активно участие, като показаха много сръчност, ловкост и добри познания в личната защита. Това се дължи на усърдната работа на техните наставници по места, които активно работят с тях вече втора учебна година. Това беше и последното обучение в рамките на проекта „Детско полицейско управление” провеждано на територията на региона. По случай Деня на детето в зала „Арена Армеец“ в гр.Панагюрище се проведе и финалното тържество под надслов „Как Детското полицейско управление променя нашия град”. В него взеха участие всички доброволци от Пазарджик, Панагюрище, Септември, Пещера и Велинград.", "date": "2018.06.01", "title": "Полицаи обучаваха деца по самбо и карате"}
{"url": "https://www.monitor.bg:443/bg/a/view/katrin-vacheva-stana-jena-na-vselenata-2018-101313", "text": "Силиконката Катрин Вачева се окичи с лентата на Жена на Вселената 2018. Тя бе избрана единодушно от журито за най-красива сред претендентките в конкурса, който се проведе преди дни в Колумбия. За постижението стана ясно от редица фотографии на брюнетката в социалните мрежи. написа към свой кадър с короната и българското знаме тя. Малко преди Вачева да получи титлата, майка й имала пророчески сън, който предсказал победата й.  Събудила се посред нощ и не успяла да заспи до сутринта от мисли за дъщеря си, докато накрая не научила лично от нея по телефона за радостния развой на събитията. По време на престоя си в Колумбия Катрин не беше сама, а със своята половинка. В момента двамата се се отдали на заслужена почивка в Мадрид, след което Вачева ще се завърне на родна земя.  ", "date": "2018.06.01", "title": "Катрин Вачева стана Жена на Вселената 2018 "}
{"url": "https://www.monitor.bg:443/bg/a/view/s-5-mlrd-lv-nameleli-parite-vyv-firmenite-kasi-101322", "text": "С близо 5 млрд. лв. са намалели парите в касите на фирмите у нас, съобщиха от националната агенция за приходите (НАП). По предварителни статистически данни наличните суми в брой към края на 2017 г. са били малко над 8,100 млрд., като година по-рано в каси счетоводно са отчетени над 13 млрд лв. През миналата година данъчните започнаха масови проверки и ревизии, а хиляди дружества получиха предупредителни писма от приходната агенция. В резултат на това значителна част от компаниите коригираха финансовите си резултати за миналата година или декларираха, че са изплатили дивиденти. Проверките на НАП потвърдиха първоначалното допускане, че главната причина за нереално високите касови наличности са лични разходи на собствениците и управителите на фирмите, за които не са представяни документи. Като резултат от масовите мерки на НАП в бюджета са постъпили и над 130 млн. лв. повече от данък върху дивидентите, като на компаниите е била дадена възможност доброволно да коригират данъчните си декларации, без да им бъдат възлагани проверки. НАП съобщават още, че са формирали списък с над 13 500 фирми с декларирани над 100 хил. лв. в каса (общо 4,3 млрд лв.) към края на 2017 г., чието данъчно поведение ще са наблюдава през 2018 г. и при необходимост ще бъдат възложени проверки.", "date": "2018.06.01", "title": "С 5 млрд. лв. намелели парите във фирмените каси"}
{"url": "https://www.monitor.bg:443/bg/a/view/51-t-na-lebron-ne-stignaha-na-klivland-za-uspeh-101317", "text": "„Голдън Стейт“ поведе във финалния плейоф за титлата в НБА след победа над „Кливланд“ със 124:114 след продължение. Звездата на „Кливланд“ Леброн Джеймс наниза рекордните си за плейофен мач 51 точки, но и това не стигна за успех на тима му.   Джеймс е вторият играч след легендата Майкъл Джордън, който успява да вкара повече от 50 точки във финал в НБА от 1970 година насам. Краля се нареди до Боб Петит (50 през 1958), Елджин Бейлър (61 през 1962), Рик Бари (55 през 1967), Джери Уест (53 през 1969) и Майкъл Джордан (55 през 1993). Джеймс обаче е първият от тази шестица, чийто отбор не успява да спечели, въпреки невероятните индивидуални изяви на въпросния играч. „Кавалиърс“ можеха да спечелят в редовното време, но Джордж Хил не успя да вкара един от двата фаула при 107:107 4,7 секунди преди края. Кевин Лав също изигра силен мач за „Кливланд“ и завърши с \"дабъл-дабъл\" - 21 точки и 13 борби. За „Голдън Стейт“ се отличи Дреймънд Грийн, който бе близо до \"трипъл-дабъл\" с 13 точки, 11 борби и 9 асистенции. Стеф Къри бе най-полезен за „Уориърс“ с 29 точки, 9 асистенции и 6 борби, а Кевин Дюрант добави 26 точки. Вторият мач от финалната серия е на 4 юни.  ", "date": "2018.06.01", "title": "51 т. на Леброн не стигнаха на „Кливланд“ за успех"}
{"url": "https://www.monitor.bg:443/bg/a/view/zakonyt-za-rozite-vliza-v-parlamenta-do-kraja-na-uli-101305", "text": "Законът за розата влиза в парламента до края на юли. Това заяви от парламентарната трибуна министърът на земеделието Румен Порожанов. По думите му работната група ще започне работа още днес, като разпоредбите ще бъдат предложени за обществено обсъждане, а след това за гласуване в парламента ще бъде предложен първият вариант на закона. \"Това е продукт, който трябва да влезе в стабилна рамка, за да има бъдеще\", бе категоричен Порожанов. Той отново заяви, че пазарната обстановка и огромният добив на розов цвят са довели до по-ниските изкупни цени тази година. „Не бих искал да вземам отношение дали има картелно споразумение или не. Според мен някои хора много бързо обявиха подобно нещо. Картелното споразумение е много сериозно нещо. Самата пазарна обстановка и самият огромен добив, който се появи предположи по-ниските изкупни цени тази година\", каза Порожанов. По думите му много важна тема е статутът на така наречените прекупвачи. „Те създават напрежението в системата, поемайки определени разлики, смята министърът.", "date": "2018.06.01", "title": "Законът за розите влиза в парламента до края на юли"}
{"url": "https://www.monitor.bg:443/bg/a/view/djon-malkovich-paluva-ot-imeto-na-uajnstijn-101318", "text": "Актьорът Джон Малкович ще усвои тънкостите на сексуалния тормоз за новата си роля. Звездата от „Въздушен конвой“ ще скочи в кожата на скандалния продуцент Харви Уайнстийн в нова пиеса от Дейвид Мамет, която ще бъде поставена в Лондон догодина. заяви 64-годишният актьор след постановката „Горчиво жито“ в рамките на Рурския театрален фестивал. Само преди седмица холивудският продуцент Уайнстийн реши да се предаде на полицията в Ню Йорк заради множеството обвинения по свой адрес. Срещу него бе започнато разследване за изнасилване и сексуален тормоз от десетки актриси, които първоначално той категорично отхвърляше. Припомняме, че над 100 жени подадоха искове срещу него, сред които актрисите Салма Хайек, Ашли Джъд, Гуинет Полтроу, Анджелина Джоли.", "date": "2018.06.01", "title": "Джон Малкович палува от името на Уайнстийн"}
{"url": "https://www.monitor.bg:443/bg/a/view/ispanskijat-parlament-svali-rahoj-pedro-sanches-e-novijat-premier-101308", "text": "Испанският министър-председател Мариано Рахой бе отстранен от поста си чрез вот на недоверие в испанския парламент. Вотът на недоверие срещу консервативния ръководител, който остана на власт над шест години, бе подкрепен от 180 депутати в 350-местната долна камара. Депутатите гласуваха на негово място да застане лидерът на Испанската социалистическа работническа партия Педро Санчес. Рахой бе свален след обвинения в корупция, повдигнати миналата седмица на бивши членове на неговата Народна партия. Те всъщност бяха своеобразен финал на развихрилия се през последните години скандал, наречен случая Гуртел (от немски – връзка, каиш, примка). Почналото съдебно разследване засегна не само Испания. Става дума за незаконно финансиране на Народната партия и измамни обществени поръчки в различни региони и общини, където партия е управлявала с абсолютно мнозинство в периода между 1999 и 2005 г. Рахой подчерта на няколко пъти в съда, че неговата роля в партията е чисто политическа, а не финансова, въпреки че е бил мениджър на кампанията по време на разследваните дати. След загубата Рахой отиде при Санчес и го поздрави. Самият Санчес, във вълнуваща реч пред депутатите, заяви, че ще отвори нова страница в демократичната история на Испания. В заключение обеща, че веднага ще се захване за работа. Очаква се всъщност Санчес да встъпи в длъжност до понеделник, а кабинетът му да бъде назначен следващата седмица. Малко преди да се стигне до свалянето на премиера, испанското правителство одобри встъпването в длъжност на новото каталунско правителство, което не включва \"министри\", хвърлени в затвора или пратени в изгнание. Това бе необходимо условие, поставено от вече бившия премиер Рахой, за да бъде възстановено самоуправлението на отцепническата област. Встъпването в длъжност на местното правителство ще анулира автоматично наложената от централното правителство опека над богатата североизточна област със 7,5 милиона жители. С вота в петък, победен на двете последни изборни надпревари, след това изгонен от партията си, преди да поеме отново ръководството й, социалистът Педро Санчес спечели последната си партия покер и взе властта в Испания. Застанал на фронта от обявяването на присъдата срещу Народната партия на премиера Мариано Рахой в един мегапроцес за корупция, бившият 46-годишен професор по икономика, наричан \"Красавеца\" (guapo) в Испания, със сигурност е уверен, че този път най-накрая ще има среща с историята. \"Вашата изолация, господин Рахой, е епитафията на един политически период, вашият, който вече приключи\", каза той вчера в парламента. \"Вие сте част от миналото, тази страна е на път да прелисти страницата и Испания трябва да гледа бъдещето без страх\", добави той, облечен в обичайния си безупречен тъмен костюм. Загубила скорост, социалистическата партия беше \"държана настрана от фронтовата линия на политическия дебат\", заета от Народната партия, либералите от \"Сиудаданос\" и радикалните леви от \"Подемос\", добавя унивеситетският учен. Със само 84 депутати в долната камара на парламента, Санчес, който не е вече депутат и не разполага с трибуната, която представлява парламентът, беше принуден да се съюзи с \"Подемос\", каталунските сепаратисти и баските националисти, за да свали Мариано Рахой. Едно мнозинство, осмивано като \"мнозинството Франкенщайн\" от Народната партия, което може да се окаже доста нестабилно и да скъси престоя на Санчес в двореца Монклоа. Това не е важно - социалистическият лидер разчита бързо да предприеме мерки в социалната сфера, за да \"засили нивото на популярност на своята социалистическа партия\", отбелязва Антонио Баросо, анализатор от \"Тенео Интелиджънс\", и да се яви по-силен на следващи предсрочни избори, на които \"Сиудаданос\" са сочени за победители от проучванията. Общински съветник в Мадрид от 2004 до 2009 г., той става депутат през 2009 г., след оставката на титуляра на мястото, преди да изживее мълниеносен възход. През 2014 г. застанал начело на една отслабена социалистическа партия в резултат на първите първични вътрешнопартийни избори, той се нарежда след Мариано Рахой на изборите през декември 2015 г. В контекста на последвалата политическа парализа се опитва безуспешно да състави правителство с подкрепата на \"Сиудаданос\" и \"Подемос\". През юни 2016 г. са свикани нови избори и социалистическата партия отива още по-надолу, като отбелязва най-лошия си резултат от възстановяването на демокрацията през 1977 г. Санчес е изхвърлен от социалистическата партия, чието ръководство го държи отговорен. Той обаче се завръща през парадния вход през май 2017 г., като активистите гласуват за възстановяването му начело на партията.  ", "date": "2018.06.01", "title": "Корупция взе главата на Рахой, \"политическият Юда\" Педро Санчес е новият премиер на Испания "}
{"url": "https://www.monitor.bg:443/bg/a/view/skandal-na-stolichen-bulevard-zavyrshi-sys-strelba-i-dvama-raneni-101306", "text": "Скандал между шофьори на столичен булевард завърши със стрелба и двама пострадали, съобщиха от пресцентъра на МВР. Около 2.30 часа тази сутрин на бул. \"Ив. Гешов\" възникнал скандал между шофьорите на два леки автомобила. От едната кола слезли трима мъже и започнали саморазправа с другия шофьор. За да се защити, той извадил огнестрелно оръжие. Ранил един от нападателите, но и се самонаранил. Двамата пострадали са транспортирани в болнични заведения с огнестрелни рани по ръцете. Настанени са за лечение без опасност за живота. Произвелият изстрелите е полицейски служител, който по време на инцидента не е бил на работа. Незабавно за случая е бил уведомен следовател. Образувано е следствено дело. Разследването продължава.", "date": "2018.06.01", "title": "Скандал на столичен булевард завърши със стрелба и двама ранени"}
{"url": "https://www.monitor.bg:443/bg/a/view/prijanka-chopra-se-sreshta-s-nik-djonas-101307", "text": "Актрисата Приянка Чопра е поредната по-улегнала дама в списъка със забежки на Ник Джонас. 35-годишната красавица отскоро се среща с младия певец, а близки до двойката твърдят, че те не се крият. издаде анонимен източник пред сп. US Weekly. Звездата от „Спасители на плажа“ е с 10 години по-възрастна от новата си изгора, което не е шокиращо на фона на другите връзки на Ник. През януари той имаше кратка афера с актрисата Деми Мур, която му е кака с три десетилетия. Сред по-възрастните звезди, с които Ник е поддържал романтични отношения, са още Кейт Хъдсън и австралийската певица Делта Гудрем.  ", "date": "2018.06.01", "title": "Приянка Чопра се среща с Ник Джонас"}
{"url": "https://www.monitor.bg:443/bg/a/view/djoni-dep-katastrofira-v-peterburg-101316", "text": "Американската кино звезда Джони Деп катастрофира в Санкт Петербург, където е на турне с музикалната си група Hollywood Vampires, предаде Life.ru. Актьорът се возел на Мерцедес, чиито шофьор не успял да вземе завоя при излизане от вътрешния двор на хотела и се блъснал в стената. Джони Деп не е пострадал при аварията, уточняват местните агенции. Преди това в Москва актьорът лично се срещна с 40 свои почитателки, всяка от които плати за аудиенцията при кумира си по 62 000 рубли или около 855 евро. Една от успелите да видят отблизо холивудската звезда фенка /Анастасия/ сподели, че едва не загубила съзнание при срещата им. „Прегърнахме се и Джани Деп и той леко ме целуна по бузата. След това се снимахме и си разменихме по няколко дума на английски“, разказа Анастасия, цитирана от в. „Росийская газета“. Тя сподели още, че „Деп не е никакъв вампир, а много мек човек, който искрено гледа хората в очите“.  Освен своите фенки, актьорът реши да види на живо и мумията на вожда и учителя на Октомврийската революция, като за целта посети мавзолея на Ленин на Червения площад.", "date": "2018.06.01", "title": "Джони Деп катастрофира в Петербург "}
{"url": "https://www.monitor.bg:443/bg/a/view/kategorija-vakancija-avtor-plamen-bojanov-kojchev-9g-ot-plovdiv-101300", "text": "Казвам се Пламен Боянов Койчев и съм на 9г. от Пловдив.  Ученик съм в 3 \"б\" клас на Пловдивското музикално училище „Добрин Петков”, специалност  „ударни инструменти\", но много обичам и да рисувам. Специално за Детски Монитор нарисувах рисунка на тема \"Ваканция\", защото това е любимата моя тема. ", "date": "2018.06.01", "title": "Категория \"Ваканция\", автор Пламен Боянов Койчев, 9г., от Пловдив"}
{"url": "https://www.monitor.bg:443/bg/a/view/api-startira-tyrg-za-nadzora-po-dovyrshvaneto-na-iztochnija-kraj-na-ujnata-dyga-na-sofija-101303", "text": "Агенция „Пътна инфраструктура“ (АПИ) стартира обществената поръчка за избор на строителен надзор при изграждането на над 6 км от Софийския околовръстен път - от п. в. „Цариградско шосе“ до п. в. „Младост“. Кандидатите могат да подават офертите си до 17,30 ч. на 12 юли 2018 г. Индикативната стойност на поръчката за надзор е 2 091 000 лв. без ДДС, съобщиха от пътното ведомство. През март АПИ обяви и обществената поръчка за проектиране и строителство на Софийския околовръстен път II-18 в участъка от км 35+260 до км 41+340. Общата й дължина е 6,08 км. Проектът ще се изпълнява изцяло със средства от републиканския бюджет. Индикативната й стойност е 123 млн. лв. без ДДС. Офертите за изпълнение на строително-монтажните работи се подават до 17,30 ч. на 28 юни 2018 г. Началото на проектния участък е при км 35+260, което е малко след края на пътния възел при пресичането на бул. „Цариградско шосе“ и Софийския околовръстен път. Краят е при км 41+340, където отсечката ще се свързва с реконструирания през 2012 г. участък. Отсечката ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари. Пресичането на Софийския околовръстен път с по-големите пътни артерии в района ще се осъществява чрез 4 пътни възела - п. в. „Стар Лозенски път“, п. в. Патриарх Герман“, п. в. „Самоковско шосе“, п. в. „Младост“. Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др. Срокът за изпълнение на СМР е 910 календарни дни, от които 180 дни за проектиране и 730 дни за строителство.", "date": "2018.06.01", "title": "АПИ стартира търг за надзора по довършването на източния край на Южната дъга на София"}
{"url": "https://www.monitor.bg:443/bg/a/view/peti-blok-na-aec-trygna-sled-remont-101302", "text": "Пети блок на АЕЦ „Козлодуй“ вече е включен в енергийната система на страната, след като приключи годишният му планов ремонт. Това е станало след като на 1000-мегаватовата мощност е направена проверка и е получено одобрение от Агенцията за ядрено регулиране. По време на престоя, започнал на 21 април, е извършено презареждане на реактора със свежо ядрено гориво за следващата 25-та поред горивна кампания. Всички ремонтни дейности, както и необходимата профилактика на системите и оборудването на блока, са изпълнени съгласно утвърдения график. Другият 1000-мегаватов енергиен блок на АЕЦ “Козлодуй” – шести, работи с натоварване от 104%.", "date": "2018.06.01", "title": "Пети блок на АЕЦ тръгна след ремонт"}
{"url": "https://www.monitor.bg:443/bg/a/view/kategorija-mojat-svjat-fentyzi-razkaz-ot-anna-stefanova-15g-ot-plovdiv-101304", "text": "Казвам се Анна Стефанова от Пловдив, на 15г. съм. Уча в ЕГ \"Пловдив\" с първи западен език немски. С този разказ, който публикувам в Детски Монитор, спечелих две национални награди през декември 2017г.                                                           Автобус 234               Беше една студена сутрин на един още по-студен ноемврийски съботен ден. Часовниковата кула показваше, че е единадесет часът. Нямаше сняг, не все още, но студът със сигурност не беше нещо, което отсъстваше. Улицата беше празна. Ако се вслуша, човек можеше да долови трепета от преместването на часовниковата стрелка. Чу се гръм в далечината. Последва дълга тишина. В пълна противоположност с тази обезживена картина се носеше топлота от прозорците на блоковете по дължината на улицата и от витрините, по които светеха надписи. Всички си бяха вкъщи. Хората там не бяха такива, каквито са навсякъде. Бяха доста работливи, консервативни и както твърдяха- перфектни. Между съседските отношения винаги е имало едно съревнование в това кой е по- добър в начина си на живот. Предстоеше буря. Носеше се тихо и бавно към града. Времето напредна и автобусът щеше скоро да дойде. Антемидия заключи входната врата и се запъти към спирката. Лицето й винаги придаваше безизразност и безразличие, съчетани със спокойствие и подредени мисли. Понякога я питаха защо гледа толкова втренчено и лошо, а тя просто се губеше в размишленията си и не се усещаше. Не обичаше хората да разчитат емоциите в очите й или гласа й. Показваше себе си само на най- близките й приятели, които до скоро сякаш бяха готови на всичко за нея. Случвало ли ви се е някой ваш близък да продължава напред в живота си и вие да сте все на същото място, един товар за този човек, спомен от миналото или конус на техния път? Сякаш двамата сте в една малка тъмна кутия, от която излиза на светлина само единият. Другият. Бурята вече беше в разгара си. Антемидия притича през локвите към спирката. Отвори черният си чадър на бели точки, който беше в тон с гумените й ботуши. Точно се беше промъкнала през входната врата след поредния спор с родителите й и автобусът се бавеше. Вътрешно беше много притеснена, какво ли ще се случи, когато се прибере. Унесена в мислите си, тя почти не забеляза идващият автобус. Огледа внимателно номера му, за да е сигурна, и се качи. Автобусът с номер ,,234’’. Настани се на една от седалките и не след дълго влезе още един човек. Мъж на средна възраст, с екстревагантен дъждобран и същия сериозен поглед като нейния. Тя се подразни и започна да го наблюдава внимателно. Стори й се много спокоен. Тя винаги имаше куп мисли, прескачащи през съзнанието й. Не знаеше кое по- напред да обсъди със себе си и някак това винаги внасяше напрежение в нея. Представете си един балон в главата ви. Мислите се блъскат в стените му и една в друга, а накрая всичко избухва. При някои хора на мястото на този балон сякаш има просто картина с пуст плаж, лек ветрец и малки вълни, идващи и отнасящи последните тревоги. Не можеш да разгадаеш душата им. А дали този случайник не се беше научил да си играе с хората, както бе направила Антемидия? Тя пак се изгуби в собствената си глава, докато не забеляза, че спирката й за градската библиотека е на сто метра. И точно в този момент автобусът направи светкавично рязък ляв завой, с който мина през всички  дупки на улицата и разпръсна мръсни капки по сградите. Момичето притеснено погледна към другия пътник, който все още придържаше спокойствието си, сякаш нищо не се беше случило и изтича напред към шофьора. Отивайки натам, тя забеляза как автобусът се носи с бърза скорост към една малка пешеходна уличка между блоковете. Нямаше шанс да премине през нея. - Спрете! - извика тя, но това не промени ситуацията. За миг сякаш целият свят се преобърна на сто и осемдесет градуса.  Антемидия се намираше сама в автобуса с номер ,,234”, а през прозорците не се виждаше нищо друго, освен мрак. Тя се приближи към вратата и даде всичките си сили за да я отвори. Заслепи я ярка слънчева светлина. Момичето, без дори да се замисли, слезе от превозното средство и стъпи с калните си ботуши на чистата, свежа, точно подкосена трева. - О, не, не! Това не е редно! Засрамете се! - извика непознат случайник. Антемидия забеляза някакви познати черти в лицето му. Нямаше как да не познае и дъждобрана. Само безизразността беше избягала далеч от погледа му. Гладко избръснатото му лице се беше преобразило в една шантава картина с мустаци. Това беше човекът от по- рано. - Извинете ме, какво се случи?- ококори се тя. - Как какво се случи? Вие сте стъпили с калните си обувки на моята трева! Ако обичате, събуйте се! - Но с какво ще ходя, ако ги събуя, случайнико? - С каквото намерите за добре! Антемидия изхлузи гумените си ботуши и ги остави в автобуса. Стъпи отново на тревата, но този път само по чорапи. - Ох! Започнахме много погрешно! Здравей Анта! Добре дошла! Моля, подай ръцете си!- заплашително помоли странникът. Той сложи на всеки нейн пръст, с изключение на палците, по един пръстен.- Искаш ли да играем на една игра? - Анта?- помисли си тя.- Каква игра?- отговори, сякаш изобщо не беше потресена от странния прякор, с когото току-що я нарекоха. - Последвай ме, Анта. Момичето се притесни, че оставя обувките си без надзор и тръгва нанякъде, затова понечи да се обърне, но беше стъписана от гледката около себе си. Не можеше да определи дали се намира в стая, джунгла или градина.  Съществата обикалящи около тях изобщо не обръщаха внимание на цялата тази бъркотия, която се случваше. Объркващо беше къде е мрачно- къде е светло, има ли слънце. Дори небето не се виждаше. Фигурите ту изчезваха, ту се появяваха на други места и сами се плашеха от действията си. Имаха различни цветове, но еднакъв вид. Не може да се опише точно какъв, бяха като неясни спомени. Странникът я хвана за ръка и я поведе напред. Пред очите им се появи прозорец с отворени врати, седящ две педи над земята, насред нищото. Но през него гледката съвсем не беше никаква. Виждаха се ярки разноцветни пламъци в гъст безкраен мрак. - Скачай!- извика случайникът и понечи да скочи. Двамата прекосиха прага на прозореца. През цялото тяло на Антемидия премина лека, гъделичкаща болка и я разтърси. Очакваше да стъпи на нещо, но започнаха да падат надолу. Той кръстоса пръсти с нея и пръстените им се заключиха, така че да не могат да се пуснат. Приземиха се сякаш потънаха в облак. Пламъците се очертаха и изясниха, и човек да не повярва- оказаха се фигурите от по- рано. Играта започна. - Анта, ще ми се довериш ли? Кое е твоето нещо, което обичаш най- много? Или някой. - Не обичам никой.- отвърна тя. Една от фигурите изчезна. - Какво мразиш? - Не мразя никой. Още една фигура се изгуби в мрака. Тя се загледа в тях. - Кого заблуждаваш, Анта?- още няколко избледняха, след като нямаше отговор. Момичето се почувства замаяно. - За кого последно си страдала? - Има ли значение? Дори не си спомням!- отговори тя. - Защо не помниш, Анта?- чудатият странник започна да изглежда агресивен и опасен. Остана една фигура. - От какво те е страх, Анта? - От теб.- отвърна тя и странникът повдигна вежди толкова, че почти се изгубиха из лицето му. Настъпи тишина, сякаш всички обмисляха нещо. - Защо те е страх от мен?- той се усмихна широко. - Защото ме е страх да не забравя. - Кое да забравиш? - Теб. - Кой съм аз? - Случайник. - Какъв случайник? - Спомен. Последната двойка изчезна в мрака. - Един спомен. Анта, аз не съм просто спомен. Аз съм твоят спомен. И техните пръстени паднаха тропотно. Странникът започна да бледнее. - Не се самозабравяй. Преструвайки се, че нищо не се случва с теб, че не помниш какво се е случвало с теб и че не те е страх от това, което ще се случи, ти сама ще станеш жертва на двуличието ти. Бъди внимателна на кого имаш доверие, защото трябва да отвориш сърцето си за някого. Иначе си загубена. Анта затвори очи, защото сълзите й преливаха. Когато ги отвори, тя все още се намираше в автобуса, пътувайки към библиотеката. Странникът беше изчезнал.                           ", "date": "2018.06.01", "title": "Категория \"Моят свят\", фентъзи разказ от Анна Стефанова, 15г. от Пловдив"}
{"url": "https://www.monitor.bg:443/bg/a/view/sistema-zakluchva-uchilishteto-pri-izstreli-101299", "text": "Тъжно е, че случаите на стрелба в училища се случват, все по-често в САЩ. Въпреки че има различни мнения, относно това какво да се направи с проблема, системата AIMS (Active Intruder Mitigation System) на Intrusion Technologies има за цел да сведе до минимум жертвите, когато стрелец нахлуе в училище. Петото поколение на системата AIMS, може да се инсталира в училища или офиси, като самостоятелна система със собствени камери или работейки във връзка със съществуваща система за сигурност с видео наблюдение. Има няколко начина за задействане на системата. Потребителите, в обекта, могат още при първия признак за неприятности, да активират системата натискайки бутон на една от няколко станции. Също така, служителите в команден център, в обекта или извън него, наблюдаващи картината от камерите за сигурност, може да активират и дезактивират системата, когато е необходимо. След като AIMS се задейства, се случва следното. Вратите на помещенията, които са подходящо оборудвани, се затварят автоматично и се заключват магнитно, превръщайки се в безопасни зони. След това, аудиосистема съобщава устно инструкции на обитателите. Освен това, сирена и мигащи LED светлини, известяват хората в цялата сграда, кога да излязат. Системата също така автоматично уведомява полицията и й предоставя картина от камерите, в реално време, както и изпраща известия до родители и други. Версията Elite, на системата AIMS, позволява полицията или служителите по сигурността да изпуснат безвреден дим в общите помещения, който да дезориентира нападателя.", "date": "2018.06.01", "title": "Система заключва училището при изстрели"}
{"url": "https://www.monitor.bg:443/bg/a/view/6-miliona-rumynci-podslushvani-za-10-godini-101290", "text": "Румънската служба за разузнаване е подслушвала телефоните на над 6 милиона души в периода от 2005 до 2016 г. Това съобщи на пресконференция Клаудиу Манда, председател на комисията за контрол на Румънската служба за разузнаване. Ограничаването на гарантираните от конституцията права и свободи на гражданите се е извършвало в широк мащаб, каза вчера Манда, като представи подготвен от комисията доклад. Манда посочи, че сред подслушваните са били всички членове на правителството и около 100 депутати и сенатори, информира Аджерпрес. Имиджът на Румъния като страна, бореща се срещу корупцията, изглежда се изпарява. Само преди ден над 500 прокурори, както десетки съдии и студенти по право от цяла Румъния, подписаха декларация, в която изразяват загриженост във връзка с намесата на политиката в съдебната система, предаде информационният сайт Зиаре.  Инициативата идва след решение на Конституционния съд, задължаващо президента да отстрани главния прокурор на антикорупционата агенция по искане на правосъдния министър, въпреки отрицателното становище на Висшия съвет на магистратурата, отбелязва сайтът.  \"Уважаваме компетенциите на министъра на правосъдието по отношение на наказателната политика на държавата (. . .), но тези компетенции не оправдават по никакъв начин намесата на политическия фактор в начина на провеждане и решаване на наказателните дела\", се посочва в декларацията.  В текста се изтъква още, че \"единствената институция, която управлява кариерата на прокурора, и единственият гарант на независимостта на прокурорите е Висшият съвет на магистратурата\", като министърът на правосъдието не може да има никаква роля или намеса в индивидуалната кариера на прокурора.  \"Прокурорите трябва да са автономни във вземането на решения и трябва да изпълняват задълженията си извън всякаква външна намеса и натиск съгласно принципа за разделение на властите и отговорностите\", изтъкват още магистратите.   На 22 февруари министърът на правосъдието Тудорел Тоадер поиска отстраняване на шефката на антикорупционната агенция Лаура Кодруца Кьовеши, обвинявайки я в различни нарушения, включително авторитарно поведение, намеса в корупционни дела, отказ да се яви на изслушване в парламента и други.   По-късно Висшият съвет на магистратурата издаде отрицателно консултативно становище по искането на министъра, а президентът Клаус Йоханис заяви, че мотивите на министъра не са успели да го убедят и отказа да я отстрани. Конституционният съд заяви, че президентът Клаус Йоханис трябва да издаде указ за отстраняване от длъжност на Лаура Кодруца Кьовеши, както поиска правосъдният министър Тудорел Тоадер.", "date": "2018.06.01", "title": "6 милиона румънци подслушвани за 10 години "}
{"url": "https://www.monitor.bg:443/bg/a/view/i-denja-na-deteto-skara-gerb-i-bsp-101291", "text": "ГЕРБ и БСП влязоха в спор и в Деня на детето – 1 юни, и кой се грижи по-добре за българските деца. Надя Клисурска от БСП призова управляващите да предлагат и приемат такива закони, от които да се вижда, че се грижат за всички деца на България, а не само за избрани. Преди това обаче напомни, че децата имат нужда от стабилна и спокойна среда. В България обаче родителите били с най-ниските доходи, 32 % от децата са бедни, 35 на сто пък никога не са купували книга или обувки, а 1/3 от хлапетата не ядат всеки ден плод или зеленчук. Наред с това всяко пето дете не било обхванато в предучилищно образование заради високите такси в градините и лошата организация в големите градове, каквато е столицата например. Според нея негативните тенденции се засилват през последните десетина години, когато на власт са именно ГЕРБ. „Не взимайте заеми, които следващите поколения ще връщат, не декларирайте, че само образованието е приоритет”, настоя червената депутатка. На свой ред Милена Дамянова от ГЕРБ и отвърна с цитат от „Малкия принц” реагира и посочи, че за левицата не е удобно да кажат, че последователната политика на ГЕРБ осигурява възможности на всяко дете. „Време е да смените плочата, че нищо не се прави, че всичко е далавера, че всичко е лобистко и за всичко са виновни ГЕРБ”, настоя Дамянова. В ГЕРБ работим за резултати и последователни политики. Стига с тези фоерверки, призова Дамянова и добави, че обвиненията им създават смут само на жълтите павета, а дневният ред на хората е съвсем друг.  „Времето на съждението от типа вие сте лошите, а ние сме добрите, отдавна отмина”, заяви Дамянова. Тя поздрави от името на ГЕРБ всички деца - малки и големи. В поздравите за първи юни се включи и ДПС. Лидерът на движението Мустафа Карадайъ децата са най-големият дар за своите родители. Следвайте мечтите си, призова децата той. „Всички носим отговорност за младото поколение”, каза той и пожела успешна мисия към възрастните, така че да бъдат сменени от достойни, свободни и активни граждани. Всъщност ДПС излезе с декларация и за 2 юни, когато честваме кончината на Христо Ботев.. Това бе повод ДПС да попита дали сме свободни и живеем ли в демократична държава и осъзнаваме ли какво точно е патриотизъм. „Историята няма да прости на онези, които с популизъм поставят под въпрос демокрацията и евроатланстическата ориентация на страната”, каза Карадайъ.  Междувременно шефката на НС Цвета Караянчева раздаде календари с лика на Ботев на всички депутати и журналисти.", "date": "2018.06.01", "title": "И Денят на детето скара ГЕРБ и БСП"}
{"url": "https://www.monitor.bg:443/bg/a/view/12-slovashki-jurnalisti-v-ostavka-zaradi-ubijstvoto-na-kolega-101292", "text": "Дванадесет видни журналисти от Словашката обществена телевизия и радио ( РТВС) подадоха едновременно оставки вчера, протестирайки срещу шефа на телевизията, предаде ДПА. Те пуснаха във Фейсбук видео, в което обвиняват ръководството на обществената медия в цензура и в политически натиск върху служителите. В словашката медийна среда цари брожение, след като Ярослав Резник бе назначен за шеф на РТВС през август м.г., което доведе до поредица от оставки и уволнения на радио и телевизионни журналисти. Резник обвини няколко журналисти в непрофесионализъм и политически пристрастия, като каза, че иска да върне ролята на публичната медия като обществен посредник, в който се излагат различни мнения. В началото на май около 200 журналисти, включително неколцина от критични срещу правителството медии, изразиха солидарност със своите колеги, оказали се на критичния прицел на Резник. Към него бяха отправени и призиви за повече прозрачност от организаторите на ежеседмичните протести, предизвикани от убийството на младия разследващ журналист Ян Куциак.  ", "date": "2018.06.01", "title": "12 словашки журналисти в оставка заради убийството на колега "}
{"url": "https://www.monitor.bg:443/bg/a/view/kategorija-moeto-semejstvo-avtor-biljana-petrova-3g-ot-plovdiv-101298", "text": "Аз съм най-малкият участник в Детски Монитор. Казвам се Биляна Желева Петрова и съм на 3г. от Пловдив. Рисувах моето семейство - мама, тате и кучето Оскар. ", "date": "2018.06.01", "title": "Категория \"Моето семейство\", автор Биляна Петрова, 3г., от Пловдив"}
{"url": "https://www.monitor.bg:443/bg/a/view/mrrb-objavi-tyrg-za-remonta-na-prechistvatelnata-stancija-za-vodata-na-pernik-101293", "text": "Министерството на регионалното развитие и благоустройството обяви тръжна процедура за рехабилитацията на пречиствателната станция за питейни води „Студена - Перник“, съобщиха от ведомството. Проектът е на стойност 2,4 млн. евро и се финансира чрез заемно споразумение „Проект за развитие на общинската инфраструктура“ между България и Международната банка за възстановяване и развитие. Предвижда се бъдещият изпълнител да извърши проектиране, доставка и монтаж за рехабилитацията на съществуващите съоръжения при непрекъсваща работа на пречиствателната станция и запазване на качеството на подаваната питейна вода. Процедурата и общите условия на договора са в съответствие с правилата на Световната банка за провеждане на обществени поръчки за проектиране, доставка и монтаж на съоръжения. Срокът за изпълнение на поръчката е една година, а участниците мога да представят офертите си не по-късно от 12.00 часа на 1 август 2018 година. Офертите ще бъдат отворени в 14.00 часа на 1 август 2018 година в присъствието на представители на участниците, които желаят да присъстват, в сградата на МРРБ.", "date": "2018.06.01", "title": "МРРБ обяви търг за ремонта на пречиствателната станция за водата на Перник"}
{"url": "https://www.monitor.bg:443/bg/a/view/metrologijata-proverjava-pomoshtnite-sredstva-za-obuchenie-po-pluvane-za-deca-101309", "text": "Държавната агенция за метрологичен и технически надзор (ДАМТН) започва националната проверка „Безопасно лято“ 2018. Кампанията се провежда за пета поредна година. Инспекциите, които започват от днес, ще акцентират върху разпространяването на помощните средства за обучение по плуване за деца, като ще се следи за безопасното на продукта в търговската мрежа. И тази година кампанията стартира в големите областни градове и морските курорти, където предлагането и търсенето на такъв тип продукти е най-голям. По време на „Безопасно лято“ 2017 инспекторите на агенцията са извършили проверки на над 349 различни продукти, като за 97 от тях е установено, че не отговарят на изискванията. Агенцията е съставила 73 броя Акта за установяване на административни нарушения на обща стойност 25 550 лв. Сред най-честите нарушения, които инспекторите на агенцията са констатирали са били: липса на СЕ маркировка, която показва, че продуктът е произведен съгласно утвърдените европейски стандарти; липса на инструкции на български език; липса на декларация за съответствие, за продуктите, при които тя задължително трябва да ги придружава; липса на задължителните предупредителни текстове, свързани с безопасната употреба или без превода им на български език; липса на информация за наименование и адрес на отговорния икономическия оператор, което е важно, което позволява да се проследи произхода на продукта. Поясите за ръце са помощни средства за обучение по плуване на децата, които попадат в групата на едни от най-използваните лични предпазни средства в сезона на предстоящите летни почивки край морето или басейните. Те са предназначени да подпомагат начинаещите при плуване и движението им във водата и трябва да гарантират безопасността им. Затова е много важно при тяхната изработка да са спазени всички изисквания, защото от тях зависи животът и здравето на децата.", "date": "2018.06.01", "title": "Проверяват помощните средства за обучение по плуване за деца"}
{"url": "https://www.monitor.bg:443/bg/a/view/sled-7-godini-sydjat-chetirima-za-udavenoto-germanche-v-hotelski-basejn-101294", "text": "7 години след злополука в хотелски басейн на Златните, при която 13-годишно германче бе засмукано от помпна за пречистването на водата, Окръжната прокуратура във Варна внесе в съда обвинителен акт срещу 4 души. Те са обвинени, че причинили смъртта на детето, поради незнание или немарливо изпълнение на занятие или на друга правно регламентирана дейност, представляваща източник на повишена опасност. Злополучният инцидент стана към 11,30 часа на 11 юли 2011 г. в курорта Златни пясъци. Тогава спасителят на хотел „Берлин“ забелязал руска туристка, която се опитвала да привлече вниманието му и на други туристи, за да окажат помощ на дете, което лежало на дъното на басейна. Спасителят скочил във водата и направил опит да извади момиченцето, но не успял, тъй като тялото било засмукано от подовия сифон на дъното. Едва след като помпите били изключени, момиченцето било отделено от сифона. Към 22,30 часа същия ден детето починало в болница. Като причина за фаталния изход съдебно-медицинската експертиза посочва удавяне от вдишването на течност в дихателните пътища и последвалата остра дихателна недостатъчност, оток на мозъка с потискане на жизнено важни центрове и спиране на сърдечната дейност. Пострадалото момиченце е било на почивка с баща си, а  злополучният хотелски басейн на Златните бил без разрешително, установила още проверката по случая. Единият от подсъдимите е ръководител на отдел на упълномощен представител на дружеството-изпълнител на комплексното строителство на хотела в частта „Басейни“. Другият предаден на съд е представител на строителния надзор. Той е обвинен в независимо съпричиняване смъртта на 13-годишното момиченце. Третият подсъдим е проектантът на технологичната част, но за него производството ще се гледа задочно, тъй като не е известно местоживеенето му. Забавянето на делото е точно заради продължителното му и безуспешно досега издирване, казват от прокуратурата. Четвъртият предаден на съд е спасителят на басейна на хотел „Берлин“, който направил всичко, зависещо от него, за спасяването на пострадалото дете. Всички подсъдими са с чисто съдебно минало. Разпоредителното заседание във Варненския окръжен съд по делото срещу четиримата,  е насрочено за разглеждане на 21 юни т.г.", "date": "2018.06.01", "title": "След 7 години, съдят четирима за удавеното германче в хотелски басейн  "}
{"url": "https://www.monitor.bg:443/bg/a/view/s-novata-zdravna-karta-vseki-treti-s-hospitalizacija-101289", "text": "Всеки трети българин ще може да бъде хоспитализиран. Това коментира здравният министър Кирил Ананиев в НС по повод новата здравна карта, която бе приета преди дни от МС и предвижда 608 повече легла в болниците. По думите на Ананиев нужните хоспитализации ще бъдат гарантирани с броя на леглата, заложени в здравната карта. Той обясни, че дори да се отделят 10 % за спешната помощ, то хоспитализациите ще бъдат 490 000, което пък било над 120 % хоспитализации. Здравната карта не закрива или открива легла, обясни Ананиев. По думите му тя не определя и финансирането на болниците. Това става на базата на дейностите, които те са извършили. На свой ред БСП пък внесе предложение за дебат и разискване по темата с бъдещата здравна карта. Ананиев отговори и на въпроси за медицинските изделия, гарантирани от НЗОК за 2018 година.. По думите на Ананиев пациентите ще имат достъп до 828 медицински изделия повече на по-ниски цени. 98 млн. лв. са средствата за медицински изделия в бюджета на НОЗК за 2018-та.  \"Отчетени са разминавания между 50 и 900 лв. в цените, които болниците в страната заплащат за едни и същи медицински изделия. Затова в рамките на новия здравноосигурителен модел обмисляме промяна и друг подход в тяхното договаряне\", каза Ананиев.", "date": "2018.06.01", "title": "С новата здравна карта: Всеки трети с хоспитализация"}
{"url": "https://www.monitor.bg:443/bg/a/view/sybraha-65-000-lv-za-kristin-101295", "text": "Само за 10 дни доброжелатели събраха нужната сума от 65 000 лв в помощ на пострадалата при катастрофа моделка Кристин Илиева. За това стана ясно от неин пост в профила й във Фейсбук. гласят думите й. Преди дни Кристин бе приета по спешност в истанбулската болница „Йедитепе“. Причината – 20-годишната красавица е получила костна инфекция, поради което отново беше оперирана в Турция. Сега лекари борят инфекцията с рядко срещан антибиотик в болница в София. Наскоро Илиева призна, че след катарстрофат, причинена от певицата Дивна, често получава паникатаки и сънува кошмари.      ", "date": "2018.06.01", "title": "Събраха 65 000 лв за Кристин"}
{"url": "https://www.monitor.bg:443/bg/a/view/mon-chisti-uchebnoto-sydyrjanie-ot-greshki-101288", "text": "МОН сформира комисия или работна група, която да направи преглед на учебното съдържание, което да бъде изчистено от грешки. Това стана ясно от коментара на просветния министър Красимир Вълчев в кулоарите на парламента. Повод се оказа писмото на патриота доц. Милен Михов от преди седмица, с което той поиска учебниците да бъдат изчистени от продуктово позициониране, от сгрешена фактология и \"от извращенията”. Вълчев даде да се разбере, че ще подкрепят идеята на Михов, а работната комисия ще бъде сформирана още този месец.  Надявам се всички грешки да отстраним, сподели Вълчев. Има множество текстове, които могат да бъдат подобрени, убеден е той.  Министърът се надява до няколко месеца комисията да приключи работа. Въпреки това учениците най-вероятно ще учат по прочистено съдържание едва от догодина, тъй като за учебниците за предстоящата учебна година вече са отпечатани. Вълчев коментира и правилата за прием в първи клас и обясни, че жребият е единственият справедлив подход когато има повече деца с еднакви точки, а малко места в съответното школо. По думите му проблемът е в най-търсените училища и обясни, че всъщност водещият критерий е близостта. Вълчев даде да се разбере, че най-вероятно ще има промени на правилата за първи клас. Той обаче обясни, че не става въпрос за съществени изменения, а за „фини настройки”.  Относно грешките на матурата тази година, Вълчев обясни, че за следващата в комисии ще включат и специалисти от БАН в комисиите, които готвят въпросите. Накрая той припомни, че парите за образование тази година са със 0,5 млрд. лева повече.", "date": "2018.06.01", "title": "МОН чисти учебното съдържание от грешки"}
{"url": "https://www.monitor.bg:443/bg/a/view/varna-skochi-sreshtu-namaljavaneto-na-leglovata-bolnichna-baza-101287", "text": "Община Варна е изпратила протестна нота до Министерството на здравеопазването, заради намерението да се намали капацитетът на легловата база в болничните заведения, заложен в Националната здравна карта. Писмото е подписано лично от кмета Иван Портних, съобщи заместникът му Коста Базитов. Той обясни, че Варна е медицински център на Североизтока и пациентите ще бъдат ощетени, ако се редуцират леглата в здравните заведения в града. Все още няма становище на здравното министерство и по отношение бъдещето на Тубдиспансера във Варна, който също приема пациенти от всички съседни области. Без него не може да бъде изпълнено решението той да бъде закрит или преструктуриран, коментира още Базитов. Решението на Общинския съвет вече изтича като срок и се подготвя ново, което ще съдържа приблизително същите насоки, които поддържат функционалността на здравното заведение, добави зам.-кметът. Според него, има необходимост от подобна болница, тъй като туберкулозата се възражда, а нова заплаха е и мигрантският поток. Освен това, всяка година община Варна дофинансира дейността на лечебното заведение с над половин милион лева, припомни Базитов. Общината предприема и стъпки за облекчаване на местният бюджет, като от 2019 година част от социалните услуги, които предоставя, ще преминат на държавно финансиране. В момента местната администрация осигурява близо 60 услуги на хора в неравностойно положение. Предстои изграждането на няколко нови центъра в „Аспарухово”, „Владиславово” и „Младост”. Предвидено е и извеждане на обитателите на СУПЦ „Анастасия д-р Железкова” и превръщането му в образователен център, посочи още Базитов.", "date": "2018.06.01", "title": "Варна скочи срещу намаляването на легловата болнична база  "}
{"url": "https://www.monitor.bg:443/bg/a/view/hvanaha-pijan-shofior-predi-da-podkara-uchenici-na-ekskurzija-101296", "text": "Полицаи задържаха шофьор на автобус, който трябвало да вози ученици от Златоград на екскурзия. Тестът, направен на водача, който тази сутрин трябвало да кара ученици от Златоград на екскурзия, показал положителна проба, съобщи „Дарик“ радио. Информацията бе потвърдена от директора на полицията в Смолян старши комисар Николай Димов. Пробата на дрегера на 48-годишния шофьор от Стара Загора е отчела 1,27 промила. „Важното е, че е предотвратено превозването на децата от него. Ще бъде взето отношение по Закона за пътищата, като в момента колегите от РУ-Златоград продължават работа по случая“, коментира старши комисар Димов. Шофьорът е управлявал автобуса от Стара Загора в ранните часове тази сутрин до Златоград, от където е трябвало да вземе ученици от ОУ „Васил Левски“ и да отпътуват на екскурзия до Банско. С него пътувал и представител на туроператорската фирма, обслужвала организираната екскурзия на ученици от 3-и и 4-и клас. Автобусите са били два, като бройката на децата до 4-ти клас е била над 35, заедно с родители и ученици, а шофьорите на фирмата били трима. „Предварително бяхме уведомили полицията за екскурзията и рано тази сутрин около 7.30 ч. полицейски наряд е направил проверка и установил отклонения в нормите на единия от шофьорите“, съобщи директорът на школото Нина Пашова. От туроператорската фирма са изпратили друг водач и децата тръгнали на екскурзия. \"Шофьорът е задържан до изясняване на обстоятелствата, тъй като, въпреки ниските стойности на промилите, обществената опасност е голяма\", коментират от смолянската полиция.", "date": "2018.06.01", "title": "Хванаха пиян шофьор преди да подкара ученици на екскурзия"}
{"url": "https://www.monitor.bg:443/bg/a/view/razvodyt-vodi-do-prejdevremenna-smyrt-101297", "text": "Разводът може да повлияе неблагоприятно върху здравето, особено на хората след 50-годишна възраст, които след раздяла с партньора се \"занемаряват\". За целите на проучването авторите му от университета на Аризона, САЩ, са използвали данни от британско дългосрочно изследване върху стареенето, обхванало между 9000 и 11 000 души над 50 години. Изследователите са установили, че след развод на тази възраст мъжете и жените са по-склонни да пушат и да загърбват физическата активност, в резултат на което здравето им се влошава. Специалистите свързват тютюнопушенето и бездействието на тази възраст с риск от преждевременна смърт, който за разведените индивиди е с 46 процента по-висок, отколкото за семейните. Останалите без партньор хора също така изпитват по-голямо неудовлетворение от живота. Това се наблюдава по-често при разведените жени. Склоността към тютюнопушене и бездействие е характерна и за двата пола. Тази зависимост отчасти се обяснява с липсата на партньор, който да окуражава индивида да се грижи за здравето си. \"Упражняваният от партньора контрол играе ключова роля. Представете си съпруг или съпруга, единият от които е непушач и се опитва да повлияе на другия за отказване от вредния навик. Когато връзката приключи обаче, хората губят този важен за здравето социален контрол\", обяснява Кайл Бураса от изследователския екип.", "date": "2018.06.01", "title": "Разводът води до преждевременна смърт"}
{"url": "https://www.monitor.bg:443/bg/a/view/goranov-po-malko-avtobusi-i-narjadko-za-da-se-napylnjat-vlakovete-101284", "text": "Държавата ще подпомогне железниците, за да се вдигне запора върху сметките на БДЖ. Но в сектора е необходима цялостна политика чрез ограничаването или поне правила за конкуренция между автомобилния и железопътния превоз. Това обяви финансовият министър Владислав Горанов. Сумата, която са необходима за разплащане на облигационния заем от 2007 г. е над 100 млн. лева, а в краткосрочен план от финансовото министерство са поискани около 20 млн. лева, потвърди и Горанов.  По думите му в момента във финансовото министерство се обсъжда отпускането на помощ в рамките на утвърдената от Европейската комисия безвъзмездна държавна помощ за преструктуриране на железниците. „Проблемите на железниците не са чужди на финансовото министерство, ние многократно сме подпомагали сектора, няколко милиона всяко година от бюджета отиват за железниците, за железния път и пътническите превози, които са доста субсидирани. Проблемите, натрупани там са от години, заварихме 800 млн. лева дългове“, коментира темата Горанов.  Според него „изключително много се инвестира по южното направление на жп инфраструктурата, където има отсечки, където може да се развива много висока скорост, за което трябва подвижен състав, сиреч влакчета и вагончета“.   Финансовият министър отново повдигна темата за концесията за най-голямото ни летище: „Надявам се министър Московски и неговият екип по-бързо да придвижи концесията на летище София, от която очакваме не малък ресурс да влезе в (бел.р. транспортната) система, който аз съм обещал да върна отново в системата и окончателно да се затворят проблемите“. Той изрази мнение, че до края на тази година ще има напредък по отношение на концесията и ако не тази, то поне следващата година да се реализират постъпления. Другите начини за подпомагане на жп транспорта според Горанов е ограничаване на незаконния автомобилен транспорт, който е пряка конкуренция на железопътния. Също така да се прецизират транспортните схеми, така че те да не влизат в пряка и неравна конкуренция, но това по думите му е по-дълъг дебат. От друга страна, за да стане жп транспортът рентабилен, трябва влаковете да се напълнят, допълни Горанов и каза, че няма европейска железница, която да не е субсидирана от държавата. Финансовият министър не смята, че трябва да се забрани автобусния транспорт, но по думите му не е нормално да има автобуси на всеки 15 минути и да се очаква хората да избират влака като транспортно средство. Възможни са дори ограничения на автобусните привози, така че да си даде възможност да се тази политика да стане приоритет. Това може да се случи с прецизирани маршрути, както и на броя на автомобилите, които се движат по тези маршрути. От пет години искаме промяна на националната транспортна схема на автобусите, тя трябва да бъде редуцирана заради демографската криза и населените места без жители, коментира пред „Монитор“ шефът на Асоциацията на автобусните превозвачи Васил Пиронков. От транспортното министерство им е обещано да бъдат направени промени миналата година. В момента автобусът пристига 15 минути, след като влакът е тръгнал за Бургас, дава пример шефът на асоциацията в отговор на желанието на финансовият министър Горанов за намаляване на броят на автобусите по линията между столицата и морския град. От друга от браншът смятат, че след като са проведени търговете по автобусните линии между големите градове трудно може да бъдат прекратени. Причината е, че трябва да се платят всички неустойки за купените нови автобуси, обучението на шофьорите и други. От асоциацията искат среща между специалистите от двата вида транспорт и институциите.", "date": "2018.06.01", "title": "Горанов: По-малко автобуси и нарядко, за да се напълнят влаковете (обновена)"}
{"url": "https://www.monitor.bg:443/bg/a/view/mahat-baraki-ot-dvora-na-varnenska-bolnica-uvelichavat-parkomestata-101283", "text": "Дървените бараки в двора на МБАЛ „Света Анна“ във Варна ще бъдат съборени. Целта е повече места за паркиране и увеличаване на зелените площи, като същевременно пространството се освободи от грозните и стари дървени конструкции. Първите от тях, които са от страната на оградата към бул. „Цар Освободител“, ще паднат още днес, казаха от управата на болницата, като се започне от паянтовата конструкция, намираща се най-близо до ул. „Проф. Державин“. Планово, в рамките на месеца, ще бъдат премахнати и останалите 4 бараки. Те са изживели отдавна времето си, а служителите, които са пребивавали там и са извършвали различни спомагателни дейности, са преместени на места, където имат много по-добри условия за работа, казаха от болницата. За всички обекти има предписания за премахване от РЗИ-Варна. Налична е и необходимата документация за събарянето и рекултивирането на терена. Операцията по разчистването на двора в частта, заета в момента от бараките, ще протече без да бъде засегната съществуващата ниска и висока растителност- декоративни храсти и паркови дървета. Болницата поема над 90% от хирургичната спешност в Североизточна България, а през Спешния й център всекидневно преминават средно над 230 души. След премахването на компрометираните конструкции, в двора ще бъде възможно увеличаване броя на местата за паркиране. В момента те са крайно недостатъчни за преминаващите средно дневно между 900 и 1200 автомобила. По предварителни разчети, разчистването на петте бараки и усвояването на освободената територия ще даде възможност за нормално пребиваване на около още стотина автомобила. За гарантирането на цивилизован достъп на гражданите до двора на МБАЛ „Света Анна“ на следващ етап се подготвя и осигуряването на още един вход за коли към болничния комплекс. От ръководството обещаха да информират  своевременно варненци за всеки етап от реорганизацията на територията на здравното заведение.", "date": "2018.06.01", "title": "Махат бараки от двора на варненска болница, увеличават паркоместата"}
{"url": "https://www.monitor.bg:443/bg/a/view/otnovo-otlichna-demireva-vtora-na-diamantenata-liga-v-rim-101282", "text": "Ивет Лалова и Мирела Демирева се представиха повече от добре на турнира от Диаматената лига в Рим, като завършиха втори в своите дисциплини. Ивет показа изключително висок резултат в спринта на 200 м, финиширайки за 22,64 сек. Това е нейно лично постижение за сезона, което е с много висока стойност. Тя бе с най-слаб личен резултат преди старта и логично бе поставена в най-неудобния 8-и коридор. Това обаче не й попречи да покаже най-доброто от себе си. Победи я единствено една от големите фаворитки в женския световен спринт Мари Жозе Та Лу от Кот д'Ивоар, която също записа личното си за сезона – 22,49 сек. На трето място финишира швейцарката Муджинга Камбунджи с 22,76 сек., а спринтьорката с най-добър резултат преди състезанието – ямайката Шерика Джаксън (22,18) се прибра една 6-а за 23,14 сек. Демирева завърши втора с изравнен личен резултат за сезона от 1,94 м. Тя беше много прецизна и скочи от първи опит всички височини от 1,84 м до 1,94 м. Мирела направи и три неуспешни опита за атака на личния си рекорд от 1,97 м и при втория беше доста близо до преминаване над летвата, пише sportal.bg. За втори път през сезона Демирева беше победена единствено от световната шампионка Мария Ласицкене, която този път спечели надпреварата с най-добър резултат в света за сезона от 2,02 м. Тя се справи с тази височина от първи опит, след като преди това имаше една грешка на 1,91 м, но премина успешно 1,94 м и 1,97 м. Ласицкене атакува и рекорда на турнира на Шонте Лоу (САЩ) от 2,03 м от 2010 г., след като постави летвата на 2,04 м, но това се оказа непосилна височина за нея тази вечер. Третото място зае представителката на домакините Елена Валтортигара с 1,94 м, но скочени от втори опит.", "date": "2018.06.01", "title": "Отлични Ивет и Мирела, втори са на Диамантената лига в Рим (ОБНОВЕНА)"}
{"url": "https://www.monitor.bg:443/bg/a/view/vlatko-stefanovski-i-vasil-najdenov-pristanaha-na-ivan-i-andrej-101262", "text": "Легендата Васил Найденов стяга кецовете за поредица от големи концерти. Той ще се включи във второто издание на българо-македонското турне One Love, зад което отново застават продуцентите Иван Хритов и Андрей Арнаудов. Изпълнителят на „Синева“ ще раздели сцената с още една балканска звезда – рок идолът Влатко Стефановски, а към този класически хедлайн ще се присъединят Тази година мащаба на турнето се разширява и One Love Tour ще е фестивал. Ще е напълно безплатен и с дванадесетчасовапрограма, включваща различни стилове музика, фолклор, детски театър и вокални групи, популярни изпълнители от двете държави, stand up комици и кулинарни презентации. Водени от идеята да възродят и запазят традициите, по време на фестивала, в градовете в България, ще бъде изградена \"Улица на занаятите\". На нея посетителите ще могат да се запознаят с древните ни и пъстри занаяти.  Концертите стартират на 16 юни в Скопие, като част от събитията, съпътстващи Европредседателството на България. Ще се проведе в центъра на града и на откриването ще присъстват  и външният министър на България – Екатерина Захариева, представители на Община Скопие, Министерство на културата на Македония и с подкрепата на българския премиер Бойко Борисов. На сцената в Скопие ще излязат Златно Славейче, Любойна, Фолтин, Сашко Коцев, ансамбъл Българе, Графа, Деси Добрева, Next Time и Слаткаристика. Следващите спирки са на 30 юни е в София, на 21 юли – гр.Банско, 28 юли – гр.Варна, 11 август – гр.Струмица, 07 септември – гр.Кавадарци, 08 септември – гр.Русе и завършва на 05 октомври за празника на града в Стара Загора. Програмата на сцената в Южния парк в София ще стартира с вокална група Бон-Бон и Телефон 112, а във вечерния концерт ще вземат участие Next Time, Слаткаристика, Ъпсурт и Васил Найденов. Във всеки град ще пеят различни изпълнители, сред които Оратница, Павел и Венци Венц, Криско, Тита, Ъпсурт, Влатко Стефановски, Стефан Вълдобрев и обичайните заподозрени. Официален водещ на фестивала ще е Ники Станоев.", "date": "2018.06.01", "title": "Влатко Стефановски и Васил Найденов пристанаха на Иван и Андрей"}
{"url": "https://www.monitor.bg:443/bg/a/view/subaru-xv-e-dostypen-ikonomichen-i-nadejden-vsydehod-101279", "text": "Автомобилите с повишена проходимост винаги са били силната страна на японците от Subaru. Наред с познатите Forester и Outback, от 2012 г. се предлага и моделът XV. Първото поколение на модела не успя да стане популярно у нас, но през миналата година дебютира второто издание на Subaru XV. Сега от компанията имат амбициите да спечелят нови клиенти, като им предлагат един достъпен, икономичен и надежден автомобил, който запазва най-ценните традиции от японското автомобилостроене. Въпреки външната прилика с предшественика си, новото Subaru XV е изградено на напълно нова платформа. Тя позволява да се увеличи твърдостта на каросерията с 50%, без да се увеличава теглото на колата. Новият модел е нараснал малко и сега достига дължина от 4,47 метра при междуосие от 2,67 метра, широчината е 1,80 метра, а височината – 1,62 метра. На външен вид новото Subaru XV запазва силуета на своя предшественик, но в същото време се отличава с абсолютно нови детайли. Около трапецовидната радиаторна решетка са разположени скосените фарове, разделени с хромирана лайсна, в центъра на която е поставено логото на Subaru. Фаровете са по-големи и са получили L-образни светодиодни светлини. Предните калници са по-мускулести, а отстрани изпъкват щамповани линии. Спойлерът на покрива е с увеличен размер. За да се справя с лекота извън пътя, XV има голям пътен просвет, а броните, праговете и арките на колелата са покрити със защитни пластмасови панели.  В салона значително са подобрени материалите, като сега са се появили сребристи детайли и има дори карбонови елементи. Осветяването е емоционално, яркочервено. Воланът с три спици е облицован с кожа във всички версии и е многофункционален с бутони за дистанционно управление на аудиосистемата и круиз контрола. На централния панел са монтирани два цветни дисплея. Малкият в горната част служи за показанията на термометъра, часовника, индикаторите за температурата на двигателя и налягането на маслото. Долният 7-инчов сензорен екран е запазен за мултимедийна система. Благодарение на тази подредба има по-малко бутони за аудиосистемата и автоматичния климатик. Воланът се регулира по височина и в дълбочина. Предните седалки на Subaru XV са станали по-широки и по-удобни, още в основната версия са оборудвани с отопление, а страничните опори са много добри. В широкия централен подлакътник е скрита кутия за дребни предмети. На втория ред седалки има прилично място за краката, а салонът е достатъчно широк в областта на раменете за да седнат трима пътници. Обемът на багажника е 385 литра в нормално състояние и 1290 литра със сгънати задни седалки. Отворът за товарене е станал малко по-широк, което облекчава поставянето на багажа. Новото Subaru XV е получило много богато серийно оборудване, което го прави най-добре обзаведеният автомобил в класа си. Базовата версия е оборудвана с електрически прозорци и огледала за обратно виждане, двузонов климатик, аудиосистема, камера за задно виждане, Bluetooth връзка, сензор за светлина и дъжд, круиз контрол. Има и 7 въздушни възглавници, електронна стабилизираща система и наблюдение на налягането в гумите. В най-високата версия Premium са добавени кожен салон, безключов достъп, електрическо задвижване на седалката на водача, отопление на волана, система за проследяване на слепите зони, сателитна навигация, електрически люк, мощна аудиосистема Harman/Kardon и др. Новото Subaru XV е снабдено с технология за автоматично спиране и спазване на лентата за движение. Първоначално новото Subaru XV се предлага с познатия 2,0-литров 4-цилиндров бензинов двигател боксер, който развива 156 к.с. при 6000 об/мин и максимален въртящ момент от 196 Нм при 4000 об/мин. Двигателят обича високите обороти, но тегли прилично още със старта. Моторът бързо се развърта до максималните 6600 об/мин, като сега работи много по-тихо и гладко. Двигателят е съчетан с безстепенна автоматична скоростна кутия CVT Lineartronic. Вариаторната трансмисия позволява да постигнете по-нисък разход на гориво и доста добре подбира оборотите на двигателя. Средният разход на бензин е 6,9 л/100 км, в града консумацията е 8,7 л/100 км, а на извънградско – едва 5,8 л/100 км. Предлага се и 1,6-литров 4-цилиндров бензинов боксер двигател с мощност 114 к.с. На пътя новото Subaru XV е много приятно за управление, вдъхва увереност у водача и вози доста комфортно. Системата за векторно разпределение на тягата намалява нежеланото недозавиване. Пониженият център на тежестта допринася за по-доброто поведение в завоите, като също така позволява да се намалят наклоняванията на каросерията, без да се налага използването на твърдо окачване. Колата вози комфортно и преминава гладко през почти всички неравности по българските пътища. Воланът е отчетлив и прецизен, шумоизолацията е отлична и дори при 120 км/ч вътре е тихо. За да бъде проходимо на всякакви терени, новото Subaru XV запазва прословутото постоянно задвижване на всички колела Symmetrical AWD. Предвиден е специален режим за всички терени X-Mode и система за помощ при стръмното спускане HDC. Благодарение на задвижването на всички колела, Subaru XV има сцепление на всякакви терени, а преодоляването на бордюри и пресечени терени е лесно и безпроблемно, благодарение на големия пътен просвет от 220 мм. Автоматичната трансмисия CVT в съчетание с двойното задвижване с активно разпределение на въртящия момент, изпраща 60% от тягата на предната ос и 40% на задната ос. Бутонът за задействане на офроуд режима X-Mode се намира в близост до селектора на скоростната кутия. Системата активира автоматично и асистента за спускане по стръмен наклон, както и системата за задържане при изкачване. Това позволява на водача да стартира от място дори върху хлъзгави участъци. Електрониката получава информация от сензорите на системата за стабилност и ако е необходимо активира системата за автоматично спускане. На екрана под предното стъкло можете да наблюдавате как тягата се разпределя между колелата и да виждате профила на пътя. Новото Subaru XV беше определено за най-добър семеен автомобил в класа си от европейската организация за безопасност Euro NCAP, тъй като стандартно има вградена технологията за подпомагане на водача EyeSight, както и 7 въздушни възглавници, включително за колената на водача и обновен предпазен колан със заключващ се механизъм, намаляващ нивата на нараняване и предпазващ по-добре пътуващите в случай на удар. С помощта на технологията EyeSight при активиран круиз контрол, Subaru XV автоматично поддържа дистанцията до движещия се отпред автомобил, спира автономно за да предотврати удар с коли и пешеходци, и задържа колата в лентата на движение, в случай на неволно напускане заради разсеяност на водача или моментен сън. Новото Subaru XV вече се продава в България, а цената му у нас започва от 45 980 лева за модела с 1,6-литров двигател, 4х4 и автоматик Lineartronic, което го нарежда сред относително достъпните и изгодни предложения в този клас. Цената на модела с 2,0-литров двигател, 4х4 и автоматик започва от 57 900 лева.", "date": "2018.06.01", "title": "Subaru XV е достъпен, икономичен и надежден всъдеход"}
{"url": "https://www.monitor.bg:443/bg/a/view/tomislav-donchev-godina-srok-da-prikluchim-rabota-po-turski-potok-101285", "text": "България има по-малко от година за приключване на техническата работа по „Турски поток“ и тръба от газопровода да стигне страната ни. Това стана ясно от думите на вицепремиера Томислав Дончев в кулоарите на парламента. Повод за коментара му бе посещението на премиера Бойко Борисов в Москва, където се срещна с руския президент Владимир Путин. След разговорите стана ясно, че „Турски поток” ще стига до България, вместо до Гърция.  „Има принципен разговор, има изразена ясна позиция на руската страна, че това е възможно, предпочитано трасе. От тук нататък то да се случи е необходимо да се свърши много работа на техническо ниво„ разясни Дончев.По думите му основните разговори са  „Предвид темповете, с които вървят различни проекти, в конкретния случай „Турски поток”, знаете морският участък на първата тръба е завършен. В момента започва сухоземния участък на турска територия. Предвид амбициите на руската страна кога ще започне снабдяването с газ по това трасе, мисля че ние имаме срок по-малък от година да приключи тази техническа работа”, заяви Дончев.   Той обаче даде да се разбере, че има работа, която трябва да се свърши и с ЕК.   По думите му има много въпроси, които трябва да бъдат - на първо място такива, свързани с европейското законодателство. \"Да предположим, че руска тръба стигне до България, оттук нататък има много възможни хипотези - транзит, търговия, каква част от газа е за транзит, каква е за търговия. Тук има различни виждания. Те имат икономически, технически и политически нюанси\", каза Дончев.  „След изразената политическа воля, след указаната посока, работата стартира. Надявам се да я доведем до край”, обясни той.  Дончев заяви, че е против всякакви бомбастични изказвания по темата, а въпросът е да има ефект и резултат.  „Това, което е факт към момента е, че имаме възстановен диалог. Не е малко на фона на това, което става по света и в Европа. Няма как да се случат проектите в сферата на енерегетиката без принципни политически договорености”, каза още той.", "date": "2018.06.01", "title": "Томислав Дончев: Година срок да приключим работа по „Турски поток“"}
{"url": "https://www.monitor.bg:443/bg/a/view/bsp-vnese-predlojenie-za-otmjana-na-moratoriuma-vyrhu-aec-belene-101286", "text": "БСП внесе в парламента предложение за отмяна на мораториума за строеж на АЕЦ „Белене”. Соцуиалистът Таско Ерменков обясни, че са последователни в своята политика и разясни, че с това решение ще се даде ясен знак , че държавата  стои зад реализацията на проекта, че сме си научили уроците. По думите му така ще се даде ясен знак и към бъдещите инвеститори и че няма да имаме промени в бъдеще в политиката по реализиране на проекта „Белене”. Според БСП проектът за втора атомна централа е необходим за развитието на страната. Ерменков припомни, че на енергийна комисия са разгледали доклада на министър Теменужка Петкова за бъдещето на АЕЦ „Белене”. По думите му той трябва да влезе в дневния ред в пленарна зала следващата седмица. Именно тогава те настояват да се разгледа и тяхното предложение за отпадане на мораториума. По време на гласуването в пленарна зала щяло да стане ясно дали червените чукат на отворена врата., отговори Емрменков  пред факта, че правителството също е дало знак, че мораториума ще падне. Той даде да се разбере, че за да започнат разговори с потенциални инвеститори за „Белене” мораториума трябва да бъде свален.", "date": "2018.06.01", "title": "БСП внесе предложение за отмяна на мораториума върху АЕЦ „Белене”"}
{"url": "https://www.monitor.bg:443/bg/a/view/12-godini-zatvor-za-svodnika-marto-debelija-101315", "text": "Благоевградският Районен съд  издаде осъдителна присъда на сводника Мартин Филипов, известен още като „Министъра на любовта“ Марто Дебелия вчера в късния следобед. 12 години ще пролежи в затворническа килия най-известният сводник не само в Благоевград, славата му достигна до Франция, даже Той ще трябва да заплати и глоба от 375 000 лева затова, че е набирал и принуждавал седем жени към проституция. За всяка от тях, с изключение на една, Марто Дебелия е осъден на по 12 години затвор и по 60 000 лева глоба, като съдът наложи общо наказание от 12 години затвор  и 375 000 лева. Съдия Екатерина Николова осъди  бившия полицейски инспектор Стефан Филипов на 2 години условно  с  5 години изпитателен срок за това, че е осуетил наказателно преследване срещу Мартин Филипов, като е  скрил жалби срещу него от две потърпевши жени  и е огласил служебна тайна на Марто Дебелия. Бившият зам. шеф на БОП Петър Кънев беше осъден на 1 година условно  с 3-годишен изпитателен срок. Марто Дебелия беше  арестуван на 1 юни 2016 г. при операция на „Вътрешна сигурност” и Районна прокуратура и уличен за трафик при условие на опасен рецидив за това, че в периода 19.12.2015 г.-31.05.2016 г. в Благоевград на различни места – в хотел „Рио“, в квартира на ул. „Полк. Чамишки“ е принудил 7 жени да проституират било чрез принуда и заплахи, било чрез облаги, като делял парсата с тях наполовина. Според обвинението той имал полицейски чадър, който му бил осигурен от кварталния инспектор Стефан Филипов и зам. шефа на РЗБОП Петър Кънев, които също бяха арестувани заедно с него. Тримата били обект на наблюдение от няколко месеца. Преди да бъде арестуван за сводничество на 1 юни 2016 г., в къщата на Марто Дебелия в Благоевград живееше и една от проститутките му – Гергина, която след това му роди дете. Тя първоначално го бранеше със зъби и нокти като най-добрия мъж, когото познава, но след това свидетелства срещу него. Според непотвърдени източници Мартин Филипов– Марто Дебелия, изкарвал по 10 000 лв. от една проститутка на месец, а по 250 лв. плащал за полицейска закрила. Едната от жените била принудена от него да проституира, тъй като детето й било болно и тя взела назаем 600 лв. от него. Друга от жертвите му пък била с наркотична зависимост. Биел ги и ги заплашвал, стана ясно в съдебната зала.", "date": "2018.06.01", "title": "12 години затвор за сводника Марто Дебелия"}
{"url": "https://www.monitor.bg:443/bg/a/view/petkova-detajlite-kak-turski-potok-da-mine-prez-bylgarija-shte-se-doutochnjavat-101281", "text": "През България ще минава тръбата за „Турски поток” и ние ще имаме възможност да транспортираме природен газ. Известни количества може би ще се търгуват, но това са детайли, които ще се доуточняват. Разговорите тепърва започват”. Това заяви в ефира на „Здравей, България” по Нова телевизия министърът на енергетиката Теменужка Петкова. Тя бе категорична, че подобни стратегически важни проекти за България трябва да бъдат изцяло съобразени с европейското законодателство. „Трябва да запазим стратегическото си място на газовата карта на Европа, като не позволим да бъдем заобиколени от мащабните инфраструктурни проекти”, коментира още министър Петкова. Тя е категорична, че преминаването на „Турски поток” през страната ни ще гарантира сигурност на доставките и либерализация на пазара на природен газ. Според министър Петкова е изключително важно да бъде изградена АЕЦ „Белене”. „Най-негативният сценарий е да не се прави нищо по проекта. Вторият вариант е да продадем оборудването, което е много малко вероятно. Третият вариант е да разработим проекта”, каза Петкова. Тя подчерта, че „има реален риск НЕК да бъде декапитализиран и затова трябва по-най добрия за България и гражданите начин да оползотворим това, което притежаваме”. „Компанията дължи 1,176 млрд. лева на държавата и има около 1,3 млрд. лева други разходи, натрупани през годините”, обясни енергийният министър.", "date": "2018.06.01", "title": "Петкова: Детайлите как „Турски поток“ да мине през България ще се доуточняват"}
{"url": "https://www.monitor.bg:443/bg/a/view/festival-na-sladkite-i-testeni-izkushenija-v-cum-101274", "text": "Фестивал на сладките и тестени изкушения ще се проведе от днес до 3-и юни в Изложбената зала на ЦУМ. Организатор е Търговско-промишлената палата, откъдето обещават много изкушения и празник за децата. Председателят на Българска търговско-промишлена палата Цветан Симеонов и посланикът на Косово у нас Н. Пр. Шпенд Калаба откриха изложението. Двамата се спряха на няколко щанда, като обърнаха особено внимание на производителите на мед и шоколад. За децата ще бъде подреден безплатен детски кът с ателиета и вкусни предложения. Предвидени са и много изненади с дегустации за порасналите посетители. \"София десерт фест\" продължава да покрепя и кампанията в помощ на 12-годишния Бобчо, който се лекува в Турция.", "date": "2018.06.01", "title": "Фестивал на сладкишите изкушава столичани "}
{"url": "https://www.monitor.bg:443/bg/a/view/djulija-robyrts-nagrajdava-djordj-kluni-101229", "text": "Знаковата усмивка на Холивуд Джулия Робърст ще връчи награда на близкия си приятел и чест екранен партньор – Джордж Клуни. Звездата от „Хубава жена“ ще има честта да даде на 57-годишния актьора едно от най-големите отличия в киното - Клуни бе обявен за носител още през октомври миналата година, което го прави 46-ия лауреат на наградата. В списъка с ленти, в които знаменитото дуо си партнира, влизат „Бандата на Оушън“ и „Пулсът на парите“, като красавицата се разписа с участие и в режисьорския дебют от 2002 г. на Клуни - „Самопризнанията на един опасен ум“. Междувременно холивудският ас още се бори с трудностите да си родител и то на близнаци. Звездният татко призна, че задълженията му покрай малките Александър и Ела не са много, но са достатъчно за да го изморят. изповяда се преди време в интервю пред Associated Press той. Нежната му половинка – адвокатката Амал обаче го засенчвала в начинанието да храни и подсушава малчуганите.", "date": "2018.06.01", "title": "Джулия Робъртс награждава Джордж Клуни "}
{"url": "https://www.monitor.bg:443/bg/a/view/niki-minaj-shte-pee-na-nagradite-vet-101242", "text": "Арендби сензацията Ники Минаж ще се погрижи за доброто настроение на церемонията по връчването на наградите ВЕТ. Отличията ще бъдат раздадени в театър „Майкрософт“ в Лос Анджелис на 24 юни. Тон за песен ще дадат още хип-хоп триото „Мигос“ и Джанел Моне. В ролята на водещ за събитието ще влезе актьорът и музикант Джеймс Фокс, който поведе церемонията и през 2009 г. С най-голям шанс за победа е диджей Калед, който води конкуренцията с шест номинации. След него се нареждат рапърът Кендрик Ламар с пет, „Мигос\" и певицата Сиза с по четири. В списъка с номинирани влизат още Чадуик Боузман, Майкъл Б. Джордан, Карди Би, Бруно Марс, Джей-Зи, Бионсе и Дрейк. Наградите BET, учредени през 2001 г., се присъждат за изключителни постижения на афроамерикански актьори, музиканти и спортисти.", "date": "2018.06.01", "title": "Ники Минаж ще пее на наградите ВЕТ"}
{"url": "https://www.monitor.bg:443/bg/a/view/ozi-ozbyrn-stava-zlaten-bog-101236", "text": "Рок легендата Ози Озбърн ще получи наградата \"Златен бог\" на сп. „Метъл хамър“. Това ще е втората такава в актива му, след като през 2017 г. му бе присъдена заедно с останалите членове на групата Black Sabbath. сподели 69-годишният музикант. Озбърн ще получи почетния приз на бляскава церемония на 11 юни в Лондон. Водещ на шоуто ще бъде Джейми Джаста.Сред предишните лауреати са покойният Леми Килмистър, Дейв Мъстейн, Роб Зомби. Междувременно фронтменът на Black Sabbath стартира последната си световна обиколка на 5 май в Мексико. Той направи спирки още в Чили, Аржентина и Бразилия. Воаяжът му ще продължи в Европа, като засега е ясна само датата за концерт в Москва – 1 юни. Финалът на турнето ще е в САЩ. заяви рокаджията.      ", "date": "2018.06.01", "title": "Ози Озбърн става „Златен бог“"}
{"url": "https://www.monitor.bg:443/bg/a/view/sydyt-ostavja-zapodozrenija-za-opit-za-ubijstvo-na-babchenko-v-aresta-za-dva-meseca-101275", "text": "Съд в Киев прие искането на прокуратурата да бъде оставен в ареста за два месеца Борис Херман - заподозряния за участие в заговора за убийството на руския журналист Аркадий Бабченко. Бизнесменът Херман е обвиняван, че е платил 15 хиляди долара на непознат мъж, за да убие дисидента. Херман отрече и заяви, че връзка с него е установил човек близък до Кремъл относно план за убийството на Бабченко, но той вместо това предал информацията на украинските власти . Един от адвокатите на обвиняемия каза, че той ще обжалва решенето за задържането си. Постановката на украинските спецслужби със смъртта на руския журналист Аркадий Бабченко е била единственият вариант да се разкрият поръчителите и извършителите на опита за убийство. Това казаха от Украинската служба за сигурност в четвъртък. 41-годишният Бабченко е жив и здрав и се появи на пресконференция в Киев заедно с ръководителя на Службата за сигурност Василий Грицак и главният прокурор на Украйна Юрий Луценко. 41-годишният военен кореспондент Аркадий Бабченко критикува Русия заради ѝ намесата в конфликтите в Сирия и Украйна. Той напусна страната през февруари 2017 г, защото се страхуваше за живота си.", "date": "2018.06.01", "title": "Съдът оставя заподозрения за опит за убийство на Бабченко в ареста за два месеца "}
{"url": "https://www.monitor.bg:443/bg/a/view/zadignaha-solarki-ot-centyra-na-selo-101278", "text": "4 соларни панела, захранващи уличните лампи в село Нова махала, община Николаево, са били задигнати посред нощ. Крадците използвали специални приспособления, за да се покатерят по високите 5 м метални стълбове. Батериите бяха монтирани през 2013 г., а Нова махала стана първото село в България, което използва слънчевата енергия, за да си свети, припомнят местните. По онова време община Николаево е реализирала проект на стойност 1,8 млн. лв. по програмата за развитие на селските райони. След проведена обществена поръчка за избор на фирма-изпълнител столичното „К 5 строй“ ЕООД е монтирало по улиците на  малкото градче и околните 3 села 506 фотоволтаични панела, 158 са били те в Нова махала. Панелите са били поставени върху метални стълбове с височина 3, 5 и 8 м с цел предотвратяване на кражбите им. Това е поредно посегателство на соларки в региона, коментират местните, според които ставало дума за поръчка от някой, който е решил да обзаведе вилата си.", "date": "2018.06.01", "title": "Задигнаха соларки от центъра на село"}
{"url": "https://www.monitor.bg:443/bg/a/view/izdavat-udostoverenija-za-vlezli-v-sila-nakazatelni-postanovlenija-onlajn-101223", "text": "Заявяване и генериране на онлайн удостоверения за наличие или липса на установени с влезли в сила наказателни постановления или съдебни решения за нарушения на трудовото законодателство ще могат да бъдат проверявани по електронен път от днес. Това ще може да се случва в системата за „Електронни удостоверения“ на сайта на Изпълнителна агенция главна инспекция на труда. За да се възползват от електронната услуга, е необходимо физическите и юридическите лица, на името на които се издава удостоверението, да имат валиден електронен подпис. С въвеждането на новия софтуер се налагат и промени в начините и каналите за заявяването, издаването и получаването им. Вече няма да се приемат и обработват заявления за издаване на удостоверения, подадени по електронната поща. Опцията да бъдат подавани на място във всяка дирекция на „Инспекция по труда“ в страната обаче остава.  ", "date": "2018.06.01", "title": "Издават онлайн удостоверения за влезли в сила наказателни постановления"}
{"url": "https://www.monitor.bg:443/bg/a/view/750-dni-po-kysno-prochetoha-prisydite-na-vinovnite-za-bunta-v-radnevo-101276", "text": "25 месеца след продължилите близо седмица протести срещу ромска фамилия в миньорския град Раднево старозагорският окръжен съд постанови осъдителни присъди за четирима мъже от клана на лихваря Калчо Иванов. Общо 31 години ще трябва да прекарат зад решетките Калчо, синът му Стефан и братовчедите Диньо Ангелинов и Антон Георгиев, които направиха опит посред бял ден на 2 май 2016 г. да убият с ножове и бухалки младежите Живко Жеков и Георги Николов. Повод за кървавото меле станало спречкване за предимство на пътното платно между 20-годишния тогава Стефан Калчев и малко по-големия от него Георги.След няколко разменени обидни реплики мургавият син на известния в ромския квартал Кантона лихвар Калчо събрал чета – отмъстители и налетял на младежите само на метри от градския площад. Мелето продължило десетина минути, само своевременната намеса на полицаи предотвратила евентуалната смърт на жертвите, които били закарани в болницата със сериозни наранявания. Демонстративният побой отключи гнева на хиляди местни жители, които в продължение на седмица демонстрираха по улиците с искане за бързо съдопроизводство и изселването на ромския клан от „Кантона“. Наложи се спешно въвеждане на жандармерийски части, които с щитове охраняваха денонощно махалата. В съседство бяха разположени и водометни оръдия, но в крайна сметка до вендета не се стигна. Четиримата обвиняеми прекараха 750 дни в ареста преди да чуят на 31 май присъдите си. Причината за забавянето станаха  връщане на обвинителния акт, протест пред апелативния съд по този повод и в последствие отвод на избрания на случаен принцип съдия в Града на липите. От прокуратурата са категорични, че четворката е действала по хулигански подбуди, побоят е бил изключително тежък, само случайността не е довела до летален изход за пребитите с бухалки и дупчени с нож младежи.След серия разпити на свидетели и вещи лица и поредица от заседания петчленният съдийски състав с председател Мариана Христакиева постанови 12 – годишна ефективна присъда за Стефан Калчев. Той ще трябва да изплати и 20 бона на пострадалия Живко Жеков. Присъдата за таткото Калчо е 8-годишна , но към нея съдът прибави още година от предходен процес през 2014-а, който приключил с условно наказание лед сключено споразумение. По 5 години ще прекарат в килията братовчедите Ангелинов и Георгиев, от наказанията се приспада времето в ареста. Очаква се осъдените да обжалват  присъдите пред апелативния съд в Пловдив, на излизане от залата Стефан Калчев настоя да не бъде сниман,нарушавали му човешките права. Почти нищо не се е променило в ромския квартал „Кантона“ през изминалите 2 години и 1 месец, коментират жители на Раднево. Обитателите му продължавали да робуват на лихварската фамилия,която издавала заповеди и от ареста.Продължавало и ударното изграждане на къщи. Една – единствена постройка била срината след протестите през 2016-а, оказала се без нужните строителни книжа. По ирония на съдбата точно в тази махала са първите няколко мезонетни кооперации, вдигнати с пари по проект за интеграция на ромите.Те бяха открити тържествено от някогашния вицепрезидент Тодор Кавалджиев, който призова наемателите им да живеят по европейски.", "date": "2018.06.01", "title": "750 дни по-късно прочетоха присъдите на виновните за бунта в Раднево"}
{"url": "https://www.monitor.bg:443/bg/a/view/zapochva-remontyt-na-avtomagistrala-hemus-v-rajona-na-varna-101280", "text": "Започват ремонтно-възстановителни работи на общо 10 км от автомагистрала „Хемус“ на територията на област Варна, съобщиха от АПИ. Ще се работи в два участъка. Първият 6-километров участък е между пътен възел „Невша“ и пътен възел „Млада гвардия“ (от 375-ти до 381-ти км.), а вторият - 4 км, е в района на Девня (от 389-ти до 393-ти км). Ремонтните дейности включват цялостно обновяване на асфалтовата настилка, възстановяване на отводняването, нова хоризонтална маркировка, както и ремонт на прилежащите пътни съоръжения. На пътноподдържащото дружество е разпоредено да се работи с пълна мобилизация на обекта, като целта е ремонтните дейности да завършат колкото се може по-бързо, предвид предстоящия туристически сезон. Първо ще се ремонтира платното в посока Варна, а трафикът в двата участъка ще се извършва двупосочно в платното за София. След приключване на ремонтните работи, превозните средства ще преминават във вече ремонтираното платно за Варна и ще започне ремонта на другия участък. Между 375 и 381 км ще бъде ограничено включването в магистралата при пътен възел „Невша“, а пътуващите в посока Варна ще се пренасочват по път I-2 Русе-Варна и ще се включват в „Хемус“ при пътен възел „Млада гвардия“. При стартирането на ремонтните дейности, в платното за София ще се преустанови излизането от магистралата към Невша и Белоградец на пътен възел „Невша“. Излизането от магистралата ще се осъществява през Млада гвардия. Ще бъде ограничено включването в АМ „Хемус“ и при Невша, а пътуващите за София ще използват път I-2 Русе- Варна до пътен възел „Каспичан“. В участъка между 389 и 393 км затворен за движение ще бъде възелът край село Неофит Рилски, а пътуващите ще могат да използват път I-2 Русе-Варна и ще се включват в АМ „Хемус“  при Девня. Изходът от магистралата в посока с. Гъбарница и с. Неофит Рилски ще бъде през пътен възел „Ветрино“. При стартиране на ремонтните дейности в платното за София в този участък, слизането към с. Гъбарница и с. Неофит Рилски ще се осъществява на пътен през Девня. Необходимо е шофьорите да карат внимателно, да спазват стриктно поставената сигнализация и въведеното ограничение на скоростта до 90 км/час, препоръчват още от АПИ.", "date": "2018.06.01", "title": "Започва ремонтът на автомагистрала „Хемус“ в района на Варна"}
{"url": "https://www.monitor.bg:443/bg/a/view/kategorija-opazvane-na-prirodata-101252", "text": "Аз харесвам природата, защото е красива. Да е красива означава да не е замърсена. Защото така ще измрат всички хора, всички коне и риби. Ние обичаме тя да е красива. Когато виждам в реката мръсно пластмасово шише, ми става много тъжно, защото искам да е чиста природата. Нашата страна е красива. В нея има реки, планини, поляни и морета. Но трябва да ги опазваме. Ние всички живеем в нея, но когато я замърсяваме, тогава тя се превръща в мръсна страна. Обичам миговете, в които слушам и виждам водопадите. Натъжавам се, когато видя боклуци в реките, моретата и изворчетата. Гордея се, че съм българка. Обичам природата, но не я обичам мръсна. Искам хората да не си хвърлят боклука навсякъде. Защото това убива дърветата. Моля ви, не си хвърляте боклука, където щете!  ", "date": "2018.06.01", "title": "Категория \"Опазване на природата\""}
{"url": "https://www.monitor.bg:443/bg/a/view/vodorodni-koli-igrachki-za-denja-na-deteto-100918", "text": "Водородни коли-играчки и водороден електромобил показват на 1 юни пред сградата на Българската академия на науките. По случай деня на детето ще бъдат прожектирани и образователни клипове и филми. Водородната технологията ще може да бъде разгледана от възрастни и малчугани от 11 до 15 часа. Срещу представяне на свидетелство за управление на МПС пък присъстващите ще имат възможност да тестват електромобила. Технологията значително намалява емисиите от въглероден диоксид на транспорта, в следствие на което и делът на възобновяемите енергийни източници може да се повиши. Това значително би намалило общото потребление на енергия. Организатори на събитието са Институтът по електрохимия и енергийни системи – БАН и „Технократи“. То е част от съпътстващата програма на срещата по повод десетата годишнина на Съвместно предприятие “Горивни клетки и водород”, която се проведе на 28 май в София.    ", "date": "2018.06.01", "title": "Водородни коли-играчки за деня на детето "}
{"url": "https://www.monitor.bg:443/bg/a/view/sa-sht-udrjat-es-s-mita-na-stomata-i-aluminija-oshte-ot-dnes-101273", "text": "САЩ заявиха, че придвижват плана си за мита върху вноса на стомана и алуминий от ЕС, Канада и Мексико. Така на практика се слага край на двумесечното изключение за тях и се задава курс към търговска война с някои от близките американски съюзници. Търговският министър на САЩ Уилбър Рос коментира, че митата от 25% върху стоманата и от 10% върху алуминия от ЕС, Канада и Мексико ще влязат в сила в 07:00 ч. местно време в петък. \"Очакваме да продължим с преговорите както с Канада и Мексико, от една страна, така и с Европейската комисия, от друга, тъй като има други въпроси, които също трябва да разрешим\", посочи той, цитиран от Reuters. Но не даде подробности какво могат да направят ЕС, Канада и Мексико, за да бъдат премахнати митата. През март президентът Тръмп обяви 25% мито върху вносната стомана и 10% върху вносния алуминий, но направи временни изключения за ЕС, Канада, Мексико, Бразилия, Австралия и Аржентина. ЕС настояваше изключението за него да стане постоянно, но така и досега двете страни не постигнаха договореност. Още преди новината за налагането на митата Германия и Франция обявиха, че ЕС ще вземе \"всички необходими мерки\", ако САЩ ги въведе. След среща с американския министър на търговията Уилбър Рос по-рано в четвъртък министърът на икономиката на Франция Брюно льо Мер призова Вашингтон да прояви мъдрост, като отбеляза, че подобни мерки биха били \"неоправдани, несправедливи и опасни\". По-рано през месеца Брюксел представи на Световната търговска организация списък с американски стоки на стойност 2.8 млрд. долара, които ще бъдат обложени с мита, ако администрацията на Тръмп не се откаже от плановете си. За миналата година Европа е изнесла за САЩ стомана на стойност 6.2 млрд. долара и алуминий за 1.1 млрд. долара.", "date": "2018.06.01", "title": "САЩ удрят ЕС с мита на стоманата и алуминия още от днес "}
{"url": "https://www.monitor.bg:443/bg/a/view/konte-vtori-pyt-opitva-da-napravi-pravitelstvo-v-italija-101271", "text": "Петдесет и четири годишният професор по право Джузепе Конте, който в неделя се отказа да бъде премиер на Италия, привечер в петък се закле като министър-председател. Натовареният в понеделник да състави служебно правителство финансист Карло Котарели върна в четвъртък следобед мандата си на президента Серджо Матарела. Заедно с Конте клетва пред държавния глава положиха и осемнайсетимата членове на неговия кабинет, петима от които са дами. Така в края на краищата приключи тримесечната правителствена криза в Италия – Съставянето на политически кабинет стана възможно, след като лидерите на излъчилите го народняшки партии „Пет звезди“ и „Лига“ - Луиджи ди Майо и Матео Салвини, се вслушаха в призива на президента Матарела да се откажат от антиевропейската риторика в публичните си изяви и в програмата за управление на двете формации. Това изглежда се е случило по време на възобновените в сряда следобед оживени консултации между двамата, когато най-вероятно е узряло решението им да загърбят ябълката на раздора с държавния глава и с правителствените канцеларии на водещите страни в ЕС. В представения на държавния глава от Конте в четвъртък вечерта нов вариант на правителство като министър на икономиката вече фигурираше името на приемливия за президента и за Брюксел известен университетски преподавател по икономика и право Джовани Триа. Савона все пак остана в кабинета, но като министър по европейските въпроси – пост, който според коалиционните партньори ще му даде възможност да защити подобаващо интересите на Италия в Брюксел, без да поставя под въпрос съществуването на еврото. Както в стария списък на Конте с министри, така и в новия вицепремиери са Луиджи ди Майо и Матео Салвини, като лидерът на „Пет звезди“ ще оглави и министерството на труда и социалната политика, а този на „Лига“ - вътрешното ведомство. Дипломат №1 на страната пък ще бъде 63-годишният Енцо Моаверо Миланези, който вече е търкал креслото на министър по европейските въпроси в правителствата на Марио Монти и Енрико Лета. Министърка на отбраната ще бъде активистката на движението „Пет звезди“ Елизабета Трента, а на обществената администрация – известната адвокатка и човек на „Лига“ Джулия Бонджорно. Шестима от членовете на новия италиански кабинет са от движението „Пет звезди“, петима са от „Лига“, но от тази партия е и на практика третият заместник на премиера Конте след Ди Майо и Салвини – Джанкарло Джорджети. Останалите министри в кабинета са технократи. Още пък преди да встъпи официално в длъжност като вътрешен министър, Матео Салвини обеща, че веднага погва нелегалните имигранти по Апенините, тъй като издръжката им струвала на италианците по 5 млрд. евро на година. В същото време опозицията взе на подбив Луиджи ди Майо, тъй като според нея за пръв път в историята на Италия министър на труда щял да бъде човек, който нямал и ден официален трудов стаж. Иначе политическите Касандри в Рим дават поне шест месеца живот на кабинета на Джузепе Конте, тъй като той би трябвало да приеме най вече бюджета на страната и нов избирателен закон. След това, много вероятно напролет, италианците може би щели да бъдат призовани пред урните за предсрочен вот.  ", "date": "2018.06.01", "title": "Италия с правителство - Конте се закле (обновена)"}
{"url": "https://www.monitor.bg:443/bg/a/view/myj-gyrmja-s-pushka-v-avtomobilen-salon-v-sofija-101266", "text": "Столичната полиция беше вдигната на крак снощи след сигнал за стрелба в автомобилен шоурум в квартал \"Надежда\". Няма пострадали, съобщиха от пресцентъра на МВР. Сигналът за стрелба на ул. \"Хан Кубрат\" 27 е подаден около 18.13 часа. На място незабавно са изпратени служители на Столичната дирекция на вътрешните работи. По първоначални данни е установено, че е стреляно с халосни патрони. По неофициална информация на \"Блиц\" пред сградата, в която се намират шоурум и сервиз на известна автомобилна марка, е спрял тъмен джип. От него слязъл гневен мъж, който започнал да се кара с хора от сервиза. След това влязъл вътре с пушка и гръмнал няколко пъти във въздуха. След това се качил на автомобила си и изчезнал. Не е ясно дали самоличността му е била установена и какви са причините за агресията му. Продължава работата по изясняване на всички факти и обстоятелства по случая, уточниха от МВР.", "date": "2018.06.01", "title": "Мъж гърмя с пушка в автомобилен салон в София"}
{"url": "https://www.monitor.bg:443/bg/a/view/kategorija-opazvane-na-okolnata-sreda-avtor-polina-cholakova-6g-ot-plovdiv-101301", "text": "Казвам се Полина Чолакова и съм на 6г. от гр. Пловдив. Темата на моята рисунка е \"Опазване на околната среда\", защото всички хора трябва да пазят природата. Аз уча в Детска градина \"Захарно петле\" в Пловдив.", "date": "2018.06.01", "title": "Категория \"Опазване на околната среда\", автор Полина Чолакова, 6г. от Пловдив"}
{"url": "https://www.monitor.bg:443/bg/a/view/glasuvat-vot-na-nedoverie-kym-kabineta-na-rahoj-101269", "text": "Испанският премиер Мариано Рахой няма намерение да подава оставка, но днес гласуват вот на недоверие към кабинета му. Това съобщиха от Народната партия, цитирани от \"Ройтерс\". Причината е започналият през март процес срещу 40 политически лица от управляващата Народна партия за предполагаемото им участие в корупционна схема и ползването на черни каси.  По-рано Рахой вече изключи проведането на предсрочни избори и изрази увереност, че ще довърши мандата си.  Днес испанският парламент ще гласува внсения вот на недоверие срещу правителстото.  Премиерът не присъства на дебатите в четвъртък.  Лидерът на социалистите Педро Санчес се нуждае от абсолютно мнозинство от 176 гласа, за да стане новият премиер на Испания. Информация от различни партии показва, че той ще си осигури 180 гласа. Свалянето на Рахой ще предизвика втора политическа криза в Южна Европа, която допълнително ще разклати финансовите пазари след неуспешните опити за формиране на правителство в Италия три месеца след националните избори, коментира \"Ройтерс\".", "date": "2018.06.01", "title": "Гласуват вот на недоверие към кабинета на Рахой"}
{"url": "https://www.monitor.bg:443/bg/a/view/dejvid-kopyrfijld-se-izmykna-suh-ot-dylgogodishen-sydeben-proces-101267", "text": "Магът Дейвид Копърфийлд е проявил небрежност, но не е отговорен за травмите, получени от участника в знаковия му фокус с изчезване на хора от сцената в Лас Вегас през 2013 г., съобщи АП. Пострадалият Гавин Кокс и съпругата му съдеха за проявена небрежност не само мага, но и хотела в Лас Вегас, където било шоуто, две фирми на Копърфийлд и строителна компания, която тогава реновирала хотела. Съдебните заседатели по делото решиха, след като изслушваха показания няколко седмици, че магът, една от компаниите му и хотелът са проявили небрежност, но не подлежат на отговорност за травмите на пострадалия. Според заседателите Гавин Кокс е отговорен 100% за нараняванията си. Решението на съдебните заседатели означава, че Кокс и съпругата му не могат да искат парично обезщетение. Преди четири години адвокатите им изчислиха, че заради травмите, една от които е била мозъчна, той е похарчил над 400 000 долара за лечение. Адвокатите на Дейвид Копърфийлд не успяха да получат разрешение делото да се води при закрити врата и така беше разкрита тайната на знаковия му фокус, в който изчезват хора от сцената. Изпълнителният продуцент на шоуто в Лас Вегас разказа, докато даваше показания, че случайно избраните участници се извеждат от сцената по таен коридор и така се появяват „с магия” в дъното на залата.", "date": "2018.06.01", "title": "Дейвид Копърфийлд се измъкна „сух” от дългогодишен съдебен процес"}
{"url": "https://www.monitor.bg:443/bg/a/view/zdravnata-kasa-vyvejda-elektronni-recepti-i-napravlenija-dogodina-101272", "text": "Здравната каса планира да въведе електронни рецепти и направления от началото на следващата година. През 2019 г. се предвижда и обогатяване на информацията в електронните здравни досиета на пациентите, съобщава БНТ. На сайта на Здравната каса вече е осигурена възможност на всеки, който притежава персонален код за достъп до услугите на НАП, да разгледа и електронното си здравно досие. Всеки здравноосигурен българин има електронно здравно досие от 2009 година. \"Посещение при общопрактикуващ лекар, посещение при лекари специалисти. Каквото е отчетено за вас, при нас може да се види\", казва директорът на \"Информационни процеси и сигурност на информацията\" в НЗОК Александър Огнянов. Резултатите от изследванията не се качват в досието. В момента то е достъпно само за пациентите. \"Информацията трябва да бъде достъпна за медицинските специалисти\", смята общопрактикуващият лекар д-р Гергана Николова и допълва: \"Понякога състоянието на пациента е такова, че той не може да обясни добре какво се е случило в момента и къде е бил на лечение\". Предвижда се лекари и болници да получат достъп до електронните досиета, при условие че пациентите са съгласни. Очаква се с изграждането на Национална здравна информационна система догодина в електронните досиета да се качва повече информация. \"Резултатите от медицинските изследвания, резултатите от изследвания, които са проведени в болнични заведения\", изброява Александър Огнянов. Още до края на тази година болниците ще могат да качват епикризи в електронните досиета. От Здравната каса напомнят, че в електронното досие пациентите могат да следят дали лекари и лечебни заведения са отчели повече от реално извършените дейности.", "date": "2018.06.01", "title": "Здравната каса въвежда електронни рецепти и направления догодина   "}
{"url": "https://www.monitor.bg:443/bg/a/view/kategorija-mojat-svjat-101251", "text": "Обичам мама да ми купува цветни моливи, флумастери и пастели. Когато рисувам съм щастлива. Моят свят е зелен. Много обичам да рисувам. Това е моето любимо занимание. Моят свят е светът на рисуването. Когато извършвам това занимание, се чувствам щастлива. Обичам да рисувам портрети. Избирам млади лица. Харесвам да рисувам с моливи, защото се получава красиво. Дълго творя и най-накрая изплува цялостната рисунка. Моят свят е футболът. Любимо мое занимание е да играя футбол с приятели. Харесвам се облечен във футболен екип. Щастлив съм, когато играя. Обичам да получавам подаръци, свързани с моето любимо занимание. Моят свят е светът на футбола. Аз много се харесвам във футболни екипи. Обичам, когато ме награждават с медали и статуетки. Няма да се откажа от тази мечта и когато порасна. Надявам се да играя в шампионската лига. Моят свят е играта Майнкрафт. Той е квадратен. В него има гаст, крийпъри, паяци, овце и други. Харесвам го, защото можем да си измислим капани и къщи. Това е моят свят. Моят свят е светът на каратето. Любимото ми занимание са спарингите. Избирам хора, едри на ръст. Харесвам това занимание, защото ме учат да дишам с корема. Мечтая някой ден да стана европейски шампион. Моето семейство е много хубаво. Обичам ги. Те са мама, тати, батко и баба. Мама готви и чисти и се грижи за мен. Тати също се грижи за мен. Баба ме обича. Те са моят свят. Моят свят е светът на тениса. Когато видя някой да играе тенис, много го харесвам, защото понякога играя с мои приятели. Там се радвам толкова много, че тенисът и моят свят. Моят свят е гимнастиката. Любимото ми занимание е да тренирам в залата, защото това помага на здравето ми. Обичам да получавам медали и грамоти. Аз обичам моят свят, в който всичко е гимнастиката. Моят свят е играта Майнкрафт. Обичам да строя градове. Когато строя, изпитвам сила и съм щастлив и горд със себе си. Обичам да правя светове. Моят свят е червен. Много обичам да строя.      ", "date": "2018.06.01", "title": "Категория \"Моят свят\""}
{"url": "https://www.monitor.bg:443/bg/a/view/kategorija-maturi-2018-101247", "text": "Здравейте!Казвам се Юриета. Аз съм едно пораснало дете от град Шумен. На 16 години съм. Мечтая, превръщам мечтите в цели, а целите-в реалност! Старая се да запазя част от детето в себе си, защото съм сигурна, че това ще ми помогне в бъдеще...Само едно дете е способно да убеди себе си, че може да полети! Благодаря Ви за възможността, която ми предоставихте и за това, че ме накарахте да вникна дълбоко в душата си, създавайки своя материал. Желая Ви усмихнат ден! Поздрави! Едно усмихнато дете - Юриета! :)   Животът на човек е сложен изпит, изпълнен с безброй много въпроси с отворен и затворен отговор. Опитвайки се да даде правилен ответ на всички въпроси от своята изпитна бланка, понякога, човек губи себе си, защото реално погледнато изпитът по дисциплината \"Живот\" няма модули, силно затегнати мерки за сигурност и скала за оценяване. Той е ЧЗИ - (Човешки ЗАДЪЛЖИТЕЛЕН изпит) и от него не можеш да се отървеш, дори и да имаш стотици бележки от личната лекарка с диагноза: остра вирусна инфекция! Един от най-важните компоненти на ЧЗИ са именно училищните години, защото се предполага, че те помагат на детето да се изгради като личност и достоен за уважение човек и гражданин! Дали моментите в школото оставят диря в човешкото сърце, или се запомнят само виковете: \"Кой каза? - 1,2,3...12\"? Дали приятелите от начален етап, с които сме си разменяли играчки под чина, ще останат приятели след това? Дали връзките, зародили се в гимназията, ще продължат години наред, или ще бъдат по-краткотрайни от неволна целувка в междучасието? Дали учителите ще бъдат перманентна част от спомените ни? Дали преподадените уроци ще имат някаква стойност след двадесет години? Не знам! А и не се опитвайте да препишете от мен! Аз имам да отговарям на още много въпроси преди да стигна до тези по-горе! Само знам как краката ми се подкосяват всеки път, когато чуя думата матура и нейното кънтене от звука на телевизора! Да! Страхувам се! Защото матурата е по-различна от ЧЗИ, тя е ДЗИ - (държавен зрелостен изпит). Изпит от онези, за които се готвиш 12 години под ред. И може би точно на финалната права на своите години в училище ще си дам сметка какво означават думите на госпожата по български: \"Запомнете това, защото ще ви е нужно за матурата!\"...Подготвям се! Паралелно се готвя и за двата изпита - този на живота и този, който ми предстои! Да, може би ще бъде трудно и ще ям шоколади, опитвайки се да запомня произведението на Вапцаров! Да, може би ще пререша всички падали се до сега варианти на ДЗИ, включително и този от 2018 година! Да, може би ще открия грешката, която Министерството не откри... Да, може би ще бъда подготвена и бъдещият отличен резултат на държавния зрелостен изпит ще ме направи щастлива! Да, но бъдеще несигурно време не е времето, в което искам да живея и творя, защото хората с големи мечти мислят за бъдещето и стремят да изпълнят настоящето с успехи, които ще предвещаят бъдещи такива! Защото животът е нещо много по-дълбоко и сакрално от една правилно попълнена бланка на ДЗИ…!", "date": "2018.06.01", "title": "Категория \"Матури 2018\""}
{"url": "https://www.monitor.bg:443/bg/a/view/kategorija-mojat-svjat-101250", "text": "Обичам те, училище! Ти си книгата, която ме научи на много неща. Тук край твоите огради срещнах моите другари. Много с тях игри играхме и на двора все се смяхме. Заедно с учителя пред бялата дъска, аз бързо се научих да чета. Минус първо, после плюс, неравенствата зная наизуст. Хан Аспарух България създал е, за да помнят поколенията какво ни дал е. Български език с литература, тъй обогатявах своята култура. Много са предметите на брой, научих тук неща безброй. Учителю любими, много ти благодаря, ти си ме научил на всичко досега!    Георги Николаев Тотов на 14 години от Обединено училище „Христо Ботев“ - село Дълго поле, общ. Калояново обл. Пловдив Обичам те училище, защото тук ние не само се учим, но и трупаме житейски опит. Например да вземем оценките - те са една истинска история на възхода и падението. Веднъж получих най-високата оценка в класа и това ме накара да се възгордея. Казах си, че знам и мога всичко, дори без да се напрягам кой знае колко и че това е плод на моя личен интелект. Но един ден ми се случи да имам най-ниската оценка и, като чух това, самочувствието ми се срина напълно. Аз обаче не започнах да се самосъжалявам, а тутакси се нахъсах и амбицирах да науча онова, което не знам, за да се докажа и да поправя грешките си. Вече винаги имам едно на ум, когато се готвя за изпит. Колкото и да знам и да съм силен в това, което знам, трябва винаги да бъда достатъчно самокритичен, за да успея.     Почваме часовете. Влизам в час по български език и литература. Очаквам господина с нетърпение, за да каже оценките ни от контролното. Надявам се аз да имам висока оценка, за да мога да успея и да се почувствам като един щастлив човек. За да може да съм грамотен човек, а не някой неграмотен и незнаещ на кой свят се намира. Затова благодаря на моите учители за това, което знам в живота.     Ах, мое мило училище! Какви ли не преживявания имам тук. Ще ви разкажа история. Това се случи в час по български. Учителят говори нещо, но аз не внимавам, мисля си разни неща. Върнах се мислено назад във времето. Аз съм на една мъничка масичка. Първи клас. Стоя и мисля, какъв ще е животът ми в това училище след години. Ще бъда ли щастлива, ще имам ли много приятели, ще спечеля ли много награди? Един ден ме хваща госпожата, че не внимавам, написа ми двойка. Поговорих с една учителка, която ми каза, че животът не е само лоши оценки, а е нещо много повече от това. Той е учение и развитие. Разговорите ми с любимата учителка бяха вдъхновяващи. Стегнах се, започнах да уча, да получавам шестици, да печеля конкурси. В този момент чух името си и се върнах в реалността. Часът продължаваше и аз през цялото време успявах да отговоря на всички въпроси, независимо колко бяха трудни. Сега се чувствам щастлива. И успяла.         Получих двойка. Стана ми много мъчно. Разплаках се. Сега ако ме питате не знам защо. Ученик без двойка е като юнак без рана. Разплаках се, не защото съм получила двойка, а защото с тази оценка съм разочаровала някого. Най-вече разочаровах самата себе си. Помислих си как ще кажа на мама. Тя няма да ми се кара, зная това. Може малко да ми се поскара, но ще и мине. Важното е че продължих напред, не се отказах да уча. Вечерта се прибрах и седнах над учебника. За час научих урока. На другия ден отново ме изпитаха, сега оценката беше „правилната“, само където я получих със закъснение. Още когато бях в детската градина, видях как плачат учениците за получените двойки и аз си мислех как ще изглеждам аз на тяхното място. Сега знам. Никак не е приятно. Но пък колко е хубаво да получаваш шестици. Направо е страхотно чувството, че си успял да „пробиеш“ до върха.       Защо обичам теб, училище! Защо обичам моето училище? Защото ми помага! Един ден си забравих домашната работа и получих естествено двойка. Цяла минута ми трябваше, за да дойда на себе си. Ужас! Какво ще правя сега, майка ми ще ме убие. (Мамо, това не го мисля сериозно!). Помолих госпожицата да си оправя оценката. Накрая на часа ми даде упражнение и ми каза, че ако го направя правилно, ще ми пише шестица. Познайте с каква скорост си направих упражнението. Тя ми поправи оценката. Сякаш излетях до луната и се върнах отново на земята, когато осъзнах какво се случва - имах шестица. За един час слязох до ада и се качих в рая. Учителите ми доказаха защо са учители. Те винаги са до нас и ни помагат. Обичам те, училище!     Аз обичам училището, защото се запознах с много приятели. Обичам училището, защото научих интересни неща. Обичам училището, защото аз показах разни неща пред много деца и това не прави щастлива сега. И искам да кажа едно огромно БЛАГОДАРЯ!  ", "date": "2018.06.01", "title": "Категория \"Моят свят\""}
{"url": "https://www.monitor.bg:443/bg/a/view/shefyt-na-bdj-bez-dyrjavna-pomosht-jeleznicata-spira-101270", "text": "„Ако няма държавна намеса в БДЖ, а смятам, че това трябва да бъде направено, железницата трябва да спре”, категоричен бе Владимир Владимиров, изпълнителен директор на БДЖ, в предаването \"Тази сутрин\" по bTV. В четвъртък стана ясно, че част от сметките на железницата са запорирани, но те не смятат да разпродават активи. По-късно транспортният министър обяви, че ако се вземе помощ за БДЖ от бюджета, то тя ще бъде заем. „От сметките има изтеглени 20 млн. лв. Съдът е определил да бъдат взети 40 млн. лв., като на този етап са изтеглени половината”, поясни Владимиров. По думите му за момента положението в железниците в краткосрочен план е спокойно, защото са побързали да изплатят заплатите на своите служители преди сметките да бъдат запорирани. „Следващият месец обаче ще бъде много голям проблемът – няма да е само заради заплатите, няма да можем и на доставчиците да плащаме”, каза Владимиров. „Държавата трябва да се намеси с една сума. Миналата година в края тя се намеси, тази година остатъкът трябва да бъде платен”, допълни той.", "date": "2018.06.01", "title": "Шефът на БДЖ: Без държавна помощ железницата спира"}
{"url": "https://www.monitor.bg:443/bg/a/view/kategori-ja-mo-ja-t-sv-ja-t-101235", "text": "Обичам мама да ми купува цветни моливи, флумастери и пастели. Когато рисувам съм щастлива. Моят свят е зелен. Много обичам да рисувам. Това е моето любимо занимание.   На 8 години, от II в клас, Основно училище „Васил Левски“ - град Пловдив Моят свят е светът на рисуването. Когато извършвам това занимание, се чувствам щастлива. Обичам да рисувам портрети. Избирам млади лица. Харесвам да рисувам с моливи, защото се получава красиво. Дълго творя и най-накрая изплува цялостната рисунка. На 8 години, от II в клас, Основно училище „Васил Левски“ - град Пловдив Моят свят е футболът. Любимо мое занимание е да играя футбол с приятели. Харесвам се облечен във футболен екип. Щастлив съм, когато играя. Обичам да получавам подаръци, свързани с моето любимо занимание. На 8 години, от II в клас, Основно училище „Васил Левски“ - град Пловдив Моят свят е светът на футбола. Аз много се харесвам във футболни екипи. Обичам, когато ме награждават с медали и статуетки. Няма да се откажа от тази мечта и когато порасна. Надявам се да играя в шампионската лига. На 8 години, от II в клас, Основно училище „Васил Левски“ - град Пловдив Моят свят е играта Майнкрафт. Той е квадратен. В него има гаст, крийпъри, паяци, овце и други. Харесвам го, защото можем да си измислим капани и къщи. Това е моят свят. На 8 години, от II в клас, Основно училище „Васил Левски“ - град Пловдив Моят свят е светът на каратето. Любимото ми занимание са спарингите. Избирам хора, едри на ръст. Харесвам това занимание, защото ме учат да дишам с корема. Мечтая някой ден да стана европейски шампион. На 8 години, от II в клас, Основно училище „Васил Левски“ - град Пловдив Моето семейство е много хубаво. Обичам ги. Те са мама, тати, батко и баба. Мама готви и чисти и се грижи за мен. Тати също се грижи за мен. Баба ме обича. Те са моят свят. На 8 години, от II в клас, Основно училище „Васил Левски“ - град Пловдив Моят свят е светът на тениса. Когато видя някой да играе тенис, много го харесвам, защото понякога играя с мои приятели. Там се радвам толкова много, че тенисът и моят свят. На 8 години, от II в клас, Основно училище „Васил Левски“ - град Пловдив Моят свят е гимнастиката. Любимото ми занимание е да тренирам в залата, защото това помага на здравето ми. Обичам да получавам медали и грамоти. Аз обичам моят свят, в който всичко е гимнастиката. Мартин Ангелов Попов На 8 години, от II в клас, Основно училище „Васил Левски“ - град Пловдив Моят свят е играта Майнкрафт. Обичам да строя градове. Когато строя, изпитвам сила и съм щастлив и горд със себе си. Обичам да правя светове. Моят свят е червен. Много обичам да строя.    ", "date": "2018.06.01", "title": "КАТЕГОРИЯ „МОЯТ СВЯТ“"}
{"url": "https://www.monitor.bg:443/bg/a/view/kategorija-mila-vakancija-101243", "text": "За някои деца перфектната ваканция е да си седят вкъщи и да се наслаждават на мобилните си устройства, но за мен това съвсем не е така. Аз предпочитам да видя змия на живо отколкото на телевизионния екран. На село има толкова забавни неща които мога да направя. Не искам да се хваля, но моето село е най-хубавото на света и не бих го заменила . Обичам да ходя при реката. Обичам да карам колело и обичам да играя навън. Не искам да пораствам. Никога. Ако някой е по-малко от мен дете ме помоли за съвет аз бих му казала да изживее детството си.", "date": "2018.06.01", "title": "Категория \"Мила ваканция\""}
{"url": "https://www.monitor.bg:443/bg/a/view/pokazvat-poslednija-tefter-na-hristo-botev-101265", "text": "Оригиналният личен бележник на Христо Ботев ще бъде изложен в централното фоайе на Националната библиотека \"Св. св. Кирил и Методий\" днес, съобщиха от библиотеката. През последната година от живота си той е записвал в него данни за литературната си дейност, имена на свои революционни съратници, там е и черновата на стихотворението \"Обесването на Васил Левски\". Посетителите ще могат да видят отблизо светинята от 11.00 до 14.00 часа. Паралелно с оригинала, гостите ще се запознаят и с електронната версия на Ботевото тефтерче, съвместно начинание на Националната библиотека и Регионалната библиотека \"Христо Ботев\" - Враца. Това е вторият безценен документ от фонда на Националната библиотека (след тефтерчето на Васил Левски), намерил подобаващото си съвременно издание в бутиков дигитален проект. В навечерието на Деня на Ботев и падналите за свободата на България Националната библиотека ще представи и изложбата \"Перо и знаме\", посветена на 170-ата годишнина от рождението на Христо Ботев, пише dariknews.bg. Откриването е в същия ден - 1 юни, от 11.00 часа в Централното фоайе. Експозицията включва 8 витрини с книги, вестници и други материали, отразяващи различни страни от живота и дейността на поета революционер. Показани са издания на негови стихове от различни години, сред които и \"Песни и стихотворения от Ботьова и Стамболова\" (фототипно издание и оригинал от второто издание, 1880), архивно наследство като \"Официални румъно-турски документи по минаването на Хр. Ботевата чета през Дунава\", както и портрети на Ботевите четници. Специално изработени тематични табла - \"Поет и публицист\", \"Борец за свобода\" и \"По пътя към безсмъртието\", представят документални материали от фонда на Националната библиотека, свързани с живота на Ботев. На фокус са Прощалното писмо на поета, негова кореспонденция с революционни дейци и др. Изложбата е създадена от библиотечни експерти в отделите \"Български исторически архив\" и \"Библиографско и информационно обслужване\".", "date": "2018.06.01", "title": "Показват последния тефтер на Христо Ботев"}
{"url": "https://www.monitor.bg:443/bg/a/view/73-ot-roditelite-iskat-bezplatna-detska-gradina-101210", "text": "73% от родителите смятат, че детската градина трябва да бъде безплатна, това сочат данни на социологическо изследване. Статистиката сочи още, че децата между 3 и 6 години у нас за учебната 2017/2018г. са 220 887, от тях 112 615 са между 5 и 6-годишни В тази връзка на деня на детето омбудсманът Мая Манолова обявява кампания за отпадане на таксите в детските градини. Зад инициативата стоят още родители и неправителствени организации. Целта е да се осигури равен достъп до качествено предучилищо образование на подрастващите в България. Очаква се Манолова да представи законодателно предложение за промяна в Закона за предучилищното и училищното образование, в който заплащането на задължителната такса за храна да бъде поемано от държавния бюджет. На срещата с омбудсмана ще бъде направена и оценка на въздействието, изготвена от Световната банка и Тръста за социална алтернатива. Общественият посредник на гр. Шумен Иван Капралов ще представи своята практика по темата. Ученици от столичната професионална гимназия „Ломоносов“ ще прожектират два няколкоминутни техни филма – „София – дом на бездомници“ и „Момичето зад бутилката“ и ще разкажат за работата си в сферата на ученическото самоуправление, подкрепа на семейството и бездомните хора.", "date": "2018.06.01", "title": "73% от родителите искат безплатна детска градина"}
{"url": "https://www.monitor.bg:443/bg/a/view/grisho-izliza-dnes-sreshtu-verdasko-na-rolan-garos-101263", "text": "Григор Димитров ще играе днес на обяд своя трети мач на „Ролан Гарос“. След петсетовата драма с Джаред Доналдсън в сряда, днес Григор и Фернандо Вердаско откриват програмата на корт №1. Мачът ще започне минути след 12 часа българско време. 34-годишният Вердаско е №35 в световната ранглиста в момента. С Григор се познават добре, тъй като са изиграли четири двубоя помежду си. В тях победите са наравно - 2:2. От четирите двубоя два са на клей като и в тях има равенство - 1:1 победи. Вчера една от суперзвездите на световния тенис Новак Джокович говори за българския си колега Григор Димитров пред Нова телевизия. Той коментира, че Гришо е в добра форма, показал е в мача срещу Доналдсън, че е стабилен психически в тежки моменти, а в двубоя с Вердаско \"трябва да влезе позитивно\".", "date": "2018.06.01", "title": "Гришо излиза днес срещу Вердаско на „Ролан Гарос“"}
{"url": "https://www.monitor.bg:443/bg/a/view/iskat-razsledvane-na-migracionnata-politika-na-merkel-101264", "text": "Крайнодясната „Алтернатива за Германия“ призова за парламентарно разследване на миграционната политика на канцлера Ангела Меркел след скандала за неправомерно предоставяне на убежище по време на наплива от над 1,6 млн. мигранти преди 2 г., предаде Ройтерс. Вълната от мигранти, много от които мюсюлмани, бягащи от конфликта в Близкия изток, породи безпокойство за сигурността и интеграцията и помогна на антиимигрантската партия за пръв път да влезе в националния парламент на изборите през септември, припомня агенцията. Федералната служба на Германия за миграцията и бежанците е в центъра на скандал, който избухна, след като вътрешна проверка на 4568 решения по молби за убежище установи, че клонът й в Бремен редовно и съзнателно е пренебергвал юридическите регулации и вътрешните правила. Вчера парламентарната група на „Алтернатива за Германия“ внесе предложение за създаване на анкетна комисия, за което е необходима подкрепата на 25 процента от депутатите. Партийният лидер Александър Гауланд заяви, че ще лобира сред другите партии, за да получи подкрепата им. Те обикновено отказват да работят заедно с Алтернативата, но либералните „Свободни демократи“ също са призовали анкетна комисия да разследва скандала. Двете партии заедно няма да имат достатъчно гласове, но Гауланд заяви, че се надява консерваторите от „Християнсоциалния съюз“, партията-съюзник на Християндемократическия съюз на Меркел, да подкрепят предложението.", "date": "2018.06.01", "title": "Искат разследване на миграционната политика на Меркел"}
