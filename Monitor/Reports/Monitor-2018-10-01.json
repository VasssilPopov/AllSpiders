{"url": "https://www.monitor.bg:443/bg/a/view/dnk-sys-sveto-kryshtenie-v-11-grada-145785", "text": "Второто най-мащабно Свето кръщение на новородени деца в съвременната история на България ще се състои на 7 октомври. Националното кръщене ще се проведе в 11 града – София, Пловдив, Бургас, Стара Загора, Велико Търново, Варна, Благоевград, Враца, Русе, Сливен, Шумен. Събитието се провежда под патронажа на Негово Светейшество патриарх Неофит и Българската православна църква и бележи финала на „Направи го за България\" - кампанията на Движение за национална кауза за насърчаване на раждаемостта. Началният час на националното кръщене в София в храм „Света София\" е 10,00 часа. Официални гости в София ще бъдат представители на Столична община и популярните лица, посланици на кампанията - Нели Хаджийска, Иван Христов, Ирина Тенчева, Мария Илиева, Владо Николов и Ути Бъчваров. Водещият на „Тази сутрин\" по bTV Антон Хекимян, посланик на каузата, ще бъде специален гост в Стара Загора, където в храм „Свето Въведение Богородично\" се очаква Негово Светейшество патриарх Неофит да благослови всички деца и семейства, участници в инициативата. Националното кръщене и в останалите градове ще се проведе със съдействието на известните лица на кампанията. В Пловдив ще се присъедини Лазара Златарова, във Велико Търново - Юлияна Дончева, в Благоевград - Мария Гроздева, във Враца - Славена Вътова, а в Шумен - Иван Лечев", "date": "2018.10.01", "title": "ДНК със Свето кръщение в 11 града"}
{"url": "https://www.monitor.bg:443/bg/a/view/rambo-se-pensionira-v-bylgarija-145750", "text": "„Рамбо: Последна кръв“ ще сложи край на дългогодишния път на зелената барета на големия екран, показа справка на „Монитор“ в Imdb. Силвестър Сталоун, който за пети път ще застане пред камерата ще пенсионира култовия си персонаж именно със снимките у нас. Клапата на продукцията щракна в понеделник, а холивудската знаменитост пристигна ден преди това. Начело на проекта е режисьорът Ейдриън Грюнберг („Как прекарах лятната ваканция“). Според феновете именно в петата част от франчайза Джон Рамбо ще намери смъртта си, а зрителите ще видят това следващата есен, за когато е заложена световната премиера на лентата. Сюжетът се завърта около героя на Слай и опита му да води нормален живот в ранчо в Аризона. Спокойното му ежедневие се разклаща, след като негова приятелка го моли за помощ, тъй като нейна близка е изчезнала по време на парти в Мексико. Героят на Слай веднага се заема със случая, а гърба му ще пази журналист, чиято сестра също е отвлечена. Сред спряганите имена за ролята на репортерката е младата актриса Джесика Варгас. Както „Монитор“ пръв писа, камерата за „Рамбо 5“ ще се завърти, както в София, така и на Побитите камъни край Варна. Въпреки това престоят на снимачния екип у нас ще бъде сведен до само няколко дни. Причината – в България не е изгодно да се снима чуждестранна продукция, потвърди пред медии изпълнителният продуцент на „Ню Бояна“ Ярив Лернер. коментира той.", "date": "2018.10.01", "title": "Рамбо се пенсионира в България"}
{"url": "https://www.monitor.bg:443/bg/a/view/svatbata-na-figaro-v-narodnija-pir-za-ochite-i-duha-145721", "text": "Тези дни се роди спектакъл, какъвто рядко се вижда по родните сцени – наглед пищен и искрящ, осъществен без свенливо сиромахомилство и кичозен ерзац. Бляскав като форма, но без тя да е претенциозна и да „смазва“ съдържанието, което виртуозно сближава разстоянията от лекокрилата комедия до дълбоката социална сатира. Мястото на подобно пиршество за очите и духа е именно на първата ни национална сцена. Където от края на миналата седмица „Един безумен ден“ по известната пиеса на Пиер дьо Бомарше „Сватбата на Фигаро“ е най-новото заглавие в афиша. С постановката на режисьора Михаил Петров (добре познат на зрителите най-вече като актьор, един от стълбовете в репертоара там) Народният театър „Иван Вазов“ дава пример за възможното великолепие на истинския театър – такъв, какъвто го иска огромна част от публиката. С играта на интриги, преобличания, изневери и преоткриване в любовта и роднинските връзки, с надлъгване в чувствата и победа за безспорните етични стойности. С които демонстрират като по учебник как може да се интерпретира костюмът „в епоха“ като същинско изкуство. С танците, песните на живо и музиката на реално присъстващ „дворцов“ квартет в състав Жорж Паликарски, Слав Бистрев, Николай Казаков и Ивайло Флоров. И най-вече – с отличните актьорски превъплъщения, които правят всеки от персонажите главен. Характерни и много ефектни образи създават Параскева Джукелова като „запазената“ застаряваща Марселина – богата кредитодателка, копнееща да се омъжи; Христо Чешмеджиев като „сводника“ Дон Базилио, Гергана Змийчарова като очарователната графиня Розина, пренебрегвана от своя шавлив съпруг, но обект на страстта на похотливия паж Керубино (Павел Иванов); свежата Джулия Бочева като харесваната от всички камериерка Сюзан, избраницата на Фигаро... Заслужен триумф е ролята на граф Алмавива за младия актьор Стелиан Радев – мимика, пластика, емоционален контакт с публиката, щедър фойерверк от гегове, всичко с марката на театър „Кредо“ и талантливата му учителка Нина Димитрова действа безотказно и тук. По-пестелив в изразните средства, по-вглъбен, но не по-малко убедителен е Фигаро на Димитър Живков – майстора на моноспектаклите „Живак“ и „Тиква“. Без излишен патос той дърпа нишката на социалната критика с финалния монолог на Фигаро – своеобразна кулминация на представлението, в която само лицето на актьора е осветено, защото в случая най-мощно въздействат думите. Този монолог, и девалвацията на ценностите в междуличностните отношения, заради който самият Бомарше си е имал немалко неприятности и дори за кратко е бил хвърлен в затвора през 1784 г., и днес е смущаващо актуален, писан сякаш вчера. Режисьорът и актрисата драматург Анна Петрова, на които принадлежи сценичната версия по стария превод отпреди 30 и повече години, съвсем леко са го адаптирали. Спектакълът всъщност има два финала – преди и след Революцията (Великата френска, сексуалната, еманципантската или каквато си поискаме); в духа на времето (ХVІІІ век), но и универсални. Музиката е на Любомир Денев, хореографията – на Мариана Крънчева, а следващите представления са тази вечер, на 7 и 30 октомври на Голяма сцена в Народния.  ", "date": "2018.10.01", "title": "Сватбата на Фигаро в Народния – пир за очите и духа"}
{"url": "https://www.monitor.bg:443/bg/a/view/po-malko-strah-sled-edna-tragedija-145782", "text": "Макар и със закъснение от четири години, решението над 150 000 неутилизирани мини, останали в складовете на взривения завод “Миджур” в Горни Лом да бъдат върнати в Гърция, е добро. То слага край на страха от нов инцидент на местните жители, след трагедията, отнела живота на 15 души. При други, предхождащи инциденти в страната загинаха още четирима, а 18 бяха ранени. Трагедиите предизвикаха дискусия дали утилизацията да бъде забранена у нас. Причината е, че съществува риск не само за хората, но и от кражби на взривни вещества или боеприпаси, които да се използват от престъпни групи или да се продават нелегално в чужбина. Освен това, само военните заводи разполагат, както с добри специалисти, така и с надеждни площадки за разглобяване на снаряди. В крайна сметка бе решено да спре вносът на снаряди с такава цел. Което също не е малко.Всички тези действия показват, че само с предписания на МВР, на военното ведомство и наказателни дела, заради трагедиите, не може да се осигури сигурност както за работниците, така и за живущите наблизо. Затова и пристъпването към радикални действия като връщането на снарядите обратно и забраната на друг внос, са сигурният път, който управляващите, които и да са те, е добре да следват.От друга страна утилизацията на мини е процес, който е в унисон с Конвенцията за съкращаване на военните сили, както и на тази за унищожаването на касетъчните боеприпаси. Тя трябва да се изпълни. Последните решения на управляващите показват, че премахването на предпоставките за нещастни случаи и за реализирането на престъпна дейност са не само част от този процес, но и как трябва да се действа за всичко, свързано с военната промишленост.", "date": "2018.10.01", "title": "По-малко страх след една трагедия"}
{"url": "https://www.monitor.bg:443/bg/a/view/shvedskite-investicii-u-nas-razkrili-9000-rabotni-mesta-145781", "text": "Инвестиции от Швеция за 200 млн. евро са разкрили 9000 работни места, стана ясно на среща между заместник-министъра на икономиката Лилия Иванова и посланика на Кралство Швеция у нас Луиз Бергхолм. Според проучване на българския бизнес климат, изготвено в скандинавската държава, шведските компании са позитивно настроени към растящия потенциал за инвестиции в България. Бергхолм е дала даде пример с шведски компании от различни сектори, които наскоро са заявили намеренията си за инвестиции и разширение на производството в страната ни, съобщиха от икономическото министерство. На срещата е станало ясно още, че в началото на 2019 г. ще бъде създадена Шведско-българска търговска камара в страната ни и че се подготвя бизнес форум в Стокхолм, в който участие ще вземат потенциални партньори от двете страни. Заместник-министър Иванова е подчертала, че търговията между двете държави също бележи постоянен ръст, а българският износ за Кралство Швеция се е удвоил в последните няколко години, като само за първите 6 месеца на 2018 г. се е увеличил с 15.3% и е на стойност 106 млн. евро. Икономическият заместник-министър е посочил още, че двете страни имат по-голям потенциал за развитие на търговските си отношения, като посочи секторите хранително-вкусова, мебелна, текстилна промишленост и ИКТ като приоритетни.", "date": "2018.10.01", "title": "Шведските инвестиции  у нас разкрили 9000 работни места "}
{"url": "https://www.monitor.bg:443/bg/a/view/kolkoto-poveche-otlichnici-tolkova-po-niski-stipendii-145783", "text": "Между 21 и 60 лв. стипендия получават отличните ученици според нормативната уредба у нас. Таванът обаче е ударен само в една част от гимназиите, а причината за това е прозаична. Средствата за успех не се отпускат на база броя отличници в едно училище, а всяко школо получава определена за него сума от бюджета, която след това се разпределя от самите училища. Така колкото повече отличници има в една гимназия, толкова по-малък е размерът на стипендиите, които получават те. Не беше толкова отдавна времето, в което и аз се редях на опашка пред касата в училището, което завърших. В момента, в който чуехме, че има стипендии, половината клас тичаше натам. Така беше всъщност и цялото училище, бяхме в една от елитните гимназии и всеки се бореше за успех. Сумата не беше голяма – всички вземахме по 21 лв., но още преди да ги получим, знаехме къде ще ги изхарчим. Не помня точно кога - 11-и или 12-и клас, но ни съобщиха, че ще има увеличение, но вече ще има значение всяка стотна. Така от следващия срок едни щяха да вземат по-малко, а други повече. Докато в моето училище отличниците с 6.00 щяха да вземат по 27 или 30 лв., а тези с 5.50 си остават на минимума от 21 лв., в други гимназии не беше точно така. В една деца вземаха по 50 лв., без да има кой знае какво значение точният им успех. Важно беше само да е над 5.50. За друго пък се пусна слух, че стипендиите са далеч по-големи. Разликата беше, че в другите две гимназии броят на отличните е в пъти по-малък от този на моята гимназия. Така докато нашите директори се чудеха как да ни отпуснат по-големи стипендии, в други не бяха сигурни дали ще има на кого да ги дадат. Със съучениците ми се чувствахме меко казано прекарани, че за труда, който полагаме, няма да получим почти нищо на фона на връстници от други школа, за които знаехме, че оценки се изкарват лесно. Около 5 години по-късно ситуацията не е по-различна. Продължава да има разделение на елитни гимназии, в които броят на отличниците да е 1/3 от възпитаниците й получават средни на размер стипендии, както и такива, които не успяват да изпълнят план-приема си, но пък предлагат възможно най-високи възнаграждения. Може би е крайно време средствата за всяко училище да бъдат заделяни на броя на отличниците, за да могат децата да получават заслуженото си възнаграждение.", "date": "2018.10.01", "title": "Колкото повече отличници, толкова по-ниски стипендии"}
{"url": "https://www.monitor.bg:443/bg/a/view/su-ima-nujda-ot-oshte-500-mesta-v-obshtejitija-145776", "text": "500 места още са необходими на СУ „Св. Климент Охридски“, за да могат да бъдат настанени на общежитие всички, които са подали документи в срок. Това заяви ректорът на най-старото висше училище в страната ни Атанас Герджиков. Опашки от чакащи студенти, настанени в грешни стаи, съпътстваха настанителната кампания на СУ. Ректорът на Алма матер изтъкна няколко причини за настъпилото напрежение. Един от факторите за недостига на стаи са ремонтните дейности, които се извършват не само в СУ, а и в още няколко вуза в столицата. „Един от университетите, който ни беше обещал 200 места, ни ги отказа сутринта преди да започнем да настаняваме, тъй като и те правят ремонт. Не искаха нашият проблем да се прехвърли на тях“, коментира Герджиков. Председателят на Студентския съвет Георги Гълъбов обясни, че леглова база на Софийски университет се равнява на около 6300 легла, но всяка година се вземат поне по 1000 допълнителни от останалите вузове. Днес (вторник) ще се състои среща между всички софийски университети, на която между тях ще бъдат преразпределени свободните легла, обясни Герджиков. Той изтъкна, че още по най-правилния начин, защото университети с малко студенти са получили голям брой места и обратното. До около 20 октомври пък трябва да бъдат приключени всички основни ремонти, което също ще помогне за разрешаването на проблема с недостига на стаи. Герджиков посочи, че освен обективните причини е имало и субективни грешки както на студентите, така на администрацията. За да не се достига до подобни грешки, тази седмица ще се сформира комисия, която ще начертае план за следващите години. „Ние ще назначим комисия от външни хора – МОН, НПСС, Студентски столове и общежития, които са независими от нашия университет и ще покажат кой и къде е сбъркал“, обясни Гержиков. Ако комисията установи, че има виновни, ще им бъде потърсена отговорност, каза още той. Вчера бе открита и учебната година в най-старото висше училище в страната ни, която тази година чества 130 години от създаването си. Сред гостите на официалната церемония по откриването бяха вицепрезидентът Илияна Йотова, вицепремиерът Томислав Дончев, зам.-министърът на образованието и науката Карина Ангелива. Приетите първокурсници са 4696, като 17 от тях са лауреати. Една от тях е Яна Косара, която влиза в специалност „Социална педагогика“. „Станах лауреат благодарение на класния ни, който ни зададе за задача да правим проект и аз създадох за онкоболните деца – как да се държим на училище с тях, да не ги сочим с пръст. От там отидох в Русе, където го защитавах. Това се случваше по гражданско образование“, обясни Яна пред „Монитор“.", "date": "2018.10.01", "title": "СУ има нужда от още 500 места в общежития"}
{"url": "https://www.monitor.bg:443/bg/a/view/sa-sht-sa-udvoili-iznosa-na-gaz-do-25-mln-kub-m-na-den-145777", "text": "САЩ са удвоили експорта си на газ до почти 25 млн. куб. м на денонощие през първите 6 месеца на годината, сочат данни на министерството на енергетиката, цитирани от „Прайм“. През миналата година за първи път от 6 десетилетия щатите изнесоха зад граница повече природен газ, отколкото са внесли. Експортът на най-голямата икономика отвъд Атлантика е основно на втечнен природен газ. При този вид гориво е отчетено нарастване през първото полугодие от 58%, спрямо същия период на 2017 г.", "date": "2018.10.01", "title": "САЩ удвоиха износа на газ до 25 млн. куб. м на ден"}
{"url": "https://www.monitor.bg:443/bg/a/view/filharmonijata-vyzpjava-garibaldi-i-kapitan-petko-vojvoda-145768", "text": "Софийската филхармония и Националният филхармоничен хор ще представят концерта „Viva Italia! Да живее България“, посветен на големите революционери Джузепе Гарибалди и Капитан Петко войвода, на 5 октомври от 19 ч. в зала \"България\". В програмата са включени произведения на някои от най-популярните италиански и български композитори: Верди, Белини, Доницети, Росини, Пучини, Панчо Владигеров, Любомир Пипков, Марин Големинов, Петко Стайнов, италиански канцонети и български фолклор. Триумфалният марш из „Аида“ на Верди, интермецо из „Селска чест“ на Маскани, Ръченица из „Тракийски танци“ на Петко Стайнов, \"Нестинарско хоро\" на Големинов и други обичани произведения ще обрисуват духа на епохата, родила героите. Диригент ще бъде Славил Димитров, който специално за случая е написал и кантатата „Капитан Петко войвода“. „Музиката се подчинява на народната песен за революционера. Не е случайно и началото на произведението, парафраза на любимата песен на „Командирина“ - химна на Родопа планина „Руфинка болна легнала“. Кантатата се стреми да моделира ново звучене на добре познатите песни“, обяснява маестрото. Билетите за концерта са на цени от 12, 15, 18, 20 и 25 лв.  ", "date": "2018.10.01", "title": "Филхармонията възпява Гарибалди и Капитан Петко войвода"}
{"url": "https://www.monitor.bg:443/bg/a/view/antichnite-zamyci-u-nas-sa-sravnjavani-s-karton-i-sirene-145779", "text": "България харчи по 80 млн. паунда за реставрация на антични замъци, които изглеждат като направени от „сирене и картон“, пише в. „Дейли Мейл“ във връзка с възстановяването на историческите паметници у нас. Похарчената сума е част от Европейския фонд за регионално развитие (ЕФРР), който страната ни получава като членка, поясняват от английското издание. Вместо възвръщане на предишната слава на паметниците обаче, сега те са обект на подигравки и дори отблъскват туристите, търсещи допир с историята. Като примери в статията се споменават средновековната крепост Кракра в Перник, както и римската крепост Траянови врата в близост до Ихтиман, които предизвикали гнева на реставратори, след като били обработени с полимерен бетон - същият материал, от който често се правят тротоарите. От друго английско издание - в.“Телеграф“- пък съобщават, че и Европейският съюз, и правителството са на мнение, че от този случай трябва да се извадят поуки и да има научени уроци. „Крепостта плаче“, казва Стела Дунева, реставриращ архитект, цитирана от „Дейли мейл“. Така тя коментира стичащата се бяла течност от новодобавените зидове на крепостта. По нейни думи Траянова врата е конструкция, оцеляла 16 века, а сега е развалена именно заради добавките. Подобна е и реакцията по отношение на крепостта Кракра, чиито след като изтече минимумът на експлоатация, казват от местната власт. Именно заради тях историческият обект, датиращ от ІV век, е наричан „Картонен замък“, а пък византийската крепост покрай Яйлата е наричана „Крепост от сирене“ заради чисто белите блокчета, които създават дисхармония със старата фасада. Коментарите идват след като от ЕС решиха да затегнат контрола и зорко да следят как се харчат дадените от тях средства за регионално развитие. Средства от еврофондовете се инвестират за развитието на туристическите атракции, като целта е да се осигури поминък в по-малките селища на страната, където няма голям поток от чужди и български посетители.", "date": "2018.10.01", "title": "Античните замъци у нас са сравнявани с картон и сирене"}
{"url": "https://www.monitor.bg:443/bg/a/view/maja-vasileva-za-metoda-kindi-ru-pomagame-na-malchuganite-da-razvijat-umenija-za-chetene-pisane-i-matematika-145773", "text": "Мария Василева разказа пред \"Монитор\" как методът \"КиндиРу\" помага на децата за концентрация, развива двигателните им способности и ги подготвя за училище. - Ако трябва да кажа с няколко думи как помагаме на техните деца, то е че ние развиваме уменията за четене, писане и математика. Стандартният образователен подход е свързан със седящ индивид и учител срещу него. Той обаче трябва да е в състояние да стои седнал и да има необходимата концентрация. Трябва да започнем да гледаме на ученето от неговата двигателна среда, защото той е такъв, дори и когато говорим. Ако тръгнем да учим децата на букви, да пишат точно също са важни умения, но докато се стигне до фазата, в което комбинацията от няколко букви и думи значи нещо, това са процеси, които са свързани със зрялост на функциониране на нервна система и сензорна интеграция. - Разкажете повече са самите упражнения. - Упражненията са неврология, облечена в игра. Те са насочени да подпомогнат съответните процеси, които трябва да се извършат в нашето тяло. Имаме централна и периферна нервна система, които трябва да живеят в синхрон, за да правим каквото и да е било. Ние вземаме неврологичните показатели за развитие и на базата на тях сме развили комплексно-двиагателни дейности, които подпомагат това да се случва по начина, по който трябва и когато трябва да се случи. Ако не спазваме прогресията, която природата ни е дала, рискуваме да получим нервномоторни закъснения (незрялости), които водят до не добро функциониране на индивида. Нашето съзряване е поредица от конкретни стъпки и ако те не се случат когато и както трябва, това ще донесе до последици. Упражнения помагат за добрата ориентация в пространството, за развитие на парашутен рефлекс и т.н. Целта ни е децата да израснат и преминат през тези етапи по най-добрия начин, за да могат да правят всичко най-добре, когато влязат в живота – учебния процес, емоционалното им съществуване. - Може ли да дадете пример за упражнения за различните групи? - Мога да започна с бебетата – препоръчваме да стоят по корем, след това да се насърчава пълзенето било то с игри, поставяйки различни играчки за стимул. Като прохожда, трябва да му даваме възможност да практикува баланса си, а не да му даваме ръце и да го слагаме в проходилка. Трябва да се насърчава самостоятелната активност. Трябва да се обърне внимание на всички седем сетива, включително баланса и проприоцепцията, които често са пренебрегвани. Ако се върнем на учебния процес и писането, четенето и математика, те имат много важна роля в подготовката на детето, като му помагат да се научи да контролира тялото си. Така то оставя мозъка си свободен, оставяйки го да върши вече други дейности. Детето не се чуди как да контролира тялото, защото сме развили необходимите умения за обща и фина моторика, баланс и мозъка може да контролира тялото в почти автопилотен режим и да се фокусира върху активния процес на мислене. Ако се върнем на децата на 5 и 6 години, които са за предучилищна възраст, те трябва да са овладели първичните си рефлекси, да имат добра сензорна ориентация. Ако това не се е случило по ред причини, ние трябва да вземем предвид, че трябва да се извървят естествените етапи и слагаме детето първи на земята. Едно от стандартно занимание по методиката включва прогресия от занимания по коремче до такива в изправено положение. Важно е да се подчертае, че става въпрос за двигателни дейности. Важен е начинът, по който се изпълняват движенията, плавността и координацията на различните крайници. Първо упражнение е т.н. червейче, където детето е по коремче и ние очакваме то да вдига десния, а после левия хълбок. Това упражнение работи за потискане на първични рефлекси и гледаме до колко детето е способно да остане на пода, да изпълни упражнението прецизно и бавно в контролирана среда – когато преподавателят каже старт/стоп. След това можем да преминем през „костенурка“ , където има прогресия от положение по корем към по-изправена. Там се работи за следващото ниво активизация на мозъка, после надграждаме с „любопитната костенурка“, като вдигаме още малко детето. Така в рамките на 25 минути. Ако правим това в рамките на една година, ще постигнем определена част от целите си, но едно повторение би било излишно. След като бъдат усвоени в рамките на няколко дни – една седмица, преминаваме към следващото ниво. Програмата е разработена в рамките на цяла учебна година, за да се постигне максималната координацията между мозък и тяло, след което се постига по-добър баланс, възможност да координация и добра стойка – три много важни компонента в процеса на учене. Те могат да направят една класна стая прекрасно място, защото децата стоят концентрирани в учебния процес. Ако не ги постигнало детето, то няма да може да стои мирно и ще прави различни стойки. Модерните диагнози – хиперактивност, дефицит на внимание, са именно тези нервномоторни забавености. Нашата цел е все по-малко деца да стигат класната стая в такива състояния. - Каква е разликата между българския и австралийския вариант на „Киндиру“? В Австралия образователната система през няколко години има тестови прозорци, които се спускат от държавата без участието на учителите им. В училищата, в които колегите направиха тяхното проучване, част от учениците пропускаха уроци по математика и английски, а на тяхно място правят част от двигателната програма. В рамките на цялата учебна година в определени прозорци всяка от групите е пропускала реален учебен материал, които не се наваксват после. На тестовете обаче те показват по-високи резултати от децата, които са карали нормални часове по английски и математика цяла година. Това се постига, защото учебния процес не е в посока някой дава информация на субекта и той я вкарва в главата си, а той е много по-комплексна дейност, в която играят роля всички неща. Пропускайки стандартни материали, тези деца работят за подобряване на общото функциониране на мозъка и тялото, да подобрят баланс, стойка и координация, което им дава възможност техните когнитивни функции да функционират по-добре и да наваксат реално пропуснат материал.", "date": "2018.10.01", "title": "Педагогът Мая Василева за „КиндиРу“: Помагаме на малчуганите да развият умения за четене, писане и математика"}
{"url": "https://www.monitor.bg:443/bg/a/view/arheologijata-kulturnijat-ni-most-s-gyrcija-145769", "text": "Постерна изложба „Гърция – България: Културни мостове за напредък и развитие“ ще може да се види в централната зала на Националния археологически музей от 5 до 28 октомври. В 11 постера експозицията представя аспектите на научното сътрудничество между двете държави през последните десетилетия, в частност археологическите разкопки и популяризирането на археологическото богатство и паметниците на културата от двете страни на границата. Същевременно тя очертава и бъдещите възможностите за сътрудничество в областта на археологията и опазването на културното наследство на двете държави. Изложбата включва 5 основни раздела. В тях е представена работата на двете страни по множество съвместни проекти, между които общи дейности на Гърция и България под заглавието „Черно море – единство и многообразие през римската Античност“, изложбата “Непреходен отпечатък в историята. Съкровища от гръцките музеи”, представена у нас през 2013-2014 г., проектът за гръцко-българско сътрудничество „Римски паметници в долината на Струма“ от 2002 г., множество научни конференции, археологически разкопки и проекти за консервация и реставрация на артефакти.", "date": "2018.10.01", "title": "Археологията – културният ни мост с Гърция"}
{"url": "https://www.monitor.bg:443/bg/a/view/do-2-dni-izbirat-sydii-v-konstitucionnija-syd-145757", "text": "Председателите на ВКС и ВАС до два дни ще свикат заседание на Общото събрание на съдиите от двете върховни съдилища. По време на съвещанието ще бъде решено кога ще бъдат избрани съдиите в Конституционния съд. На 1 октомври 2018 г. Общото събрание на съдиите от ВКС и ВАС прие правила за провеждане на избор на съдии в Конституционния съд. Според тях общото събрание е редовно, ако на него присъстват не по-малко от две трети от общия брой на съдиите от ВКС и ВАС. За конституционен съдия можеда бъде избран юрист с високи професионални и нравствени качества и най-малко 15 г. юридически стаж, български гражданин и без друго гражданство. Кандидатурите се издигат от съдии от ВКС или ВАС с писмено предложение, придружено с автобиография и декларация за съгласие на кандидата. Предложенията се подават до общото събрание на съдиите от ВКС и ВАС чрез председателя на съответния съд. Срокът за подаване на предложенията е не по-късно от края на предпоследния работен ден преди датата на избора. Изборът се провежда от 5-членна комисия, избрана от общото събрание. В състава на комисията на ротационен принцип, в съотношение трима към двама, се избират съдии от ВКС и ВАС. Гласуването е тайно с бюлетина. За избран се счита кандидатът, получил гласовете на повече от половината от присъстващите на общото събрание. Ако никой от кандидатите не е получил необходимото мнозинство в първия тур, се провежда повторен избор, като се гласува с нова бюлетина, в която се включват имената на четиримата кандидати, получили най-много гласове. До сега номинациите и изборът от съдебната квота в КС ставаха в деня на заседанието на общото събрание на ВКС и ВАС. Тази година парламентът и президентът избират по един конституционен съдия, а двата върховни съда – двама. Това трябва да стане до 12 ноември. ГЕРБ и „Обединените патриоти“ вече номинираха съдията от ВКС Красимир Влахов за член на КС от парламентарната квота. Президентът Румен Радев още не е съобщил име.", "date": "2018.10.01", "title": "До 2 дни решават кога избират съдии в Конституционния съд "}
{"url": "https://www.monitor.bg:443/bg/a/view/moldovski-bombadjii-priznaha-i-za-vzriven-v-kazanlyk-bankomat-145755", "text": "Постоянни мерки за неотклонение „задържане под стража“ постанови състав на старозагорския окръжен съд спрямо трима молдовски граждани, обвиняеми по дело за взривяване на банкомат в Града на липите рано сутринта на 27 септември. Постоянни мерки за неотклонение „задържане под стража“ постанови състав на старозагорския окръжен съд спрямо трима молдовски граждани, обвиняеми по дело за взривяване на банкомат в Града на липите рано сутринта на 27 септември. В съдебната зала 24 годишният Василе Морару и 30-годишният Александър Хаджи признаха, че заедно са взривили още едно АТМ на казанлъшката улица „Пушкин“, откъдето прибрали 70 бона на 20 август. Към техните самопризнания с известно закъснение се присъедини и 26-годишният Дионисий Коджухаро.  Морару и Коджухару са пристигнали в България на 25 септември през ГКПП Дунав мост с лек автомобил „Нисан“, който е с българска регистрация. Тук ги е посрещнал пристигналият преди малко повече от месец Хаджи, който наел квартира в Пловдив. Той е бил и зад волана на автомобила при задържането на групата в Пловдив след сигнал от служител на чейнджбюро за чужденци, които искат да обменят значителна сума /над 60 000 лв/ в евро. Тримата са били закопчани с белезници към 16,00 часа на 27 септември, броени часове след взривяването чрез ацетиленова „бомба“ на АТМ, монтирано върху стъклената витрина на хранителен магазин от веригата ЕсБиЕс на старозагорската улица „Младост“ №65. Добре информирани източници коментират, че бързото задържане на бомбаджиите е станало в резултат на прихванат  със СРС разговор между молдовска гражданка и Александър Хаджи. Молдовката е била следена във връзка с друг взривен банкомат в пловдивския квартал „Тракия“ на 11 юли, за който по-късно беше арестуван молдовецът Евгений Неделев. Като „селски глупаци“ охарактеризира тримата родени в село Борогани  млади мъже родственик на Василе Морору, който също присъстваше в съдебната зала. По думите му Василе и компанията му се знаели от съвсем малки, почти едновременно се пренесли да живеят в столицата Кишинев. Морару , който има син на година и осем месеца, а съпругата му е бременна с второ държал под наем микроязовир и дори наскоро го зарибил. С три деца е Хаджи, последното се родило в средата на септември. Бебе очаквал от приятелката си Коджухару стана ясно при разпита в залата. Според показанията на обвиняемите  до сега те били с чисто съдебно минало, но все още не са пристигнали официалните документи от Молдова. Пред съдия Соня Каменова бомбаджиите заявиха, че се разкайват за стореното, а Василе почти със сълзи на очите каза: „Откакто съм задържан не мога да заспя, много съм притеснен, че извърших такава голяма глупост. Моля да ми бъде определена парична гаранция и да се върна обратно вкъщи при семейството си.“ Въпреки демонстрираното „разкаяние“ съдът постанови най-строгата мярка за неотклонение с мотива, че извършителите могат да се укрият или да извършат ново престъпление. Мярката може да бъде обжалвана пред Апелативния съд – Пловдив , насрочен е и час за разглеждане на 11 октомври.", "date": "2018.10.01", "title": "Молдовски бомбаджии признаха и за взривен в Казанлък банкомат"}
{"url": "https://www.monitor.bg:443/bg/a/view/nadrusan-turchin-ubi-myj-i-rani-dve-jeni-i-dete-145763", "text": "Постоянна мярка „задържане под стража“ ще поискат от ямболската окръжна прокуратура  спрямо арестуван късно вечерта на 30 септември турски гражданин, който след употреба на амфетамин седнал зад волана на ТИР и предизвикал тежка катастрофа. Инцидентът с Азис К. е станал около 17,20 часа  в неделя по пътя от Елхово за ГКПП Лесово, където управяваният  от него камион с полуремарке  блъснал лека кола и на място е загинал водачът й 51 – годишен мъж и тежко са били ранени спътниците му:две жени и дете. С прокурорско постановление турският гражданин е задържан за 72 часа.", "date": "2018.10.01", "title": "Надрусан турчин уби мъж и рани две жени и дете"}
{"url": "https://www.monitor.bg:443/bg/a/view/prenapisvat-zakonoproekta-za-horata-s-uvrejdanija-145756", "text": "Националният съвет за интеграция на хората с увреждания не одобри варианта за закон за хората с увреждания, направен след приключването на общественото обсъждане. Това съобщи социалният министър Бисер Петков след заседанието. Причината била, че законопроектът отразявал бележки на министерствата, с които не били съгласни нито протестиращите майки, нито национално представителните организации.„Изправени сме пред трудната ситуация вече да балансираме не само пред интересите на различни организации, но и становищата на отделни министерства“, обясни Петков. Ведомството на Горанов не одобрило финансовата обосновка. В становището си те поставяли под въпрос създаването на двата извън бюджетни фонда – този за осигуряване на заетост на хората с увреждания и този за достъпна среда. Трябвало да се изготви и нова обосновка за центровете за защитена заетост, както и за месечната финансова подкрепа, която е обвързана с линията на бедност. Министерството на регионалното развитие и транспорта пък не искало то да администрира фонда за достъпна среда. Препратката към закона за личната помощ също отпаднала, заради бележка на правната дирекция на МС, според която законопроект не можел да препраща към несъществуващи закони. Законът за личната помощ, който бе изготвен от омбудсмана Мая Манолова, е внесен в НС, но все още не е гласуван. По думите на Бисер Петков ако той не бъде приет, то и личната помощ ще отпадне. В първия вариант на закона за хората с увреждания фигурираше и личната помощ, но параграфа бе премахнат, заради твърдата позиция на майките, че тя трябва да бъде в отделен закон. Националният съвет ще се събере отново следващата седмица, за да обсъди промените. След заседанието стана ясно още, че от следващата година хората с увреждания ще получат обещаните от премиера Борисов допълнителни 150 млн. лв., но все още не е ясно как ще бъдат разпределени.", "date": "2018.10.01", "title": "Пренаписват законопроекта за хората с увреждания "}
{"url": "https://www.monitor.bg:443/bg/a/view/stalinka-ot-nova-zagora-predade-v-policijata-3-000-evro-145754", "text": "71-годишна жителка на Нова Загора намери и занесе в местното полицейско управление дамска чанта с намиращи се вътре 3 000 евро и златни накити. Значителната сума и бижутата се оказали притежание на нейна, 43-годишна съгражданка, която ги забравила докато забавлявала внучката си на една от детските площадки в центъра на градчето. Около час след като се прибрала с детето у дома си младата баба Айше Али констатирала липсата и силно разтревожена отишла в управлението на МВР, за да подаде жалба. Там тя обяснила, че парите били дадени от сина й, който се върнел предния ден от гурбет в Германия, за да си откупи от заложната къща накитите.Когато униформените й показали донесената от възрастната Сталинка Кирова чанта жената загубила съзнание от вълнение.След като установили детайлите по начина на забравянето на ценностите от полицията върнали на Айше Али чантата и парите. Въпреки че Нова Загора е малък град двете жени не се познават, установи репортерска проверка. Айше Али се надява да се види с баба Сталинка, за да й благодари лично.", "date": "2018.10.01", "title": "Сталинка от Нова Загора предаде в полицията 3000 евро"}
{"url": "https://www.monitor.bg:443/bg/a/view/trima-bratja-zameseni-v-aferata-sys-712-kg-heroin-145758", "text": "Трима братя от Иран са замесени в аферата с рекордната по количество заловена пратка от 712 кг хероин на 27 и 28 септември на ГКПП Капитан Андреево. Това стана ясно в понеделник в съда в Хасково на делото за мерките за неотклонение на двамата шофьори от Иран Вахид Хашеми на 31 г. и 45-годишният Мохамадали Пур. Те бяха задържани съответно на 27 и 28 септември, след като в тировете им бяха открити общо 712.5 кг. хероин. На митницата първо е пристигнал камиона на Вахид Хашеми. Рентгенът на ГКПП Капитан Андреево не е успяла да засече наркотика, но сигнализирал за кухина в товара. Това накарало митничарите да отклонят камиона, който и без това бил с много рисков маршрут за пълна проверка. При ръчното разтоварване и разделянето на плоскостите от гиспокартон в товара са открити 347, 2 кг дрога. На следващия ден пристигат още два камиона, натоварни със същия товар от същия завод в Иран. Крайната цел на пътуването и на трите тежки возила е била Австрия. Двата камиона се шофират от двама братя. Във фургона на тира с водач Мохамадали Пур е открито по-голямото количество от задържаната дрога – 365,3 кг хероин. В камиона на брат му не е открита никаква забранена стока и той е разпитван само като свидетел, без да бъде арестуван. Оказва се, че третият брат на Мохамадали Пур е един от хората, отговорни за товаренето на трите камиона в завода за гипсокартон в Ирак. Тово според прокурора от окръжната прокуратура в Хасково Павел Жеков е неоспоримо доказателство, че тримата са били в престъпна група, която преди това е замислила прехвърлянето на хероина през десетина държавни граници. Освен това според разследващите двамата задържани са били под контрол и наблюдение, както и са получавали помощ от съучастници на територията както на Иран, така и на Турция. На делото в Хасково беше използван преводач от езика фарси. Съдът реши да остави за постоянно в ареста двамата шофьори. Те са обвинени в международен наркотрафик в особено големи размери и ги заплашва наказание от 15 до 20 години затвор, ако бъдат признати за виновни.   Задържаните заявиха пред съда, че не са знаели, че пренасят хероин, защото са получили камионите натоварени и пломбирани. „Никога не бих се позволил подобно престъпление, аз съм международен шофьор от години и винаги съм се възмущавал от колегите, които участват в наркотрафик“,  каза пред съда Мохамадали Пур. Другият шофьор Вахид Хашеми сащо отрече, да е знаел нещо за хероина в товара. Двамата поискаха да бъдат пуснати под парична гаранция. Съдът обаче ги остави в ареста, защото може да се допусне, че те са извършители на престъплението в което са обвинени, а има и реална опасност да се укрият или извършат друго престъпление. Определената от съда в Хасково мярка за неотклонение подлежи на  обжалване и протест пред Пловдивския апелативен съд. „В цялата схема нещо се е объркало по пътя. По план е трябвало първо да мине камионът, в който няма хероин и ако не бъде проверен, тогава да минат другите два камиона. Какво обаче е довело да нарушение в плана все още се установява“, казаха близки до разследването. Според тях, организаторите на пратката са проявили изключителна изобретателност и находчивост при укриването на дрогата. Точно заради това е почти изключено да поверят незаконен товар за десетки милиона евро на случайни хора, които не знаят какво карат.  ", "date": "2018.10.01", "title": "Трима братя замесени в аферата със 712 кг хероин"}
{"url": "https://www.monitor.bg:443/bg/a/view/germancite-izbraha-naj-dobrite-gumi-za-2018-godina-145760", "text": "Финландският производител на гуми Nokian Tyres получи наградата „Фаворит на потребителите за 2018 година” в класацията за удовлетвореност, изготвена от германското списание Focus Money и Deutschland Test. Проучването, проведено в цяла Германия, изследва марки, които са особено популярни сред потребителите. В анкетата са били включени общо 53 милиона имена в социалните мрежи и 350 милиона онлайн източници за 3000 марки от 146 индустрии, които са анализирани от юни 2017 г. до май 2018 г. За целта са оценени мнения на потребителите относно цена, услуга, качество и цялостен имидж на компаниите. В категорията за автомобилни гуми финландските Nokian Tyres са получили максималния брой от 100 точки и безапелационно се класират на първо място. Според проучването финландският производител Nokian Tyres е спечелил най-вече благодарение на най-добро съотношение цена-качество и отличното си обслужване. В класацията шофьорите също така оценяват високо качеството на продукта и имиджа на марката. „Щастливи сме, че сме отличени с наградата „Фаворит на потребителите за 2018 г.”, казва Хану Литсола, управляващ директор в Nokian Tyres за Европа. „Тя е резултат от мнението на потребителите и показва, че нашите способности и ангажираност да предоставяме качествени продукти, както и най-високото ниво на обслужване, биват забелязани и са ценени от доволните шофьори. Това е нашата най-голяма сила, която искаме да демонстрираме и за в бъдеще”, допълни Хану Литсола.", "date": "2018.10.01", "title": "Германците избраха най-добрите гуми за 2018 година"}
{"url": "https://www.monitor.bg:443/bg/a/view/metallica-razprodadoha-bukuresht-za-4-dni-145767", "text": "4 дни бяха достатъчни на Metallica, за да разпродадат 55-хилядния национален стадион в Букурещ. Това е равносметката за родните фенове, които докато се чудеха дали все пак Джеймс Хетфийлд и компания няма да наминат я през „Васил Левски“, я през Hills of Rock в Пловдив, изпуснаха да се сдобият с пропуски за най-близката ни дестинация. Покрай изчерпаните билети се създаде малка истерия в социалните мрежи от пътници, изпуснали последния влак за траш машините, които търсят как да влязат на концерта на 14 август 2019-та. Въпреки това стотици родни фенове на Metallica вече си осигуриха билети и ще атакуват румънската столица идното лято. Цените на ценните пропуски за Букурещ бяха най-ниските за Европа, като място пред сцената можеше да си осигуриш за 150 лв, а за 120 – малко по-отзад на терена. Средната цена на билета беше 160 лв, което е напълно приемливо за бюджета на родния фен. Ситуацията в повечето дати от турнето на легендите е подобна, като навсякъде са напълно разпродадени правостоящите места пред сцената и са останали или много скъпи билети във ВИП пакети, или пък такива на много далечно седящо място, откъдето видимостта не е добра. И всичко това за 4 дни от пускането на пропуските в продажба. Metallica обявиха 25 дати в Европа, след като планират още близо 30 излизания в Щатите.", "date": "2018.10.01", "title": "Metallica разпродадоха Букурещ за 4 дни"}
{"url": "https://www.monitor.bg:443/bg/a/view/3-kvartala-v-sofija-bez-topla-voda-145765", "text": "С влизането в сила на новите цени на топлоенергията, още 2 столични квартала останаха днес без топла вода - целият „Младост -4“ и „Младост-3“ (без десетина блока). Това сочи информация от сайта на столичната топлофикация. В събота авария спря топлоподаването и в част от „Банишора“, а от вчера и в част от „Младост-2“ в сградите по бул. „Ал Малинов“ № 78, 80 и 80 a , Американския колеж, и Академия на МВР. Едновременно с авариите от „Топлофикация София” ЕАД обявиха пълната си готовност да стартира новия отоплителен сезон. Според нормативната уредба общото включване на отоплението в София може да започне след три последователни дни със средноденонощна температура по-ниска от +12°C и прогноза от НИМХ за трайно застудяване. Дружеството следи промените на времето и ще реагира съобразно климатичните условия и в съответствие с нормативните изисквания. Парното може да бъде пуснато и преди настъпването на трайно застудяване при желание от страна на всички клиенти в етажната собственост. За целта е необходимо да представят в най-близкия Център за обслужване на клиентите заявление и подписано решение от Общото събрание на етажната собственост за по-ранно включване на отоплението. Прилагането на тази процедура е изцяло в полза на потребителите и чрез нея се избягва възможността за предварително пускане на без съгласието на всички съседи. Детските градини, училищата и здравните заведения също могат да поискат предварително включване на отоплението. За това е достатъчно директорът да изпрати писмено заявление в обслужващия топлорайон или в централно управление. Към днешна дата от тази възможност са се възползвали 10 сгради в столицата. Сред тях са посолства, детски градини и офис сгради. Преди пускането на отоплението е важно клиентите да приключат всички ремонти по вътрешните инсталации и да запълнят източените такива. Отоплението няма да бъде включено в сградите, в които вътрешната отоплителна инсталация не е запълнена. Напомняме на клиентите да отворят на максимална степен вентилите на радиаторите си, за да не се налага след това допълнително обезвъздушаване на отоплителните тела. Важно е да бъдат проверени и дисплеите на електронните уреди за дялово разпределение, монтирани върху радиаторите. Ако има изгаснал дисплей, абонатите трябва да се свържат с топлинния счетоводител. Максималното ограничаване на достъпа до абонатната станция ще ограничи възможните манипулации и кражби на топлинна енергия. Това ще гарантира качественото и надеждно топлоснабдяване на всички имоти и коректното отчитане на консумираната топлинна енергия.", "date": "2018.10.01", "title": "3 квартала в София без топла вода"}
{"url": "https://www.monitor.bg:443/bg/a/view/chetiri-deca-zaginaha-sled-ataka-po-konvoj-na-es-v-somalija-145761", "text": "Четирима ученици загинаха при днешния самоубийствен атентат с кола бомба в сомалийската столица. Той бе извършен от ислямистката групировка Аш Шабаб срещу бронирана автоколона на ЕС, която се движела с флагове на общността и на Италия. Това съобщиха полицията и службата за извънредни ситуации, цитирани от Ройтерс. Взривът удари конвоя в 12.20 ч. местно време на възлово кръстовище в центъра на Могадишу. Учениците минавали край мястото, когато експлозията избухнала. Полицай каза, че загиналите при атаката са само цивилни. Аш Шабаб, която редовно извършва нападения в Сомалия, пое отговорност за нападението по радиостанцията си. Италианските военни казаха, че конвоят от пет превозни средства се е връщал от обща тренировъчна мисия със сомалийските военни. Сред пътуващите с него няма загинали и ранени. \"Превозно средство с четирима души беше леко повредено и можа да се върне в базата\", уточниха военните. Свързаната с Ал Каида групировка Аш Шабаб иска да свали подкрепяното от Запада правителство и да наложи шериата. ЕС е сред основните финансови дарители за мироопазващата мисия на Африканския съюз в Сомалия AMISOM, отбелязва Ройтерс.  Сомалия затъна в насилие и беззаконие от началото на 90-те години на миналия век след свалянето на диктатора Мохамед Сиад Баре.", "date": "2018.10.01", "title": "Четири деца загинаха след атака по конвой на ЕС в Сомалия"}
{"url": "https://www.monitor.bg:443/bg/a/view/biznesyt-i-vlastta-se-sreshtat-v-kustendil-145749", "text": "Бизнесът в Кюстендил ще се срещне с местната власт в сряда. По време на дискусията ще бъдат обсъдени икономическото състояние на региона и резултати от проведената от Българската търговско-промишлена палата анкета сред фирмите от региона за проучване на мнението им. Ще участват председателят на БТПП, председателят Ваньо Костандинови и главният секретар на Кюстендилската търговско-промишлена палата Йордан Беловодски, кмета на града Петър Паунов, областният управител Виктор Янев и предприемачи от региона. Срещата ще се проведе от 14.00 часа на 3 октомври в сградата на Областната администрация – конферентна зала на 2-ри етаж.", "date": "2018.10.01", "title": "Бизнесът и властта се срещат в Кюстендил"}
{"url": "https://www.monitor.bg:443/bg/a/view/nova-veriga-magazini-navliza-na-bylgarskija-pazar-145748", "text": "Полската верига за дрехи и стоки за дома PEPCO, която оперира в повечето страни от Централна и Източна Европа, започва работа в България. Тя възнамерява да отвори първите си магазини у нас през март 2019 г. Набирането на персонал за обектите ще започне на 1 ноември. По план в първите шест месеца на българския пазар ще отворят врати 11 магазина, а броят им ще нарасне до 60 в края на  2021 г. PEPCO е европейска търговска верига, която осигурява на своите клиенти всичко необходимо за облеклото на семейството и за неговия бит на ниски цени. PEPCO разполага с повече от 1500 магазина в Естония, Латвия, Литва, Полша, Словакия, Словения, Румъния, Унгария, Хърватска и Чехия. Търговската марка е лансирана през 2004 г., като от тогава интересът на потребителите към нея непрекъснато расте, което й дава възможност да разшири пазарното си присъствие в Централна и Източна Европа. Първите магазини ще отворят врати в София през март 2019 г. През първите шест месеца присъствие на българския пазар веригата възнамерява да открие 11 магазина, а в последствие да увеличи техния брой до над 60 в края на 2021 г. Те ще отворят в различни части на страната, предимно в градове с население над 10 хиляди жители. Очаква се, че към 2021 г. веригата да има над 500 наети служители. В момента компанията работи в посока сътрудничество със собственици на търговски обекти за дългосрочно наемане на търговски площи с размер около 500 кв. м.", "date": "2018.10.01", "title": "Нова верига магазини навлиза на българския пазар"}
{"url": "https://www.monitor.bg:443/bg/a/view/vot-na-doverie-za-el-maestro-145751", "text": "Треньорът на ЦСКА Нестор Ел Маестро няма да бъде уволняван след загубата от „Левски“. Това увериха от ръководството на „червените“ в обръщение към феновете, които посочиха именно спеца за виновник номер 1. Атаки към Ел Маестро имаше за сбърканата тактика, разменените постове на играчи, както и за безидейната игра на тима в атака срещу „Левски“. Самият треньор пък категорично отказва да прави промени в стила на игра, а инатът му определено не се нрави на агитката. След мача тарторите на сектор „Г“ отказаха да поздравят играчите, а освен това се очаква в близките дни да има и среща с клубното ръководство. На нея лидерите на „червените“ ще обявят, че свалят доверието си от Ел Маестро, което на практика предопределя съдбата му на „Армията“. От ЦСКА обаче се опитаха да тушират напрежението в клуба и се обърнаха към феновете, като признаха, че смяна на треньора не е на дневен ред. \"Армейци, всички в клуба изключително много съжаляваме за загубата в дербито. Не успяхме да се представим на нивото, изискващо се за подобен мач, нито да отговорим на огромната подкрепа, оказана ни за пореден път от трибуните. Искрени благодарности на всички фенове за всеотдайността и верността към армейската кауза! Спортно-техническите причини за неуспеха са си в нас. Ще вземем необходимите мерки да коригираме и подобрим играта и представянето си занапред. В тази връзка заявяваме, че ръководството на клуба има доверие на спортно-техническия щаб и футболистите и ще продължи да им осигурява максимално добри условия за работа и спокойствие, за да разкрият своя потенциал. Чистки в отбора и треньорски рокади не стоят на дневен ред!”, обявиха от ЦСКА. В същото време БФС направи промяна в програмата за предстоящия мач на „червените“ от Първа лига. Срещата със „Септември“ ще се играе в събота от 17:30 часа, а не от 20, както беше предварително по програма. Вместо това тогава ще е мачът между „Берое“ и „Локомотив“ (Пд). Промените са по настояване на притежателя на телевизионните права.", "date": "2018.10.01", "title": "Вот на доверие за Ел Маестро в ЦСКА"}
{"url": "https://www.monitor.bg:443/bg/a/view/kinoindustrijata-ni-gubi-nad-300-mln-za-godina-145753", "text": "Над 300 мил. долара е загубила родната киноиндустрия от чуждестранни продуценти, предпочели да заснемат проектите си в съседни страни заради работещи механизми за финансово стимулиране. Логиката на подобна система предполага възвръщането на част от допустимите разходи, които имат чуждестранни инвеститори, снимайки в България. \"Само в последната година загубихме седем големи проекта, около които можехме да имаме да имаме допълнително около $300 млн. Това са проекти, които ще бъдат снимат в страни като Унгария, Румъния, Македония и Сърбия. Пример мога да дам с Terminal с Марго Роби. Продуцентите се свързаха с нас, направиха си сметките и се оказа, че в Унгария излиза по-евтино. За последният ни филм “Хелбой“ тук бяха похарчени 18 милиона долара, а във Великобритания – $35 млн., защото там има такъв механизъм. Това са 35 млн. долара, които вместо да похарчим тук, се въртят сега в британската икономика. И сега по-голямата част от „Рамбо 5“ ще бъде заснет на Канарските острови, защото там връщат 40% от изразходения бюджет\", обясни пред медии изпълнителният директор на „Ню Бояна“ Ярив Лернер. Въвеждането на финансов стимул за чуждестранните инвеститори в киноиндустрията е битка, която Асоциацията на филмовите и телевизионните продуценти води от повече от седем години. обяви и Краси Ванков, председател на асоциацията. Той уточни, че се върви към сформирането на работна група за въвеждането на финансовия стимул в Закона за филмовата индустрия. „Идеята е промените да влязат в сила още догодина“, казват от АФТП. Другата промяна, която АФТП цели да постигне на законодателно ниво, е опцията НФЦ да финансира и телевизионно кино.", "date": "2018.10.01", "title": "Киноиндустрията ни губи над $300 млн. за година"}
{"url": "https://www.monitor.bg:443/bg/a/view/bez-nakazanie-za-cinizmite-na-jablonski-145745", "text": "Защитникът на „Левски“ Давид Яблонски няма да бъде наказан от БФС за скандалното си държание след победата над ЦСКА с 1:0 през уикенда. Чехът си навлече гнева на „червените“ фенове с провокативно клипче, което разпространи в социалните мрежи. На видеото Яблонски се цепи \"ЦСКА за нищо не става! К*р за ЦСКА! Каранга, къде си бе, п*****ст?!\", се чува и вижда ясно от прикачения файл. От „Армията“ не са подали жалба за държанието на защитника, а освен това бранителят се извини няколко часа след изцепката. \"Със следващите редове искам да се обърна към хората, които не ме познават! Останалите знаят, че съм човек, който изпитва дълбоко уважение към всеки един отбор и съперник на терена и никога не бих си позволил да атакувам или обиждам даден клуб или неговите привърженици. Преди мача в събота обаче ние като клуб, отбор и семейство (каквото сме всички свързани с “Левски”) бяхме жестоко провокирани. В следствие на тази провокация и плод на емоциите след победата ни в събота, си позволих да отвърна, за което се извинявам! Моето достойнство като човек и професионалист на терена ме е водело винаги до разбирането, че спортът между два клуба се решава на терена! Както го и направихме!”, написа Яблонски. В същото време от „Левски“ пуснаха в продажба билетите за мача със „Славия“. Най-старото столично дерби е на 7 октомври (неделя) от 19.15 часа на „Герена“. Цената за сектор „Б“ е 7 лева, за „В“ е 10 лева, а за „А“ - от 10 до 70 лева. В клуба очакват сериозно присъствие на мача, като феновете са екзалтирани от успеха над ЦСКА и първото място в класирането.", "date": "2018.10.01", "title": "Без наказание за цинизмите на Яблонски"}
{"url": "https://www.monitor.bg:443/bg/a/view/chastnite-vuz-ove-zajavjavat-poveche-mesta-ot-izpylnimite-145742", "text": "Частните висши училища заявяват много повече места отколкото могат да изпълнят, за да се застраховат. През последните години установяваме по 8-9 хил. бройки „кух” прием. Това каза във Велико Търново министърът на образоанието Красимир Вълчев. Затова в образователното министерство провежда политика на преструктуриране на приема. Неизпълненият прием е в тези професионални направления, в които през последните години се увеличават бройките, но търсенето е по-ниско. И обратно, имаме преизпълнен прием в тези направления, в които намаляваме бройките, коментира още Вълчев. Образователният министър обясни, че най-болезнен е въпроса в медицинските направления. През последните години има увеличение на приема в желани специалности като „Дентална медицина”, „Фармация”, „Здравни грижи”. „Ще продължим политиката на увеличаване на приема. Предизвикателството пред здравния сектор е как ще задържи тези млади специалисти. Иска ни се обаче да накараме повече студенти да се обучават там, където очакваме недостиг на кадри, като инженерните, педагогическите, природо-аграрните професионални направления”, каза още министър Вълчев. По думите му целта на промените в Закона за висшето образование предвиждат и целят да се подобри стратегическото управление във ВУЗ-овете, да се подобри акредитацията, те да станат по-отворени за взаимодействие. На въпрос за високите цени на учебниците за учениците в средното училище той отговори, че му предстои среща с издателствата. Като се надява след разговора цените да бъдат намалени.", "date": "2018.10.01", "title": "Красимир Вълчев: Частните ВУЗ-ове заявяват повече места от изпълнимите"}
{"url": "https://www.monitor.bg:443/bg/a/view/70-000-evro-struvalo-pokushenieto-sreshtu-kuciak-145747", "text": "Общо 70 хиляди евро са били платени за поръчкото убийство на словашкия разследващ журналист Ян Куциак и годеницата му Мартина Кушнирова по-рано тази година, обяви прокурор, цитиран от АП.   По думите на специалния прокурор, чието име не бе огласено, каквато е практиката при тежки наказателни дела, от сумата са били платени 50 хиляди евро. Останалите 20 хиляди евро са били опростен дълг, уточни той на пресконференция. Куциак и Кушнирова бяха застреляни в дома си на 21 февруари. Словашките власти тогава съобщиха, че убийството е поръчково и свързано с работата на журналиста, който е разследвал корупция и връзки между местни политици и италиански мафиоти. Убийствата предизвикаха в Словакия масови протести, уволнение на началника на националната полиция и оставката на правителството. Словашки медии съобщиха, че на заседание на Специалния наказателен съд вчера в Банска Бистрица е било постановено, че четиримата заподозрени съучастници в убийството остават под стража. 44-годишната Алена Жужова е обвинена като поръчител, Томаш Сабо - като пряк извършител, Мирослав Марчек - като шофьор, и Золтан Андрушко - като помагач. Пред репортери главният прокурор е изказал възмущението си от опитите на политици да се месят в разследването и е подчертал, че има пълно доверие в следователите.", "date": "2018.10.01", "title": "70 000 евро струвало покушението срещу Куциак"}
{"url": "https://www.monitor.bg:443/bg/a/view/djerymi-hynt-razsyrdi-es-145752", "text": "Британският външен министър Джереми Хънт си навлече критики от дипломатическите среди, след като сравни Европейския съюз със Съветския съюз в реч на годишната конференция на Консервативната партия, предаде Франс прес. Вчера Хънт обвини ЕС, че се стреми \"да накаже\" Великобритания заради решението й да го напусне и направи паралел с опитите на Съветския съюз да попречи на гражданите си да напускат територията му. Питър Рикетс, който от 2006 до 2010 г. е бил постоянен секретар на външното министерство, окачестви в Туитър изказването на Хънт като \"глупости, които са недостойни за британски външен министър\". \"Каквото и да е мнението ви за Брекзит, за британския външен министър е шокираща грешка в преценката да сравни ЕС със Съветския съюз\", заяви в Туитър Саймън Фрейзър, постоянен секретар във външното министерство от 2010 до 2015 г. Великобритания трябва да излезе от ЕС в края на март 2019 г., но шест месеца преди крайния срок преговорите по споразумение за раздялата буксуват. \"За всички нас, и особено за външните министри, ще е от полза да отваряме учебник по история от време на време\", заяви главният говорител на Европейската комисия Маргаритис Схинас в отговор на журналистически въпрос днес. В речта си Джереми Хънт говори за свое посещение в Латвия, която по думите му е станала \"модерна демокрация, член на НАТО и ЕС\" след придобиването на независимост. \"Какво се случи с доверието и идеалите на европейската мечта? ЕС бе предназначен да брани свободата. Съветският съюз беше този, който пречеше на хората да заминат\", заяви той. \"Ако превърнете европейския клуб в затвор, желанието за бягство няма да намалее, а ще нарасне и ние няма да сме единственият затворник, който се опитва да избяга\", предупреди Хънт. На това посланичката на Латвия в Лондон отвърна в Туитър, че \"ЕС донесе благоденствие, равенство, растеж и уважение\" на страната й, докато Съветският съюз \"унищожи живота на хората от три поколения\". Чешкият заместник-външен министър Томаш Петршичек заяви в Туитър, че \"ЕС наистина не е Съветският съюз\". \"В Европа вземаме заедно решения в Брюксел, докато Москва решаваше от наше име, без нас\", подчерта той.", "date": "2018.10.01", "title": "Джеръми Хънт разсърди ЕС"}
{"url": "https://www.monitor.bg:443/bg/a/view/mestjat-samo-za-den-deloto-ktb-v-rajonnija-syd-145744", "text": "Разглеждането на делото за източването на 2,7 млрд лв. от КТБ се премества само за ден от специализирания наказателен съд в зала на Софийския районен съд, съобщиха за „Монитор“ от СРС. Причината е, че голямата зала N5, където обикновено протича процесът, не може да бъде блокирана по цял ден. Адвокатите на подсъдимите поискаха прокуратурата да изчете на глас всички 5000 страници от обвинителния акт. Затова заседанията започват в 9 ч. и свършват късно вечерта. Представителите на държавното обвинение успяват да изчетат около 60 страници на ден. Тази седмица са насрочени заседания във вторник, сряда и четвъртък. Председателят на СРС Александър Ангелов е дал засега разрешение за използване на най-голямата зала на съда - „Тържествена“, само за вторник, уточниха пред „Монитор“ оттам. Все още не се знае къде ще бъдат проведени заседанията в сряда и четвъртък. За да бъде отстъпена зала на Районния съд за провеждане на заседание на друг съд, искането трябва да бъде 7 дни по-рано, казаха още от институцията. Подсъдими по делото КТБ са 18 души. Като ръководител на организираната престъпна група е съден избягалия в Сърбия банкер Цветан Василев. Делото срещу него се гледа задочно, тъй като от няколко години западната ни съседка бави делото за екстрадицията му по искане на България.", "date": "2018.10.01", "title": "Местят само за ден делото КТБ в Районния съд"}
{"url": "https://www.monitor.bg:443/bg/a/view/ekshynyt-zapochna-uajldyr-i-furi-skochiha-edin-na-drug-145743", "text": "Дионтей Уайлдър и Тайсън Фюри трябваше да бъдат разтървани от охраната по време на пресконференцията си в Лондон, след като американецът не издържа на нападките на своя опонент и го изблъска в гърдите. Двамата ще се изправят един срещу друг на 1 декември в Лос Анджелис в спор за титлата в тежка категория на Световния боксов съюз (WBC). Днес Уайлдър и Фюри застанаха един срещу друг на първата пресконференция за събитието, която продължи по-кратко от очакваното заради сблъсък между двамата. Циганския крал не изневери на стила си и обсипа съперника си с вербални нападки. \"Избрах го защото той е лесна мишена. Той е лимон и аз ще го изцедя хубаво и силно. Ще си направя една лимонада от него\", коментира Фюри. Уайлдър се опита да отговори на предизвикателството и попита съперника си дали е поглеждал убиец в очите. \"Доста. Но сега гледам едно котенце. Убийците не се обличат като теб. Ти само думи и никакви действия. Само поза и никакво съдържание. Голяма куха черупка\", отвърна Фюри. Скоро след това ситуацията ескалира, след като британецът подкани съперника си: \"Хайде, покажи ми какво можеш\", и се изправи. След кратка размяна на любезности лице в лице Уайлдър избута Фюри, след което двамата бяха разтървани от охраната, а на пресконференцията бе сложен край. \"Жена ми бута по-силно от теб, кучко\", бе отговорът на бившия световен шампион. 32-годишният Уайлдър има 40 победи в 40 мача до този момент, като 39 от тях са с нокаут, докато Фюри е непобеден в 27 мача на професионалния ринг, но изкара две години и половина извън спорта след изненадващата си победа над Владимир Кличко в края на 2015 година. Уайлдър е носител на пояса на WBC от 2015 г. насам, докато британецът държеше четири пояса, преди да бъде наказан за употребата на забранени вещества. Двубоят на 1 декември ще се проведе в легендарната баскетболна зала \"Стейпълс Сентър\".", "date": "2018.10.01", "title": "Екшънът започна: Уайлдър и Фюри скочиха един на друг"}
{"url": "https://www.monitor.bg:443/bg/a/view/za-nad-43-mln-lv-obshtina-varna-shte-kupuva-ot-gergov-dupkata-145730", "text": "Общинската комисия „Собственост и стопанство“ във Варна гласува  откупуването от бизнесмена Георги Гергов на т.нар. „Дупка“ в центъра на града, където някога трябваше да бъде изграден морския ЦУМ. Шефът на общинската дирекция „Собственост, икономика и стопански дейности” Петко Бойновски аргументира предложението за изкупуване на имота с продължаващите от години неясноти по инвестиционните намерения на ЦУМ-Варна, както и по сроковете, в които биха могли да бъдат реализирани. В подкрепа на думите му, главният архитект на Варна, Виктор Бузев добави, че преди 7 години за последен път въпросът с варненския ЦУМ е бил на дневен ред и то като идеен проект, без каквито и да било технически и финансови параметри. Като възможна стъпка за решаване на казуса бизнесменът Георги Гергов е предложил продажбата на 100% от акциите на „Централен универсален магазин“ АД. Според независими оценители, ангажирани от Община Варна, пазарната стойност на дружеството е 43 244 000 лв., при цена за една акция от 1,50 лв. По време на заседанието стана ясно, че общината ще придобие дружеството без задължения, а комисията одобри пазарната оценка. Кметът на Варна трябва да предприеме всички необходими действия за осигуряване на средствата от правителството. Придобиването на дружеството ще се осъществи само в случай, че бъдат предоставени средства от държавния бюджет, уточниха общинарите. Т.нар. Дупката на пъпа на Варна заема площ от 3775 кв. м. , като за варненци проектът е с повече от 30-годишна история. Началото е сложено през 1986 г., когато малкият площад с водна площ и статуя от соцреализма е разкопан с намерението да бъде построен варненски аналог на столичния ЦУМ. Шест години по-късно е учредено съвместно дружество „Търговски дом”АД, в което община Варна притежава 45 процента срещу апортиране на 3,5 дка, и фирма „Лазур”, която да инвестира в строителството. Следват серия реституционни дела, продължили десетилетия, в които бившите собственици успяват да си върнат близо 900 кв.м от първоначалния терен, а общинския  дял се стопява до 26 процента. От 2005 година собственик на останалия терен е ЦУМ-АД на Гергов. В процеса на работа обаче бяха открити древни останки - част от крепостна стена и кула на античния Одесос от IV в. пр. н. е., които са уникални както за града, така и за страната. Това стопира проекта за бъдещия Търговски дом и досега мястото в най-атрактивната градска част на Варна е неизползваемо и загрозяващо. Главният архитект на Варна уточни, че Подробният устройствен план на терена би могъл да се актуализира, тъй като е от времето преди приемането на Общия устройствен план на Варна. Подходът обаче трябва да е като към уникално място, заради множеството артефакти от древния Одесос, които трябва да бъдат съхранени и експонирани по съвременен начин. Позицията и на кмета Иван Портних е да не се отстъпва от идеята мястото да се превърне в музей на открито, в който да намери съвременен прочит хилядолетната история на Варна.", "date": "2018.10.01", "title": "За над 43 млн. лв. община Варна ще купува от Гергов „Дупката“ "}
{"url": "https://www.monitor.bg:443/bg/a/view/zatisnatoto-ot-futbolnata-vrata-dete-oshte-e-na-komandno-dishane-145740", "text": "13-годишният Михаил от Пазарджик, който миналия понеделник бе затиснат от футболна врата на игрище в града, още е на апаратно дишане. Това потвърдиха от отделението по анестезиология, реанимация и интензивно лечение в местната държавна болница, където лекарите се борят за живота на момчето. Няма съществена промяна в състоянието на пострадалото дете, но е добре, че засега не се влошава, споделят бели престилки. Все още има риск за живота на Михаил, който при опит да се увисне на вратата металното съоръжение пада и го затиска в областта на главата и гръдния кош, нанасяйки му тежки травми. До нещастието се стигна, след като момчето, което живее в ромския квартал“Изток“, решило да порита топка с приятели във фаталния ден на ремонтираната общинска площадка. Според обитатели на съседни кооперации в спортния комплекс много често се събирали по-големи деца от етноса, които не пазели съоръженията. И въпросната футболна врата била отпорена от постамента си, най-вероятно с цел кражба някой е прерязал основите й. Заради нещастния инцидент, станал на 24 септември, шефът на пазарджишката Областна дирекция на МВР ст.комисар Йордан Рогачев разпореди на кметовете на 12-те общини да сформират комисии, които да инспектират всички спортни и детски площадки, в т.ч. и в учебни и детски заведения и до месец да докладват какви мерки са предприети за отстраняване на нередностите и гарантиране безопасността и живота на децата.   .  ", "date": "2018.10.01", "title": "Затиснатото от футболната врата дете още е на командно дишане"}
{"url": "https://www.monitor.bg:443/bg/a/view/bfs-s-goljama-promocija-za-fenovete-na-nacionalnija-145731", "text": "Билетите за последния домакински мач на България от груповата фаза на турнира Лига на нациите - срещу Словения на 19 ноември, вече са в продажба в мрежата на Eventim. Двубоят ще се състои от 21:45 часа на Националния стадион \"Васил Левски\", а лоялните привърженици на \"лъвовете\" отново ще имат възможност да се сдобият с пропуски на преференциални цени. Всеки фен, закупил билет за предстоящия мач на България с Кипър (13 октомври, 21:45 ч.), получава автоматична 50-процентова отстъпка от стойността на билетите за двубоя със Словения. За да се възползва от промоцията, притежателят следва да въведе първите 19 цифри от баркода на билета за България - Кипър в полето \"Код за ваучер\" на сайта на Eventim. Промо-кодът трябва да се въведе най-рано 24 часа след закупуването на пропуск за срещата с Кипър, за да бъде активен. Реегулярните цени за мача са 30 лева за сектор „А“, 20 за „В“ и по 10 за „Б“ и „Г“. От БФС припомнят също, че продължава и продажбата на билети за втория мач на националите ни - срещу Кипър на 13 октомври. Пропуските могат да се закупят от сайта на Eventim, а на касите на стадион \"Васил Левски\" ще бъдат пуснати на 5 октомври (петък).", "date": "2018.10.01", "title": "БФС с голяма промоция за феновете на националния отбор"}
{"url": "https://www.monitor.bg:443/bg/a/view/hakeri-sabotirat-cska-real-m-145735", "text": "Хакерска атака блокира продажбата на билети за домакинския мач на ЦСКА (Москва) срещу „Реал“ (Мадрид) в Шампионската лига. Двата клуба се изправят в руската столица във вторник от 22:00 часа. Официалният сайт на „армейците“ обяви, че сървърът, който осъществява продажбата на пропуските, е станал жертва на хакерски пробив. „В събота (29 септември) стана пробив в системата за прием на плащанията. Заради това не се получаваха платежни транзакции, а поръчаните билети не пристигаха на електронната поща на хората, които ги поръчваха. Заради хакерската атака всички поръчки са анулирани, а от днес (б.р. вчера) започваме да връщаме парите на хората“, съобщиха от ЦСКА (Москва). В същото време бившият треньор на „Реал“ (Мадрид) Зинедин Зидан, който в последните седмици е считан за горещия фаворит за поста на Жозе Моуриньо в „Манчестър Юнайтед“, лично се е обадил на португалеца. Причината за този ход е, че Зизу е искал да разсее тревогите на Специалния и да му обясни, че не действа зад гърба му, за да получи неговата работа. Французинът е уверил, че единството, което реално се е случило до момента, е било това, че негови представители са били попитани дали той би проявил интерес към работата. Според медиите на Острова тази седмица може да се окаже ключова за бъдещето на Моуриньо на \"Олд Трафорд\". Във вторник „Юнайтед“ приема „Валенсия“ в двубой от втория кръг на груповата фаза Шампионската лига, а в събота \"Червените дяволи\" домакинстват на „Нюкасъл“.", "date": "2018.10.01", "title": "Хакери саботират ЦСКА - „Реал“ (М)"}
{"url": "https://www.monitor.bg:443/bg/a/view/viktorija-bekym-ochakva-petoto-si-dete-145733", "text": "В разгара на мощните слухове за развод между една от най-стабилните двойки в шоубизнеса – Дейвид и Виктория Бекъм, се понесе контра новината – дизайнерката е бременна с петото дете на семейството. Благата вест изскочи от американското издание на списание „ОК“, което се позовава на източник, близък до фамилията. Той твърди, че 44-годишната „спайска“ и 43-годишният футболист вече са събрали най-близките си на официална вечеря и са им съобщили новината. „Всички пиха шампанско, с изключение на Виктория. Със сълзи на очи Дейвид се изправи и сподели, че чакат пето дете“, допълва източникът. Дизайнерката вече знаела и пола на детето. Въпреки това официално потвърждение на новината от страна на семейство Бекъм все още няма. Това не е първият път, в който медиите пишат, че звездната двойка очаква нов наследник.", "date": "2018.10.01", "title": "Виктория Бекъм очаква петото си дете"}
{"url": "https://www.monitor.bg:443/bg/a/view/london-es-se-opitva-da-nakaje-velikobritanija-145737", "text": "Британският министър за Брекзита Доминик Рааб предупреди днес, че Европейският съюз се опитва да притисне Обединеното кралство да подпише споразумение за развод, което да подкопае единството на страната, предаде Ройтерс. \"Ако единственото предложение на ЕС заплашва целостта на нашия съюз, тогава ще останем без избор, освен да напуснем без споразумение\", каза Рааб пред годишния конгрес на своята Консервативна партия в Бирмингам.  \"Немислимо е това правителство или всяко друго британско правителство да бъде изнудвано чрез заплаха от някакво икономическо ембарго да подпише едностранно споразумение срещу интересите на нашата страна\", заяви министърът. Той изрази недоумение, че ЕС се стреми да накаже Великобритания по такъв \"глупав и непродуктивен начин\".  Рааб призова европейските лидери да започнат да правят отстъпки в преговорите за Брекзита, защото времето за сключване на сделка изтича. \"Ако ЕС иска споразумение, те трябва да подходят сериозно. И трябва да го направят сега\", подчерта британският главен преговарящ.  Пред делегатите на конгреса той окачестви като \"напълно едностранчив\" досегашния подход на Брюксел в преговорите, който според него не оставя пространство за \"сериозни компромиси\".", "date": "2018.10.01", "title": "Лондон: ЕС се опитва да накаже Великобритания"}
{"url": "https://www.monitor.bg:443/bg/a/view/proektyt-za-ploshtad-centralen-e-odobren-izbirat-mejdu-beli-i-rozovi-mramorni-plochi-145732", "text": "Проектът за реконструкцията на площад „Централен” в Пловдив е одобрен от Националния институт по паметниците на културата, съобщи кметът Иван Тотев. Той уточни, че от института отказват предложението за терасовидното навлизане в Цар-Симеоновата градина и отсичането на едно дърво. „Следващата седмица може да направим представяне и на този проект. Екипът, който работи там е с ръководител архитект Румяна Пройкова. Това са хора, които са изключително добре запознати с тази част на Пловдив. Мисля, че проектът, който ще видите, ще задоволи всички изисквания”, каза кметът. Той уточни, че плочките за площада ще са три вида и от Института са оставили крайното решение на общината. „Имаме големи гранитни и мраморни плочки, които са по един квадрат – наистина са големи. В една част на площада имаме розов гранит, който не е ясно какъв е, защото розовото има 50 оттенъка. И от института казаха да внимаваме и да видим какви са плочите, като евентуално пак да ги коментираме с тях”, уточни градоначалникът. Той бе категоричен, че по проект в реконструкцията на площада ще бъде вложен естествен материал, който е изключително скъп. Плочките пък ще бъдат освен големи, така също и дебели, за да могат да издържат тежестта на камион, ако се налага да влиза в пешеходната зона. „Няма как, това се прави за много години занапред. Голямото обсъждане е плочките да бъдат такива, че да не се хлъзгат през зимата. Трябва да се направи така, че, въпреки че площадът ще бъде забранен за камиони, то може да се качи камион по някое време и ние трябва да го предвидим и за камиони. Плочите, които ще взимаме, ще са минимум 10 сантиметра камък. Трябва с танк да минеш отгоре и да го счупиш”, заяви още Тотев. По думите му, след одобрението от Института, материалите вече ще може да бъдат поръчани. Перголи от 4,5 метра с озеленяване ще обграждат долното ниво на Централна поща, включва още одобреният проект. Ъгълът на пощата при часовника е предвиден изцяло за озеленяване, но това ще бъде решено от собствениците на сградата. Шест магазина от продължението на западните пропилеи в южна посока от разкопките от Античността ще бъдат превърнати във водни пространства с възможност хората да сядат. Преминаването към Цар-Симеоновата градина също има интересно решение. Форум – юг се увеличава към терасата на Тримонциум. Там ще има стълбищно влизане, като ще се промени начина на преминаване към подлеза. С около 30% ще се намали територията на паркинга пред хотела. Озеленяването в тази част на площада ще бъде увеличено, а фонтанът ще бъде премахнат. До Централна поща ще има три временни заведения. Масите им ще са точно върху Одеона, чийто парапет се премахва и ще се смени със стъклен парапет, за да се вижда добре археологията.", "date": "2018.10.01", "title": "Проектът за площад „Централен” е одобрен, избират между бели и розови мраморни плочи"}
{"url": "https://www.monitor.bg:443/bg/a/view/tieri-anri-poema-barsa-sled-kraja-na-sezona-145734", "text": "Ръководството на “Барселона” мисли за нов треньор от следващия сезон, който да замени Ернесто Валверде, твърди „RAC1“. Според информацията, Тиери Анри в момента изглежда фаворит за нов наставник на каталунците. От “Барселона” вече са влезли в контакт с Тиери Анри, който е потенциален заместник на Валверде. Информациите за това, че “Барселона” търси нов треньор за следващия сезон идват дни, след като отборът претърпя три много големи издънки през последната седмица. Каталунците загубиха с 1:2 от последния в класирането “Леганес” и направиха две равенства на „Камп Ноу“ срещу “Жирона” и “Атлетик” (Билбао). Президентът на “Барселона” Хосеп Мария Бартомеу поддържа много добри отношения с Тиери Анри, а за неговото пристигане на „Камп Ноу“ може да помогне и спортният директор на отбора Ерик Абидал. Анри в момента е асистент на Роберто Мартинес в националния отбор на Белгия, но не крие своето желание да поеме клубен тим. Договорът на Валверде с “Барселона” изтича в края на сезона и така клубът няма да плаща неустойка, ако двете страни се разделят.", "date": "2018.10.01", "title": "Тиери Анри поема „Барса“ след края на сезона"}
{"url": "https://www.monitor.bg:443/bg/a/view/uefa-prati-sydija-debutant-na-ludogorec-145739", "text": "Испанският рефер Хуан Мартинес Мунуера ще ръководи втория мач на “Лудогорец” от груповата фаза на Лига Европа срещу “Цюрих”. Срещата от група А на турнира е в четвъртък от 19.55 часа в Швейцария. За 36-годишния Мунуера това е дебют в мач от групите на Лига Европа. Съдийски наблюдател на УЕФА е Йохан Вербист от Белгия, а делегат на УЕФА - Куаниш Канапянов от Казахстан. В същото време от „Лудогорец“ даде важна информация за феновете, които ще пътуват за мача. Всички български запалянковци ще имат възможност да си закупят билети за сектор \"В\" на стадион \"Лецигрунд\", където се намират местата за гостуващите привърженици. В 15:00 часа местно време ще отвори каса зад сектор 9 на североизточната трибуна (сектор \"В\"), където ще се продават входни талони само за феновете на българския шампион. Гишето ще работи до началото на мача. Цената на един билет е 25 швейцарски франка. “Лудогорец” също така напомня на феновете, че покупката на билети и влизането на стадиона става след представяне на документ за самоличност.", "date": "2018.10.01", "title": "УЕФА прати съдия дебютант на „Лудогорец“"}
{"url": "https://www.monitor.bg:443/bg/a/view/zaev-tyrsi-podkrepa-za-imeto-na-makedonija-v-parlamenta-145741", "text": "До дни ще стане ясно дали има климат за постигане на споразумение с опозицията за 2/3 мнозинство в парламента за прокарване на конституционни промени,заяви премиерът на Македония Зоран Заев след референдума от неделя за името на страната. Според Заев, преговорите ще започнат във вторник. И двете страни – и управляващите, които са радетели на референдума, и опозицията, които смятат, че става дума за държавна измяна, обявиха, че са победили. Всъщност референдумът в Македония няма необходимата избирателна активност, но мнозинството от гласувалите са отговорили \"да\" на въпроса: \"Подкрепяте ли членство в НАТО и ЕС чрез приемането на споразумение между Македония и Гърция?\" При 100% от преброените бюлетини 91,46% (609 813 души) подкрепиха споразумението с Гърция. 5,65% (37 700 гласа) гласуваха против на въпроса \"Дали сте за членство в ЕС и НАТО с приемане на договора между Република Македония и Република Гърция\". На консултативния референдум са гласували 36,91% или 666 743 македонци. 903 169 гласа ( 50% + 1) са необходими за валиден референдум. За да бъде променено името на Македония, македонският парламент трябва да приеме съответните промени в конституцията на страната. Необходимо е квалифицирано мнозинство от депутати, за да се случи това – т.е. поне 81 гласа в 120-местния парламент. В момента най-много места в македонския парламент има ВМРО-ДПМНЕ – 51, като партията не приема Преспанския договор. На второ място е Социалдемократичният съюз на Зоран Заев, с 49 депутати. Той управлява заедно с Демократичния съюз за интеграция (той беше сформиран от бивши членове на Армия за национално освобождение (АНО) т.е. отново албанска формация), който има 10 депутати и с Алианса за албанците, с 3 места. Освен това, Заев има подкрепа и от Движение Беса – третата албанска партия в македонския парламент, което има 5 депутати и е считано за формация, прокарваща турските интереси. „Очаквам депутати от ВМРО-ДПМНЕ да уважат волята на мнозинството граждани, които са гласували. В противен случай ще проведем предсрочни парламентарни избори веднага. Това заяви македонският министър-председател Зоран Заев в специално изявление след провелия се днес референдум. Аз ще продължа да ръководя Република Македония и тя ще стане член на НАТО и ЕС, каза още македонският премиер. Заев подчерта, че има капацитет за провеждане на предсрочни избори, което ще е последен вариант, ако не бъде постигнато споразумение. Заев обаче се надява да се договорят с ВМРО-ДПМНЕ, макар към момента няма конкретна подкрепа за конституционни промени. Вечерта след референдума от ВМРО-ДПМНЕ обявиха, че народът е отхвърлил договора и категорично е казал мнението си за него, което е отрицателно. Гръцкият министър председател Алексис Ципрас е провел телефонен разговор с македонския си колега Зоран Заев след приключването на гласуването в референдум. По време на разговора Ципрас е похвалил Заев за \"решителността и смелостта му да продължи прилагането на (Преспанското) споразумение\". Западът приветства референдума. Генералният секретар на НАТО Йенс Столтенберг приветства резултата от референдума в Република Македония и призова всички политически страни да използват тази историческа възможност. \"На 20 септември гражданите на бившата югославска република Македония имаха възможността да гласуват за бъдещето на страната си. При мирния и демократичен вот огромното мнозинство от онези, които упражниха правото си на глас, казаха \"да\" на споразумението от Преспа по въпроса за името и на техния европейски път”. Това се казва в съвместно изявление на Федерика Могерини - върховен представител на Съюза по въпросите на външните работи и политиката на сигурност и заместник-председател на Комисията и Йоханес Хан - комисар по въпросите на европейската политика за съседство и преговорите за разширяване, съобщиха от ЕК. Сега парламентът е призован да продължи със следващите стъпки по прилагане на споразумението за името, като се произнесе по конституционните промени. Това е историческа възможност – не само за помирение в региона, но и за решително ускоряване пътя на страната към Европейския съюз, заявяват Могерини и Хан. От всички политически и институционални представители сега зависи да действат съгласно конституционните си отговорности отвъд партийните политически линии. Европейският съюз ще продължи изцяло да подкрепя и да помага на страната, нейните институции и всички нейни граждани, се казва още в изявлението.", "date": "2018.10.01", "title": "Заев търси подкрепа за името на Македония в парламента (ОБЗОР)"}
{"url": "https://www.monitor.bg:443/bg/a/view/pokrivat-leda-v-zimnija-dvorec-sled-remonta-145729", "text": "Специално покривало за ледената пързалка в Зимния дворец на спорта в София бе монтирано при ремонта на съоръжението. Така то ще може да се използва целогодишно без да се налага размразяването на леда. След приключване на ремонтните дейности залата разполага с изцяло обновени съблекални, бани и санитарни възли към тях, лекарски кабинет, помещение за допинг контрол. Основната зала е с ново осветление и климатична инсталация, нова мантинела и обновени трибуни с повече седалки. Изцяло ремонтиран е покривът, като е направена нова паро-, топло- и хидроизолация. Зимният дворец не бе претърпявал сериозна реконструкция от пускането си в експлоатация през 1983 г. Утре той ще бъде посетен от спортния министър Красен Кралев, поканен да го разгледа е и премиерът Бойко Борисов. Стойността на реконструкцията е 4 млн. лв без ДДС. Скоро ще започне ремонтът и на тренировъчната зала, който ще струва 1 млн. лв.", "date": "2018.10.01", "title": "Покриват леда в Зимния дворец след ремонта"}
{"url": "https://www.monitor.bg:443/bg/a/view/grup-plus-i-union-ivkoni-se-slivat-v-transpekt-145718", "text": "Нова фирма ще обедини в едно „Юнион Ивкони“ и „Груп Плюс“, след като Комисията за защита на конкуренцията (КЗК) разреши концентрацията на двете най-големи фирми за автобусни превози у нас. От решението на регулатора става ясно, че новата компания ще постигне значителни иконономии от наемите на офиси в размер на 100 хил. лива, а от икономия от заплати и осигуровки на служители около 700 хил. лева. Mинимyм 7 oбcлyжвaния, ĸoитo ĸъм мoмeнтa ce изпълнявaт пapaлeлнo oт двaтa пpeвoзвaчa, a пътниĸo-пoтoĸът нe e дocтaтъчeн и зa eдин пълeн ĸypc, щe бъдaт cпpeни. Иĸoнoмиятa в пpoбeг в тoзи cлyчaй би билa 2 100 000 ĸм., a финaнcoвoтo изpaжeниe нa тaзи иĸoнoмия (зa гopивo, peзepвни чacти и тexничecĸa пoддpъжĸa, зaплaти, ĸoмaндиpoвъчни и ocигypoвĸи нa шoфьopи, aвтoгapoви ycлyги и xoтeли) e 1 665 000 лв., ĸaтo aнyлиpaнeтo нa тoзи пpoбeг нямa дoвeдe дo cвивaнe нa пpиxoдитe, cтaвa яcнo oт peшeниeтo. Kaпитaлът на новото дружество e в paзмep нa 50 xил. лв. и e paзпpeдeлeн мeждy двaмa aĸциoнepи - Πeтъp Гocпoдинoв и Гeopги Aтaнacoв - и двaмaтa cвъpзaни c „Юнион Ивкони“. Kъм мoмeнтa cъcoбcтвeници нa „Юнион Ивкони“ ca Ивaйлo Koнcтaнтинoв cъc 777 500 лв., Cвeтлoзap Любeнoв cъc cъщия дял и \"Cинтeтиĸa\" AД cъc 1,62 млн. лв. Πъpвo, Любeнoв щe пpexвъpли дялoвeтe cи нa Koнcтaнтинoв, cлeд ĸoeтo втopият щe имa 49%, a \"Cинтeтиĸa\" - 51%. Cлeд тoвa \"Tpaнcпeĸт\" щe изĸyпи дялa нa бившия дeпyтaт от ГЕРБ Константинов, a пocлe и 100% oт дялoвeтe нa „Груп Плюс“. C пpиĸлючвaнeтo нa тoзи eтaп, „Транспект“ щe изĸyпи и дялoвeтe нa \"Cинтeтиĸa\". Meждyвpeмeннo \"Гpyп Πлюc\" пpeтъpпя пpeoбpaзyвaнe, ĸaтo пpидoби вcичĸи aĸтиви, oтнacящи ce дo дeйнocттa нa \"Eтaп - Aдpecc\" AД, ĸaтo пocлeднaтa ocтaвa caмocтoятeлнo дpyжecтвo. Eднoличeн ĸoнтpoл в нeя дo мoмeнтa yпpaжнявaшe Гaля Toпaлoвa, пpeдceдaтeл нa Haциoнaлнoтo cдpyжeниe нa aвтoбycнитe пpeвoзвaчи в Бългapия), c 52,15% oт ĸaпитaлa. В cтaнoвищe oт KЗK \"Kapaт-C\" AД ce oбявявa cpeщy cдeлĸaтa, ĸaтo изpaзявa cтaнoвищe, чe тя щe дoвeдe дo peaлнa oпacнocт oт злoyпoтpeбa c гocпoдcтвaщo пoлoжeниe.", "date": "2018.10.01", "title": " „Груп Плюс“ и „Юнион Ивкони“ се сливат в „Транспект“"}
{"url": "https://www.monitor.bg:443/bg/a/view/sharl-aznavur-izpylnjava-shansoni-na-nebeto-145720", "text": "Легендата на френския шансон Шарл Азнавур ни напусна на 94-годишна възраст. Той е издъхнал в дома си в Югоизточна Франция. Макар вече гласът му да се носи на небето, Азнавур ще остане завинаги в сърцата на многобройната си армия от фенове. Облечен в стилен черен костюм и червени чорапки, изнасяйки стоически двучасово шоу без антракт и жокер за умора – така ще запомня Азнавур, тъй като имах честта да съм сред публиката на последния му концерт в София миналия декември. Сред декор, напомнящ атмосферата на театрален салон, откритието на Едит Пиаф преподаде на родните меломани същински урок по професионализъм. Скалата на привързаност и респект към звездата се измерваше с аплаузи в аванс още преди да отвори уста, а тътена им ескалираше след последната нота на всяка песен. Статутът му на великан в бранша е безспорен – над 80 години на музикалната сцена, в актива си разполага с над 1300 песни на различни езици, а от плочите му са продадени над 180 милиона копия в цял свят. И всичко това напук на мнозина, които в началото са му казвали, че е твърде грозен, нисък и бездарен, за да преуспее. През 1998-а Шарл беше обявен за от CNN, а миналата година дори се сдоби със звезда на прочутата холивудска Алея на славата. \"Думата, с която мога да опиша как се чувствам в момента, е щастлив. Бих искал да кажа нещо важно. Аз съм французин и арменец. Невъзможно е да се отдели едното от другото, както не могат да се разделят млякото и кафето в един съд“, не пропусна да заяви тогава той, тъй като за него арменският му произход е от голямо значение. Семейството му всъщност има корени из целия свят. Съпругата му е шведка, баща му е арменец от Грузия, майка му - от Турция, брат му е роден в Гърция, а внукът му е евреин, женен за мексиканка. През месец май певецът получи двойна фрактура на лявата си ръка. Още тогава лекарите прецениха, че възстановяването на френския Франк Синатра, както често го наричат, ще е много по-дълго от очакваното и че не може да излиза на сцена три месеца. Травмата принуди изпълнителя на La Bohème да отмени част от концертите от прощалното си турне, което по план трябваше да приключи в Цюрих на 22 декември.", "date": "2018.10.01", "title": "Шарл Азнавур ще пее шансони на небето"}
{"url": "https://www.monitor.bg:443/bg/a/view/netyt-v-kalifornija-neutralen-145722", "text": "Губернаторът на Калифорния Джери Браун утвърди нов закон в американския щат за интернет неутралност, предаде Асошиейтед прес. Защитниците на неутралността на мрежата се надяват, че калифорнийският закон ще сложи край на практиката на интернет доставчиците да фаворизират определено съдържание и уебсайтове и ще насърчи Конгреса да приеме законодателство на национално ниво и други щатове да въведат подобни правила. Министерството на правосъдието на САЩ обаче бързо подаде съдебен иск законът в Калифорния да не влиза в сила с аргумента, че той създава затруднения за потребителите и е насочен срещу общата политика на правителството за регулиране на интернет. Поддръжниците на закона го приветстват като победа за свободата в интернет пространството. Той забранява на интернет доставчиците да блокират или забавят данни въз основа на съдържанието или да фаворизират определени уебсайтове, отбелязва АП.", "date": "2018.10.01", "title": "Нетът в Калифорния - неутрален "}
{"url": "https://www.monitor.bg:443/bg/a/view/elizabet-vtora-privetstva-publikata-s-izkustvena-ryka-145719", "text": "Кралицата на Великобритания Елизабет Втора притежава специално приспособление, с което в случай на умора може да имитира приветствие към публика, сякаш маха с ръка, предадоха британските медии. То представлява напълнена с плътни материи ръкавица, закрепена за дървен лост. С негова помощ \"фалшивата ръка\" може при необходимост да бъде задвижена чрез леко докосване, преди да започне да се движи, създавайки впечатление за приветствен жест. В книгата \"Кралица на света\", на която се позовават медиите, дъщерята на кралицата, принцеса Ана, разказва, че преди няколко години забавното устройство било поднесено на Елизабет Втора като изненадваща шега от австралийски студенти, които не изключвали възможността подаръкът да й се стори прекалено дързък. Елизабет Втора обаче го харесала и го взела със себе си от Зеления континент във Великобритания. Авторът на книгата Робърт Хардман предполага, че кралицата е отнесла изкуствената ръка в замъка Балморал в Шотландия.", "date": "2018.10.01", "title": "Елизабет II маха с изкуствена ръка"}
{"url": "https://www.monitor.bg:443/bg/a/view/krajnodesni-v-germanija-planirali-ataki-sreshtu-politici-145723", "text": "Германската полиция арестува днес шестима мъже, заподозрени в създаване на крайнодясна организация, нападала чужденци в източния град Кемниц и планирала атаки срещу политици и държавни служители, предаде Ройтерс, като се позова на федералната прокуратура. Стотина полицаи, подкрепени от специални части, задържаха заподозрените на възраст 28 и 30 години въз основа на съдебни заповеди, издадени от федералния съд на 28 септември. Мъжете са обвинени в създаване на организацията \"Революция Кемниц\", наречена на името на града, където през август германец беше убит с нож, а престъплението, за което са обвинени мигранти, предизвика най-големите изблици на крайнодясно насилие в Германия от десетилетия. \"Въз основа на информацията, която имаме до момента, заподозрените са представители на общността на хулигани, бръснати глави и неонацисти в района на Кемниц и се смятат за водещи фигури на крайнодесните в Саксония\", казаха прокурори. Групата планирала нападение срещу високопоставени държавни служители и политици, посочиха обвинителите и уточниха, че в процеса на по-нататъшно разследване са били открити \"материални доказателства, че организацията е преследвала терористични цели\". Крайнодясното насилие в Кемниц, където през август бръснати глави преследваха безмилостно мигранти и отдаваха хитлеристки поздрав, изложи на показ дълбоките разногласия в Германия по повод решението на канцлера Ангела Меркел от 2015 г. да приеме почти един милион кандидати за убежище, предимно мюсюлмани. Събитията в Кемниц обтегнаха отношенията и в коалиционното правителство на Меркел. Консерваторите на канцлера и по-малкият партньор в коалицията, социалдемократите, не можаха да се договорят как да се процедира с ръководителя на агенцията за вътрешно разузнаване Ханс Георг Маасен, който постави под въпрос автентичността на видеоматериал, показващ как бръснати глави преследват мигранти, и беше обвинен в прикрити крайнодесни възгледи. Миналия месец партньорите в управляващата коалиция се споразумяха да прехвърлят Маасен във вътрешното министерство, за да се сложи точка на спора, който почти свали тяхното правителство, сформирано само половин година по-рано. Седми заподозрян, за когото се смята, че е лидерът на групата \"Революция Кемниц\", беше задържан на 14 септември по обвинения в заплаха за обществения ред. Не се съобщава дали неговият арест е довел до разкриването на организацията и днешната операция. Всичките седем членове на \"престъпната организация\" ще се явят пред съдия, който ще определи дали да останат в предварителен арест или ще им наложи други мерки за неотклонение.", "date": "2018.10.01", "title": "Крайнодесни в Германия планирали атаки срещу политици"}
{"url": "https://www.monitor.bg:443/bg/a/view/petyr-petrov-zavyrshi-sezona-s-tochka-na-imola-145726", "text": "Петър Петров спечели една точка в последния кръг на световния шампионат по мотокрос в големия клас MXGP в Имола, с което завърши годината със сбор от 54 пункта и на 25-о място в света. Българският пилот на „Редмото Хонда“ отпадна в първия манш, а във втория завърши на 20-а позиция за една точка. И двете състезания бяха спечелени с огромна разлика от холандския пилот на „Ред Бул КТМ“ - Джефри Херлингс, който в миналия кръг на родна почва си осигури първата световна титла в MXGP и четвърта в двете категории. Втори през 2018 г. остана 9-кратният шампион Антонио Кайроли (Италия, КТМ), който пропусна двете състезания в Имола заради лошо падане в квалификационния манш. Трети за годината остана Клеман Десал (Белгия, „Кавазаки“), който беше трети и в Гран при на Италия. Тим Гайзер (Словения, „Хонда“) се качи на второто стъпало на подиума в последния кръг. Хорхе Прадо (Испания, КТМ) спечели световната титла в клас МХ2, след като стигна до двойна победа в Италия.", "date": "2018.10.01", "title": "Петър Петров завърши сезона с точка на Имола"}
{"url": "https://www.monitor.bg:443/bg/a/view/nagradiha-posmyrtno-kuciak-i-galicija-145724", "text": "Германската награда за свобода на медиите \"Златна Виктория\" бе присъдена посмъртно на двама убити журналисти - словака Ян Куциак и малтийката Дафне Каруана Галиция. Галиция разследваше корупцията в Малта, а предмет на разследванията на Куциак бяха връзките на словашкото правителство с италианската мафия. Галиция загина при експлозия на заложена в колата й бомба през октомври миналата година, а Куциак бе застрелян през февруари.", "date": "2018.10.01", "title": "Наградиха посмъртно Куциак и Галиция"}
{"url": "https://www.monitor.bg:443/bg/a/view/nov-trus-i-1200-zaginali-v-indonezija-145725", "text": "Земетресение с магнитуд 5,1 разтърси отново Индонезия. Епицентърът на труса е на 101 километра северозападно от град Палу, на дълбочина от 10 километра. Трусът става в момент, в който провинция Централен Сулавеси се опитва да се възстанови от мощното земетресение, станало в петък. Трусът тогава причини и катастрофално цунами. Двете бедствия отнеха живота на над 1200 души по последни данни.", "date": "2018.10.01", "title": "Нов трус и 1200 загинали в Индонезия"}
{"url": "https://www.monitor.bg:443/bg/a/view/desi-banova-rodi-joan-145728", "text": "Синоптичката Деси Банова дари президента Росен Плевнелиев със син. Тя даде живот на малкия Йоан днес на обед в 13,44 часа, съобщи Нова телевизия. Момченцето тежи 3,6 кг и е високо 53 см. Това е второ дете за водещата, която вече отглежда дъщеричка Йоанна от предишната си връзка. \"Благодарим на екипа в Болница \"Лозенец\" под ръководството на проф. Спасов и доц. Асенова, както и на д-р Шаламанов, д-р Костурска и д-р Чайковская за изключителния професионализъм\", заявиха тя и съпругът й Росен Плевнелиев.", "date": "2018.10.01", "title": "Деси Банова роди Йоан"}
{"url": "https://www.monitor.bg:443/bg/a/view/narkoplasior-bjaga-s-velosiped-izhvyrlja-polovin-kilogram-droga-145707", "text": "565 г дрога изхвърли при опит да избяга от преследващ го полицай уличен дилър в Нова Загора. При вида на униформените служители 38-годишният Кольо Колев се метнал върху детски велосипед, подпрян на оградата на една от къщите в ромския квартал „Шести“ и със завидна сила натиснал педалите. Близо 30 минути продължила гонитбата на колоездача от принудените да изоставят патрулния автомобил служители на РУ „Полиция“, в хода на преследването прекаралият 12 години от живота си зад решетките Колев изхвърлил няколко пакетчета. При проверката им станало ясно, че в тях има 265 г екстази и 300 г марихуана, които пласьорът /по дадените след закопчаването му с белезници показания/ закупил предния ден от „депо“ в покрайнините на Раднево. Колев е задържан първоначално за 24 часа, от прокуратурата са удължили престоя му в ареста с още 3 денонощия. През последните седмици снабдяването на квартал „Шести“ с дрога пострада силно след като в хода на спецакция беше задържан съдържателят на основния „склад“, 66-годишният Атанас Ангелов от когото бяха иззети 338 дози хероин.", "date": "2018.10.01", "title": "Наркопласьор бяга с велосипед, изхвърля половин килограм дрога   "}
{"url": "https://www.monitor.bg:443/bg/a/view/kupuvachite-sledjat-tyrgovcite-cykat-li-kasovi-belejki-145712", "text": "Всеки клиент ще може да провери до пет минути дали покупката му е отчетена в НАП, след като влязат в сила новите изисквания спрямо търговците. Измененията в нормативния акт бяха публикувани в петък в „Държавен вестник“, като тяхната основна цел е засилване на финансовата дисциплина и подобряване на контрола при отчитането на търговските обороти. Съгласно новите изисквания, информацията за всяка покупка, платена в брой, с чек, ваучер, дебитна или кредитна карта, или с други заместващи парите платежни средства, ще трябва да се изпраща до пет минути към сървърите на НАП. На всяка касова бележка трябва да има и двумерен баркод (QR код). След сканирането му всеки един клиент ще може да провери дали данните за неговата покупка са изпратени и отчетени в НАП, както и ако това не се е случило – да подаде автоматично сигнал за това. По този начин данъчните очакват да се засили гражданският контрол и да се подобри финансовата дисциплина на търговците при отчитане на оборотите. Промените предвиждат също, че няма да се допуска издаването на други служебни бонове, освен изрично дефинираните в наредбата за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин.. Предвидени са и други промени, свързани с изисквания към софтуера за управление на продажбите, които използват някои фирми, за да автоматизират издаването на платежни документи. От НАП припомнят, че всички регистрирани по ДДС фирми ще имат срок до края на март 2019 г. да приведат дейността си съобразно изискванията на наредбата. Срокът за всички останали, включително бензиностанциите, е до края на юни 2019 г., а за тези, които използват интегрирани автоматизирани системи за управление на търговската дейност – до края на 2019 година. За да информират фирмите навреме, от НАП са подготвили информационна кампания, която предвижда своевременно публикуване на информация на интернет страницата – www.nap.bg, отпечатване и разпространение на специални брошури, персонален мейлинг до заинтересованите лица, както и срещи в офисите на НАП в страната.   Освен това, вече е изработен и публикуван специален софтуер, с който всеки, притежаващ фискално устройство, може да провери дали то подлежи на доработване или не, на  .", "date": "2018.10.01", "title": "Купувачите следят през смартфона търговците цъкат ли касови бележки"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-74-25-leva-za-megavatchas-145713", "text": "При средна цена 74.25 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /2 октомври/. Средната цена на пиковата енергия /9.00-20.00 ч./ e 95.88 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 52.62 лв. за мегаватчас. Най-ниската цена в рамките на днешната сесия, при утрешен ден на доставка, е 44.08 лв. за мегаватчас, достигната за часовете 1.00, 2.00, 3.00, 4.00, 23.00 и 24.00, а най-високата е 149.33 лв. за мегаватчас - за 13.00 часа. Данните от БНЕБ показват, че са продадени общо 21 100.20 мегаватчаса електроенергия. Енергийната борса вчера затвори при средна цена 126.94 лв. за мегаватчас. В сегмента \"пазар в рамките на деня\" за днес, 1 октомври, БНЕБ отчита до момента общ търгуван обем от 926.80 Mwh.", "date": "2018.10.01", "title": "Енергийната борса затвори при средна цена 74.25 лева за мегаватчас"}
{"url": "https://www.monitor.bg:443/bg/a/view/vyv-veliko-tyrnovo-izbraha-mistyr-djado-i-misis-baba-145711", "text": "88-годишната Йорданка Милева и 87-годишният Марин Маринов спечелиха конкурса „Мисис Баба и Мистър Дядо” в дома за стари хора „Венета Ботева” във Велико Търново. Надпреварата за красота, чар и артистичност се проведе за девети път в социалното заведение, а това са най-възрастните победители в историята й. Цели два часа обитателите на дома представяха своите таланти и показаха страхотен младежки дух. Претендентите бяха 18, като конкуренцията при дамите беше изключително ожесточена. Бурни аплодисменти получи Елена Бонева, която се представи с огнен ориенталски танц. Йорданка Милева и Тодорка Станчева се представиха със скеч, а Венета Даскалова с изпълнение на песен на френски език от репертоара на Едит Пиаф. Всички мъже се представиха с музикални изпълнение, а Стойчо Йорданов дори се акомпанира сам на китара. Короната и лентата за „Мисис Баба” беше присъдена на Йорданка Милева, заради впечатляващия й актьорски талант и сценично присъствие. Аткрактивната роля в скеч пък донесе титлата „Мистър Дядо” на Марин Маринов. За техни подгласници бяха избрани Миланка Денева и Тодор Дервишев. Трето място завоюваха Мария Ботева и Стойчо Йорданов. Празничната програма завърши с хоро, което поведе бившия социален зам. министър Росица Димитрова.", "date": "2018.10.01", "title": "Във Велико Търново избраха  „Мистър Дядо” и „Мисис Баба”"}
{"url": "https://www.monitor.bg:443/bg/a/view/otchajanata-sypruga-marsha-kros-prebori-raka-145715", "text": "Актрисата Марша Крос, добила световна популярност в престилката на домакиня № 1 в „Отчаяни съпруги“, се е преборила с рак на ануса. За тежката битка тя сподели в социалните мрежи, като първоначално шокира феновете си, тъй като това е първото публично оповестяване на състоянието й. Изповедта й се простря в три поста в Инстаграм. На първия от тях 56-годишната звезда пише, че е щастлива и благодарна, защото е жива, но е и тъжна, тъй като е останала без коса. Екранната Бри Ван де Камп апелира всеки, който е минал през това, да сподели опита си с нея, защото тя знае какво е чувството. Думите й са съпроводени от селфи във фризьорския салон, на което си личи, че косата ѝ е окапала. След вълна от коментари на притеснените й фенове, Крос побърза да обясни, че вече е здрава. „Скъпи последователи, много съжалявам за това, че постът ми не беше съвсем ясен. Вече преборих рака и всичко е наред. Благодаря ви от цялото си сърце за огромната любов!“, написа Марша.", "date": "2018.10.01", "title": "Отчаяната съпруга Марша Крос пребори рака"}
{"url": "https://www.monitor.bg:443/bg/a/view/v-eso-gotovi-da-posreshtnat-zimata-145717", "text": "Екипите на Електроенергийния системен оператор (ЕСО) активно работят по подготовката на съоръженията на дружеството за безаварийна работа през есенно-зимния сезон, съобщиха от ведомството. Традиционната проверка на министерството на енергетиката в обекти на ЕСО за готовността за посрещане на студените дни е установила направените инвестиции, които ще гарантират сигурността на електроенергийната система през предстоящите месеци. Извършва се реконструкция и рехабилитация на подстанциите със системно значение 400/220/110kV \"Марица изток\" и 220/110kV \"Карнобат\". Приключва подмяната на проводника на електропровод 110kV \"Илинден\", което ще повиши сигурността на захранване на потребителите в Югозападна България, посочиха от ЕСО. В края на септември са приключили ремонтните дейности в подстанции \"София Юг\", \"Кресна\", \"Якоруда\", \"Плевен 1 и 2\", както и в подстанции \"Образцов чифлик\", \"Добрич\", \"Балчик\", \"Шумен 1\" и \"Шумен Запад\", \"Пампорово\". През 2018 година са продължили инвестициите в нови съоръжения с изграждането на нова линия 110kV между п/ст \"Траяна\" и п/ст \"Стара Загора\", както и рехабилитация на въздушна линия 220kV \"Камчия\". Успешно е завършен ремонтът и реконструкцията на въздушни линии 110kV \"Граничар\" и \"Бохот\". Извършена е профилактика на 217 подстанции. Направен е двукратен обход на общо 18 500 километра електропроводи високо напрежение. Прочистени са просеки на територия от над 6 200 декара. Подменени са 250 километра мълниезащитни въжета. Монтирани са 245 щъркобрани. Осигурени са високопроходима техника и автомобили, допълниха от ЕСО. Продължават дейностите за изграждане на инфраструктура за телекомуникационна свързаност с обекти, които ще се управляват дистанционно. В процес на изграждане са четири опорни пункта за въвеждане на автоматизираното управление на подстанциите.", "date": "2018.10.01", "title": "В ЕСО готови да посрещнат зимата"}
{"url": "https://www.monitor.bg:443/bg/a/view/zadyrja-avtokradci-na-skypi-audi-i-volvo-145714", "text": "Трима мъже са задържани в петък и събота във Варна за кражби на скъпи автомобили, съобщиха от Областната дирекция на МВР в морския град. По данни на полицията, единият от арестуваните е на 53 години. Той е задържан за срок от 72 часа на 29 септември около 4 часа, заедно с друг 41-годишен мъж във връзка с досъдебно производство за противозаконно отнемане на автомобил „Ауди“. При операцията са извършени издирвателни дейности на територията на 3 области - Варна, Шумен и Бургас. При процесуално – следствените действия във Варна са претърсени 3 адреса и 3 леки автомобила. Иззети са множество технически средства, използвани при извършването на противозаконната дейност. Работата по доказване и документиране на престъпното деяние продължава. На задържания 53-годишен мъж вече са повдигнати обвинения, казаха от Прокуратурата. Ден по-рано, на 28 септември, по време на оперативно-издирвателни дейности, във връзка с досъдебно производство за противозаконно отнемане на автомобил „Волво“ на територията на Първо РУ на МВР-Варна, са задържани други двама мъже. Те са на 40 и на 26 години, местни жители, добре известни на органите на реда. При процесуално – следствените действия са претърсени 3 адреса, а откраднатия автомобил е намерен. Работата по доказване и документиране на престъпните деяния продължава под надзора на Районна прокуратура-Варна.", "date": "2018.10.01", "title": "Задържа автокрадци на скъпи „Ауди“ и „Волво“"}
{"url": "https://www.monitor.bg:443/bg/a/view/v-evropa-ostavame-privlekatelna-turisticheska-destinacija-145709", "text": "България се възприема като привлекателна туристическа дестинация и има добри позиции в нашия наситен с туризъм регион. Това показва изследване направено от „Галъп“ сред представителна извадка в 5 ключови за развитието на туризма у нас държави - три големи пазара: Германия, Великобритания, Русия и два съседни - Румъния и Сърбия. 57% от пълнолетните граждани на петте държави отговарят положително на въпроса дали България е привлекателна туристическа дестинация, а 27% отговарят отрицателно. Останалите се затрудняват да отговорят. Сравнена с останалите туристически страни в нашия регион, България се класира много близо до различни отдавна утвърдени дестинации като Хърватия (62% отговори, че това е атрактивна дестинация) и Турция (63%). Номер едно в нашия регион очаквано остава Гърция (81% положителни отговори), а далеч зад нашия пакет с Хърватия и Турция остават Румъния с 46% и Сърбия с 43%. Най-високо са оценили страната ни гражданите на Румъния (71% дават положителна оценка за атрактивността на България) и гражданите на Русия (66%), но подчертано положителни оценки дават и жителите на Германия, Англия и Сърбия. Най-разколебани относно атрактивността на България се оказват сърбите – едва 48% казват, че България е атрактивна, а 42% са на обратното мнение. Но и тук положителните оценки – макар и „на кантар“ – все пак преобладават. Средно, страната ни са посещавали около 22% от интервюираните граждани в 5-те държави, като най-много гости са идвали от Румъния - 47% от запитаните в тази страна (или близо 10 милиона души) са посещавали България. Същото важи и за 24% от запитаните в Сърбия. Сред германските и английските граждани съответно 19% и 18% свидетелстват, че са идвали у нас. След руснаците 9% са били у нас. Средният брой на визитите в рамките на живота досега е от 1.6 при руснаците до 3.9 при румънците. В 85% от случаите посетилите страната ни отговарят, че основната цел или една от основните цели на визитата или визитите им у нас е била туризъм и почивка. На въпрос „Как бихте описали общите си впечатления от България?” 80% от посетилите страната ни в 5-те държави отговарят положително. Най-доволни от посещението си у нас са били руснаците, румънците и жителите на Великобритания. Малко по-резервирано отговарят германците, но и там процентът на отговорилите положително (67%), сочи цялостно удовлетворение от посещението у нас. Фактът, че близо 16 милиона германци, 12 милиона британци и 13 милиона руснаци са посещавали поне веднъж България поставя страната ни в добра позиция в тези ключови за нас туристически пазари. Основните ни конкуренти в района – Гърция, Турция и Хърватия – обаче, водят много по-активна рекламна и маркетингова стратегия и в това отношение България изостава, което задържа утвърдения туристически потенциал на страната ни. Проведено в периода юни – юли 2018 г., като част от програмата за регионални изследвания на „Галъп интернешънъл“. Изследването обхваща съответната представителна извадка в Германия, Русия, Великобритания, Румъния и Сърбия. В тези страни са проведени изследвания по методите лице в лице, телефонно интервю и онлайн проучване. Стандартно отклонение ± 3% при 50% дялове.", "date": "2018.10.01", "title": "В Европа оставаме привлекателна туристическа дестинация"}
{"url": "https://www.monitor.bg:443/bg/a/view/germanija-arestuva-ekstremisti-napadashti-chujdenci-v-kemnic-145716", "text": "Германската полиция арестува днес шестима мъже, заподозрени в създаване на крайнодясна организация, нападала чужденци в източния град Кемниц и планирала атаки срещу политици и държавни служители, предаде Ройтерс, като се позова на федералната прокуратура. Стотина полицаи, подкрепени от специални части, задържаха заподозрените на възраст 28 и 30 години въз основа на съдебни заповеди, издадени от федералния съд на 28 септември. Мъжете са обвинени в създаване на организацията \"Революция Кемниц\", наречена на името на града, където през август германец беше убит с нож, а престъплението, за което са обвинени мигранти, предизвика най-големите изблици на крайнодясно насилие в Германия от десетилетия. \"Въз основа на информацията, която имаме до момента, заподозрените са представители на общността на хулигани, бръснати глави и неонацисти в района на Кемниц и се смятат за водещи фигури на крайнодесните в Саксония\", казаха прокурори. Групата планирала нападение срещу високопоставени държавни служители и политици, посочиха обвинителите и уточниха, че в процеса на по-нататъшно разследване са били открити \"материални доказателства, че организацията е преследвала терористични цели\". Крайнодясното насилие в Кемниц, където през август бръснати глави преследваха безмилостно мигранти и отдаваха хитлеристки поздрав, изложи на показ дълбоките разногласия в Германия по повод решението на канцлера Ангела Меркел от 2015 г. да приеме почти един милион кандидати за убежище, предимно мюсюлмани. Събитията в Кемниц обтегнаха отношенията и в коалиционното правителство на Меркел. Консерваторите на канцлера и по-малкият партньор в коалицията, социалдемократите, не можаха да се договорят как да се процедира с ръководителя на агенцията за вътрешно разузнаване Ханс Георг Маасен, който постави под въпрос автентичността на видеоматериал, показващ как бръснати глави преследват мигранти, и беше обвинен в прикрити крайнодесни възгледи. Миналия месец партньорите в управляващата коалиция се споразумяха да прехвърлят Маасен във вътрешното министерство, за да се сложи точка на спора, който почти свали тяхното правителство, сформирано само половин година по-рано. Седми заподозрян, за когото се смята, че е лидерът на групата \"Революция Кемниц\", беше задържан на 14 септември по обвинения в заплаха за обществения ред. Не се съобщава дали неговият арест е довел до разкриването на организацията и днешната операция. Всичките седем членове на \"престъпната организация\" ще се явят пред съдия, който ще определи дали да останат в предварителен арест или ще им наложи други мерки за неотклонение.", "date": "2018.10.01", "title": "Германия арестува екстремисти, нападащи чужденци в Кемниц "}
{"url": "https://www.monitor.bg:443/bg/a/view/sher-poddyrja-forma-s-trenirovki-145708", "text": "Поп легендата Шер продължава с ежедневните тренировки, въпреки че наскоро духна свещичките за 72-ия си рожден ден. Певицата дори издържа 5 минути в позиция за планк (б. а. - трудно упражнение за коремни мускули). “Трябва да тренираш. Харесвам и торта, но се ограничавам, защото трябва да се побирам в костюмите.“, разказа пред сп. People тя. Изпълнителката на All Оr Nothing призна, че негодува от хранителния режим, тъй като до края на 50-те си години не й се е налагало да се съобразява с калориите. Междувременно стана ясно, че през декември ще се състои премиерата на мюзикъла за живота на носителката на „Грами“ - „Шер – представлението“. Спектакълът ще бъде поставен на Бродуей. По думите й, някои части от него са „великолепни“, а по други трябва да се работи още. Три различни актриси ще влязат в обувките на най-популярната арменка в света на попа през различни периоди от живота й.", "date": "2018.10.01", "title": "Шер поддържа форма с тренировки"}
{"url": "https://www.monitor.bg:443/bg/a/view/30-divi-svine-otstreljaha-avdjiite-v-kustendilsko-145705", "text": "30 диви свине отстреляха авджиите от Кюстендилско в първите дни от старта на ловния сезон за едър дивеч, обяви председателят на Ловно-рибарско дружество „Елен“, Венко Калинчев. По негови думи в първи два дни от разрешения лов на дива свиня, дружинките в региона са постигнали един завиден резултат. „Няма спор, че в лова всичко е въпрос на слука. Този път бройката на отстреляни диви свине е най-голяма спрямо предходните години“, обяснява Калинчев. С най-точен мерник се оказват ловците от селата Долно село и Злогош. „Колегите в Долно село имат отстреляни цели 6 диви свине, а тези в треклянското село Злогош - 4. Взети са проби от всички животни и те са изпратени за изследване в лабораториите в Благоевград и София. Надяваме се, че при нас няма да има констатирани случаи на африканска чума по свинете. Предполагаме, че до края на работния ден ще излязат и резултатите от изследванията“, обяви още Калинчев. Общо 30 са дружинките към ЛРД „Елен“ с 2 200 ловци, като сред тях има и не малко жени - 20. „Все по-голям е интереса от страна на жените. Имаме цели 4 нови попълнения, което не е за подценяване“, обясни още председателят на Ловното дружество. По негови думи до този момент няма отстреляни вълци, въпреки че те вече започнаха да нападат стадата с овце в Невестинско. Глутница вълци вече са отмъкнали 5 овце от стадото на възрастно семейство в село Длъхчево Сабляр. „Очакваме набезите на вълци да се увеличат през следващите два месеца, когато падне и сняг. Имали сме оплаквания през годините от хора в Невестинско, явно там те преобладават“, коментира още Калинчев.", "date": "2018.10.01", "title": "30 диви свине отстреляха авджиите в Кюстендилско "}
{"url": "https://www.monitor.bg:443/bg/a/view/torino-i-sen-trope-krystosaha-shpagi-zaradi-torta-145701", "text": "Истинска сладкарски дуел се вихри тези дни между столицата на ФИАТ – Торино и прочутия курорт Сен Тропе на френския лазурен бряг. Майсторите на сладкиши от двата града кръстосаха шпаги заради торта, която отсам Алпите се казва „тропецианска“ или е кръстена на райското местенце. В него пък освен като „тропецианска“, тя е известна и с името на митичната киноактриса Брижит Бардо. Защото според градската легенда една от най-хубавите жени на миналото столетие похапвала с охота именно от този сладкиш в култовата лента на Роже Вадим от 1956 г. „И Бог създаде жената“ . След това тортата станала особено популярна в Сен Тропе и по Лазурния бряг, като според запознати за шейсетте години от нова време местните хора и гостите им били омели стотици тонове „Бриджит Бардо“. Да, ама има - няма двайсетина години на витрината на една сладкарница в Торино се появила „тропецианска тортата“ и скоро станала любимо лакомство в цялата област Пиемонт. Съответно преди няколко седмици майсторите й пожелали тя да бъде обявена за гастрономически уникат и регистрирана като специалитет със защитено и гарантирано наименование за произход. Научавайки обаче за напъните на италианците, сладкарите от Сен Тропе веднага ангажирали печени адвокати, които изпратили в Торино писмо със заплахи за съд до дупка за кражба на техния продукт. От града на ФИАТ им отговорили, че тяхната „тропецианска торта“ няма нищо общо с тази от Сен Тропе, тъй като се правела главно от бине, пълнено с крем шантили със състав от жълтъци, захар, царевично нишесте и светана. Докато франсетата майсторели сладкиша си от два блата пандишпан и между тях тъпчели крем шибуст, който пък се бъркал от белтъци, жълтъци, брашно, захар и прясно мляко. Засега не се знае кой ще победи в развихрилия се сладкарски дуел, но както обобщиха вчера медиите на Ботуша, той е още един протуберанс на извечното съперничество между „братовчедите“ отсам и отатък в гастрономията, точенето на вино, колоезденето, футбола и т.н....  ", "date": "2018.10.01", "title": "Торино и Сен Тропе кръстосаха шпаги заради торта"}
{"url": "https://www.monitor.bg:443/bg/a/view/bylgarija-e-poluchila-oferti-ot-3-dyrjavi-za-iztrebitelite-145710", "text": "От общо четири оферти към страната ни за покупката на нов тип изтребители за родните ВВС, три са за нови самолети, а само една за втора ръка. Това стана ясно при отварянето на предложенията в МО в понеделник, когато изтече и крайният срок за това. Цели две от всички четири оферти пък са от САЩ, като американците ни предлагат нови машини F-16 и F-18. Третата е от Швеция за нов „Грипен“, а последната е за употребяван „Юрофайтър“ от Италия. Ценовите параметри обаче не бяха оповестени, като зам.-министърът на отбраната Ангел Запрянов уточни, че с колегите му също не са наясно с тях и тепърва ще се запознават с детайлите. В проекта за модернизиране на ВВС са предвидени 1,8 млрд. лв., с които да се закупят 8 изтребителя, които да се плащат разсрочено за 10 години. През юни МО изпрати запивания до 7 държави с искаме за 12 оферти, като това бяха САЩ, Португалия, Израел, Германия, Франция, Италия и Швеция. Четири от исканията за оферти бяха именно за F-16. Впоследствие пък стана ясно, че компанията производител на най-масовия изтребител в Света, доказал многократно своята ефективност в поразяването на въздушни и наземни цели и охраната на въздушно пространство (Air Policing-б.р.) Lockheed Martin обявиха, че ще предложат на страната ни последното поколение от претърпялата множество модернизации бойна машина-F-16 Viper. За разлика от МиГ-овете, на които изцяло разчита все още армията ни тези машини покриват всички натовски стандарти, като именно с F-16 успяха да се сдобият вече и много от държавите от бившия Соцблок. Запрянов обясни, че всички документи ще бъдат описани и предадени в регистратурата за класифицирана информация във ведомството. Съвместната експертна група пък има 14 дни срок за оценка, като комисията ще има право да задава допълнителни въпроси към съответните държави. Накрая тя ще излезе с протокол от работата си. Наред с това ще бъде назначена и политико-военна експертна комисия. Тя ще бъде на ниво зам.-министри от различните ведомства, ще разгледа протокола от работата на предходната група и ще може да води разговори за допълнително уточняване на параметрите по предложенията. Едва след това министърът на обраната на базата на протоколите на двете съвместни групи ще вземе политическо решение за предложение до правителството с коя от държавите да започнат на преговори за сделка. Кой ще оглави втората комисия ще реши МС, уточни Запрянов. И те са достатъчно, че да вземем решение. Разбира се доминират предложенията за нов самолет“, констатира той. И добави: \"Нашето желание е за задълбочен аналитичен документ, на базата на който МС и НС да направят избора.“. От думите му стана ясно, че протоколът от работата на експертната комисия ще бъде засекретен, но основите параметри по бъдещата сделка ще са ясни, а решението за покупката на изтребителите-публично. „Имаме методика и ще ги оценим по нея. Няма да извършваме класиране както във футболното първенство“, каза още Запрянов, който не се нае с прогноза дали ще бъде подписан договор до края на годината, но подчерта, че ще се работи това да стане колкото се може по-бързо. Той не изключи възможността да финансовите параметри в офертите да претърпят промени. коментира зам. -министърът. Той поясни, че държавите, към които сме се обърнали с искане да ни изпратят оферти са похарчили между 600 хил. долара и 1 млн. долара, за да оценят нашето запитване и да отговорят на него. Останалите, сред които Израел, Португалия и Франция пък явно били преценили, че не могат да покрият зададените от нас предварителни критериите.", "date": "2018.10.01", "title": "От общо четири предложения към страната ни: САЩ с две оферти за нови изтребители (ОБНОВЕНА)"}
{"url": "https://www.monitor.bg:443/bg/a/view/majka-ot-mizija-nosi-31-godishnata-si-dyshterja-na-gryb-145704", "text": "Майка от Мизия е принудена да носи на гръб 31-годишната си дъщеря Зорница, защото улицата, на която живеят е разрушена от потопа през лятото и още не е асфалтирана. През 2010-та Венка Палибачийска огласи пред цяла България, че болната й от детска церебрална парализа дъщеря, която била прикована в леглото, е проходила. Сега момичето наистина се движи само, макар и трудно, но по сравнително гладки повърхности. За него е невъзможно да преодолее чакъла, с който е посипана улицата, след като беше отводнена. Поройният дъжд на 10 юли буквално отнесе улиците във високата част на Мизия, която остана незасегната от наводнението през 2014 година. В следващите дни бе направена бърза организация за разчистването им от наслоената тиня и в максимално бързи срокове отсечките дори бяха подготвени за асфалтиране. След като се извърши описване на щетите стана ясно, че за справяне с пораженията ще се нужни 2,4 млн. лв., които трябва да отпусне комисията по бедствията към министерския съвет. А на 18 юли асфалтирането започна в присъствието на тогавашния регионален министър Николай Нанков. Тогава майката на Зорница му благодари горещо за спешните мерки и не скри радостта си, че улицата скоро ще стане проходима и за дъщеря й. Оказало се обаче, че още същия ден, след като официалните лица си тръгнали, асфалтирането е спряло. Още не е започнало изграждане и на отводнителната канализация на улицата, а хората в града се опасяват, че при следващия пороен дъжд бедствието ще се повтори. Според местната власт ремонтите са преустановени, защото обещаните средства все още не са отпуснати.", "date": "2018.10.01", "title": "Майка от Мизия носи 31-годишната си дъщеря на гръб"}
{"url": "https://www.monitor.bg:443/bg/a/view/slujbite-debnat-interneta-v-rusija-145702", "text": "Потребителите на глобалната мрежа в Русия вече трябва да бъдат много внимателни в комуникациите си, тъй като от 1 октомври целият им интернет трафик вече се записва. Такива са изискванията на влезлите в сила промени в антитетористическо законодателство, информира Интерфакс. Новите нормативни положения задължават интернет провайдърите да съхраняват в течение на 6 месеца съдържанието на електронните пощи на клиентите си, историята на техните посещения на сайтове, текстовите съобщения, гласовата и видео информация и т.н. При подозрение за извършване на терористическа дейност от определено лице, то неговият интернет трафик ще може да бъде изискан от Федералната служба за сигурност /ФСС/ за провеждане на съответното разследване, уточняват агенциите. По силата на споменатото законодателство, от 1 юли т.г. мобилните оператори в Русия задължително записват и съхраняват всички телефонни разговори, аудио и текстови съобщения на своите клиенти, припомня пресата. Под удара на правовите норми попаднаха всички мобилни месинджъри, сред които Вайбър, УотсАп, ICQ и др. Всички те бяха задължени да предадат на ФСС кодовете си за дешифриране на съобщенията. Единствено месинджърът Телеграм отказа да се подчини на закона и по решение на съда той беше спрян на територията на Русия.", "date": "2018.10.01", "title": "Службите дебнат интернета в Русия    "}
{"url": "https://www.monitor.bg:443/bg/a/view/shofior-se-blysna-v-dyrvo-i-zagina-145698", "text": "27-годишен мъж от Сухиндол загина след като катастрофира с колата си. Трагичният инцидент станал на 29-ти около 20,00 ч. на пътя Сухиндол – Павликени. Мъжът карал личното „Ауди”, когато внезапно изгубил контрол върху волана. Возилото напуснало пътя и се забило челно в близкото дърво. Водачът бил откаран в болницата във Велико Търново където починал. Причните за инцидента са в процес на изясняване. Надрусан шофьор без книжка пък се опита да си играе на гонка с полицията и да им избяга, но беше заловен и сега го чака съд. 32-годишният мъж от село Крушето карал „мрцедеса” си, когато полицейски патрул вдигнал срещу него стоп палка. Вместо да се подчини на разпореждането и да спре обаче, водачът дал мръсна газ и отпрашил, а след него на буркан се понесла патрулката. След кратка гонка, беглецът бил застигнат и бил принуден да спре. При направената проверка се оказало, че мъжът не само, че няма книжка, а е и седнал зад волана напушен с марихуана. Той отказал кръвна проба. Задържан е за срок до 24 часа. Срещу него е започнато бързо полицейско производство.", "date": "2018.10.01", "title": "Шофьор се блъсна  в дърво и загина"}
{"url": "https://www.monitor.bg:443/bg/a/view/toto-pechalbi-tiraj-78-145703", "text": "„6 от 49: Числа - 6, 11, 19, 23, 28, 29. Печалби: 6 – няма, 5 – 17 по 1494,30 лв., 4 – 826 по 30,80 лв., 3 – 12 268 по 2,90 лв. ДЖАКПОТ: 2 135 470,44 лв.  Числа - 4, 18, 28, 37, 39, 40. Печалби: 6 – няма, 5 – 3 по 3733,70 лв., 4 – 255 по 43,90 лв., 3 – 4503 по 3,60 лв. ДЖАКПОТ: 614 551,87 лв.  I теглене: 20, 27, 28, 29, 31. Печалби: 5 – няма, 4 – 248 по 132,50 лв., 3 – 5972 по 7,00 лв. II теглене: 5, 13, 15, 18, 28. Печалби: 5 – 1 по 23 902,40 лв., 4 – 379 по 55,20 лв., 3 – 8302 по 3,60 лв.  Числа - 2, 33, 39, 42, 44; Зодия: 10. Печалби: 5+1 – няма, 5 – няма, 4+1 – няма, 4 – 2 по 500,00 лв., 3+1 – 10 по 100,00 лв., 3 – 108 по 10,00 лв., 2+1 – 175 по 5,00 лв., 1+1 – 1131 по 1,50 лв., 2 – 1866 по 0,80 лв., 0+1 – 2288 по 1,00 лв. ДЖАКПОТ: 3 000 000,00 лв. Позиции: 3, 6, 9; Цифри: 1, 6, 1. Печалби: 3 – 11 по 2034,30 лв., 2 – 1662 по 13,50 лв.  Година 64, месец 02, дата 20, ден 2. Печалби: I група – няма, II група – няма, III група – няма, IV група – 2 по 115,80 лв., V група – 9 по 25,70 лв., VI група – 4 по 46,30 лв., VII група – 17 по 13,60 лв., VIII група – 39 по 4,80 лв., IX група – 55 по 5,10 лв., X група – 70 по 4,60 лв., XI група – 209 по 1,80 лв., XII група – 173 по 2,70 лв., XIII група – 496 по 2,00 лв., XIV група – 1144 по 1,40 лв., XV група – 2135 по 1,20 лв. ДЖАКПОТ: 9813,96 лв. Печалба Игра Фиш № Район Лек автомобил 6/49 275471500 София 5000 лв. 5/35 614868121 София 5000 лв. 5/35 279571144 София", "date": "2018.10.01", "title": "Тото печалби, тираж №78"}
{"url": "https://www.monitor.bg:443/bg/a/view/nina-napusna-fermata-145700", "text": "Нина Гъдева напусна „Фермата“ след оспорван дуел срещу шампионката по лека атлетика Ваня Стамболова. 28-годишната емигрантка загуби битката с 6:9, въпреки че спечели първите три игри. При сбогуването си с останалите участници, чаровната блондинка разкри, че ще се завърне в родината и ще заживее на село със семейството си. „Успях да изпълня целта си. Със съпруга ми обмисляме как да организираме завръщането си“, разказа тя. Още с влизането си в риалити предаването Нина заяви, че с участието си иска да накара своя любим да се завърнат в България. Припомняме, че отпадналите от дуела миналата седмица - близначките Йоана и Ива Георгиеви, също обявиха връщането си у нас.", "date": "2018.10.01", "title": "Нина напусна „Фермата“"}
{"url": "https://www.monitor.bg:443/bg/a/view/koncertyt-na-annihilator-se-mesti-za-2019-ta-145706", "text": "Документални проблеми и скорошната смърт на бившия вокалист на Annihilator – Ранди Рампейдж, са мотивите бандата да отложи цялото си турне с година. Джеф Уотърс и компания трябваше да забият в столичния клуб „Joy Station“ на 18 ноември, но участието им се отлага точно с година и те планират да пристигнат у нас на 17 ноември 2019-та. Наскоро Уотърс обясни във видео обръщение отлагането на цялото турне. То се налага заради кончината на Ранди, както и заради личните проблеми с документите на Джеф, които трябва да получи от властите във Великобритания. Междувременно бандата обещава съвсем нов албум, който феновете догодина ще имат удоволствието да слушат на живо наред с класиките на бандата, парчета от актуалната последна продукция „For The Demented”, както и трибют към Ранди Рампейдж. Организаторите Loud Concerts допълват, че билетите за третото шоу на бандата у нас продължават да са в продажба на цени от 40 лева, а закупените вече билети ще важат за новата дата без презаверка. Феновете, за които новата дата е неудобна, имат възможност да върнат пропуските си и да получат паричната им стойност. Крайният срок за това е 01 ноември 2018 година.", "date": "2018.10.01", "title": "Концертът на  Annihilator се мести за 2019-та"}
{"url": "https://www.monitor.bg:443/bg/a/view/venecija-s-lodki-sreshtu-kruiznite-korabi-145699", "text": "Най-малко стотина лодки с гребла, надуваеми лодки, платноходки и малки скутери се опитаха в неделя следобед да спрат круизния кораб „Музика“ в канала на Венеция „Джудека“. Така жителите на старинния град протестираха срещу нашествието напоследък в неговите води на големи плавателни съдове, които замарсяват въздуха и нанасят непоправими щети на морската фауна и на морското дъно. Акцията на природозащитниците и на всички венецианци, които милеят за родното си място, бе строго охранявана от полицията. Според медиите мерките за сигурност били предприети след като силите на реда получили сигнали за готвен от протестиращите абордаж на плаващия морски колос. Така той бе застигнат само от канонада от запъртъци, кашкави домати, карнавални бомбички и димки. След като „Музика“ успя да се измъкне невредим от „обсадата“ на окичените със знамето на Венеция малки плавателни съдове, трийсетина от тях хвърлиха котва в тих залив, готови да атакуват следващия морски гигант .", "date": "2018.10.01", "title": "Венеция с лодки срещу круизните кораби"}
{"url": "https://www.monitor.bg:443/bg/a/view/orlin-pavlov-podarjava-pyrvija-si-album-145696", "text": "Певецът и актьор Орлин Павлов ще зарадва присъстващите на концерта му тази вечер в Зала 1 на НДК като ще пусне предпремиерно първия си самостоятелен албум „Още малко...“ за продажба по време на шоуто. Меломанит, които ще споделят с него емоцията от старта на турнето му, ще имат възможност и за лична среща с музиканта, който да им подпише дисковете с лично послание. В албума, който по думите на Орлин съдържа още малко любов, още малко приятелство, още малко емоция и още малко от неговата музика, са включени 21 парчета. Една от големите изненади е новата съвместна песен на звездата от „Скъпи наследници“ с Владимир Ампов - Графа и Любо Киро. споделя Павлов.", "date": "2018.10.01", "title": "Орлин Павлов пуска албума си първо в зала 1 на НДК"}
{"url": "https://www.monitor.bg:443/bg/a/view/myj-se-grymna-s-pushka-v-ljaskovec-145695", "text": "35-годишен мъж се гръмна с ловна пушка в Лясковец. Инцидентът станал тази сутрин в дома на самоубиеца. Мъжът лежал в една от стаите с дупка от куршум в гърдите, а на пода до него имало незаконно притежавана пушка. Според най-вероятната версия неуспелият кандидат самоубиец сам е посегнал на живота си. разглеждат се версиите за депресия, парични проблеми или несподелена любов. Възможно е обаче и да става дума за нещастен случай. Раненият е настанен в отделението по реанимация на областната болница във Велико Търново в тежко състояние и с опасност за живота. а причините за инцидента се изясняват.", "date": "2018.10.01", "title": "Мъж се гръмна с  пушка в Лясковец"}
{"url": "https://www.monitor.bg:443/bg/a/view/kanie-uest-si-smeni-imeto-145693", "text": "Американският рапър и продуцент Кание Уест смени името си. Съпругът на риалити сензацията Ким Кардашиян настоява занапред почитателите му да го наричат Ие. 41-годишната звезда заяви пред своите 28,5 милиона последователи в социалната мрежа Туитър, че това вече ще е официалното му прозвище. Уест и друг път се е подвизавал на музикалната сцена с този псевдоним. Това е названието и на осмия му студиен албум, който излезе на пазара през юни. Изпълнителят на тоталния хит Gold Digger не е единствения в музикалната индустрия, който е сменял името си. Рапърът Шон Кумс многократно променя своето, като е използвал псевдонимите Пъф Деди, Пи Диди, а напоследък е известен като Диди. В началото на 90-те години на миналия век покойната поп икона Принс смени името си с непроизносим символ.", "date": "2018.10.01", "title": "Кание Уест си смени името"}
{"url": "https://www.monitor.bg:443/bg/a/view/zapochna-xiii-ta-godishna-sreshta-na-mestnite-vlasti-v-albena-145691", "text": "Днес в курорта Албена започна XIII-та Годишна среща на местните власти, организирана от Националното сдружение на общините в България /НСОРБ/. Форумът ще продължи до 3 окомври. В рамките на Годишната среща на местните власти ще бъдат дискутирани актуални проблеми и предизвикателства пред българските общини - възможностите на общините за привличане на инвеститори чрез развитие на индустриална инфраструктура; актуални аспекти в работата на общинските съвети и секретарите на общини; опазването на обществения ред в общините превенция и защита при бедствия; интегрирането на образователната и социалната система в общините; състояние на администрацията и възможностите за модерно управление на човешките ресурси в общините и др. По време на пленарната сесия на 2 октомври 2018 г., вторник, е предвидена среща със заместник-министър председателя Томислав Дончев и председателя на Държавната агенция „Електронно управление“ по приоритетни въпроси и проблеми в реализацията на електронното управление. По време на XIII-та Годишна среща на местните власти ще бъде направена демонстрация на действия за превенция и защита при бедствия със съдействието на Столична община. Ще бъде организиран и общински тенис-турнир. Традиционно в рамките на срещата в Албена ще се проведе изложението Общинско ЕКСПО‘2018 за стоки и услуги за общините, което ежегодно осигурява пряка комуникация между общините, неправителствения сектор и бизнеса. Тази година ЕКСПО-то ще посрещне над 40 фирми и 8 общини на своите изложбени площи. Своето участие в ежегодния форум на местните власти са заявили близо 800 представители на общините, кметове, председатели на общински съвети, заместник-кметове и експерти. Гости на XIII-та Годишна среща на местните власти се очаква да бъдат членове на правителството, народни представители, експерти.            ", "date": "2018.10.01", "title": "Кметове дискутират проблемите на общините на среща в Албена"}
{"url": "https://www.monitor.bg:443/bg/a/view/spored-manolova-proektyt-na-zakona-za-horata-s-uvrejdanija-e-osakaten-145694", "text": "Проектът на Закон за хората с увреждания е осакатен, от него са извадени всички предложения за реформа. Това заяви омбудсманът Мая Манолова, която ще присъства днес на  Националния съвет за интеграция на хората с увреждания. Там тя ще изрази позицията си и пред социалния министър Бисер Петков. Тя допълни, че е редно социалният министър да понесе отговорност за случилото се. \"В резултат на постъпили предложения и забележки от различни министерства и организации, социалният министър си е позволил да извади от проекта всички основни пунктове, които трасираха реформата в политиките към хората с увреждания\", каза Мая Манолова. По думите й от закона отпадат личната помощ, фонд \"Достъпна среда и лична мобилност\", фонд \"Трудова заетост\", отпада подкрепената заетост, както и финансирането по проекти на организации на хората с увреждания. Отпадат и бележките за това да се предвидят здравни осигуровки за хората, които отглеждат човек с тежки увреждания, допълни още тя. Освен това не се променяло нищо по отношение на помощните средства и медицинските изделия. Създаването на нов орган за хората с увреждания пък според Манолова било много далеч. По думите й това не е имитация на реформа, а направо подигравка. Тя допълни още, че се чувства абсолютно демотивирана да участва в каквито и да е общи проекти с Министерството на труда и социалната политика, защото работата по основния закон се е оказала напълно безсмислена. Според нея нямало никакво значение дали този закон ще бъде приет или не, единственото, което се променяло било малко по-голямата финансова подкрепа за хората с увреждания. Общественото обсъждане на законопроекта приключи на 28 септември.", "date": "2018.10.01", "title": "Мая Манолова: Проектът на закона за хората с увреждания е осакатен"}
{"url": "https://www.monitor.bg:443/bg/a/view/zapochva-nobelovata-sedmica-145697", "text": "С обявяването на Нобеловата награда за медицина днес в Стокхолм започна Нобеловата седмица, съобщи сайтът nobelprize.org. Джеймс П. Алисън и Тасуку Хонджо спечелиха съвместно Нобеловата награда за физиология или медицина за открития, довели до пробив в лечението на рак, съобщиха световните информационни агенции. \"Алисън и Хонджо показаха как различните стратегии за инхибиране на спирачките върху имунната система могат да бъдат използвани в лечението на рак\", обясни в изявлението си присъждащият наградата Кралски Каролински медицинско-хирургичен институт.  Алисън изследва протеин, който \"функционира като спирачка върху имунната система\". Хонджо открива протеин в имунните клетки, който води до лечения, които са \"поразително ефикасни\" в борбата срещу рак. Джеймс П. Алисън е роден през 1948 г. в град Алис, Тексас. През 1973 г. защитава докторантура. От 1985 до 2004 година е на работа в университета \"Бъркли\" в Калифорния, а от 2004 до 2012 година - в онкологичния \"Мемориъл Слоун-Кетеринг център\" в Ню Йорк. От 1997 до 2012 година води изследователска дейност в Медицинския център \"Хауърд Хюз\". Тасуку Хонджо e роден през 1942 г. в Киото, съобщава сайтът на Нобеловите награди. Завършва медицина през 1966 г., след което започва работа като изследовател в Института \"Карнеги\" във Вашингтон, в Балтимор и в Националния здравен институт в Бетезда, щата Мериленд. През 1975 година защитава докторантура в унвиверситета в Киото. В периода 1974-1979 година е на работа в Токийския университет, а от 1979 до 1984 година - в университета в Осака. От 1984 година е професор в университета в Киото.  Нобеловите награди ще бъдат връчени на церемония в Стокхолмската концертна зала на 10 декември - в деня на кончината на основателя на Нобеловата награда Алфред Нобел.  Тази година паричната равностойност на наградата е 9 милиона крони (873 000 евро). По желание на Алфред Нобел (1833 -1896) наградите, носещи неговото име, са за най-важните открития в областта на физиката, химията, физиологията или медицината, за забележителни литературни постижения, за дейност в интерес на световния мир. Първата Нобелова награда е връчена в Сен Тропе през 1901 г. - пет години след смъртта на Алфред Нобел. Церемониите в Стокхолм и Осло, на които лауреатите получават наградите си, по традиция се насрочват на 10 декември, годишнината от смъртта на Нобел. Всяка награда може да бъде присъдена най-много на трима номинирани. Тя се състои от златен медал, диплом и парична сума. Тази година паричната равностойност на Нобеловата награда е 9 милиона крони (873 000 евро). Първата Нобелова награда за физиология или медицина е връчена през 1901 г. на Елим Адолф фон Беринг /Германия/ \"за работата му върху серумната терапия, специално за прилагането й при дифтерия, с което отваря нов път за медицинската наука и дава на лекарите победоносно средство против болестта и смъртта\". Миналата година Нобеловата награда за физиология или медицина спечелиха американците Джефри Хол, Майкъл Росбаш и Майкъл Йънг за откриването на молекулярните механизми, контролиращи циркадния ритъм - нашия биологичен часовник. Сред по-известните учени, получили Нобеловата награда за физиология или медицина, са: Иван П. Павлов /Русия/ /1904/, Роберт Кох /Германия/ /1905/, Александър Флеминг /Великобритания/ /1945/, Джордж Бидъл /САЩ/, Едуард Тейтъм /САЩ/, Джошуа Ледърбърг /САЩ/ /1958/ и други. Мъжът в центъра на скандала, засегнал Шведската академия, която определя носителя на Нобеловата награда за литература, бе признат за виновен и осъден на две години затвор, предаде \"Ройтерс\". Жан-Клод Арно, който е съпруг на една от членките на академията, бе обвинен в изнасилване от две жени. Съдът го оправда по единия от случаите. Скандалът стана причина Шведската академия да не връчи \"Нобел\" за литература тази година, а 18 нейни членове напуснаха. Ситуацията е необичайна и защото членовете на академията са пожизнени и няма процедури за тяхното напускане, изключване или заменяне. В едновековната си история Нобеловата награда за литература е пропускала година едва 7 пъти - основно през двете световни войни, но през 1935 г. не е бил намерен \"достоен\" кандидат за нея.", "date": "2018.10.01", "title": "Нобеловата награда за медицина - за борба с рака "}
{"url": "https://www.monitor.bg:443/bg/a/view/kiril-ananiev-doplashtaneto-za-zdrave-shte-byde-znachitelno-po-malko-ot-sega-145692", "text": "Доплащането за здраве ще е значително по-малко от това, което българинът е плащал досега. Така коментира здравният министър Кирил Ананиев един от предложените варианти за ново здравно осигуряване в предаването \"Тази сутрин\" по бТВ. Преди седмица здравният министър представи двата варианта за реформа в здравното осигуряване. Първият предвижда демонополизация на осигуряването – НЗОК и застрахователите ще работят в конкуренция, като пациентът ще решава къде да отиде 8-процентната му осигуровка. При вторият вариант, който търпи и най-много критики от БСП, задължителната здравна застраховка от 8% ще отива в НЗОК, а пациентите ще имат и задължителна застраховка към застраховател. Според разчетите на Министерство на здравеопазването тя ще бъде 12 лв. на месечна база. Ананиев е категоричен, че въпреки тези допълнителни 12 лв., българинът ще плаща два пъти и половина по-малко отколкото дава сега „под масата”. От БСП заявиха, че ще внесат трети пореден вот на недоверие срещу правителството, този път на тема здравеопазване, защото предложенията изключвали социално уязвимите групи. Корнелия Нинова нарече този модел на реформите „държавен геноцид”. „Възрастните хора нито до този момент са давали задължителни здравни осигуровки, нито в бъдеще ще дават. Техните внуци и правнуци – децата, няма да дадат нито един лев за тази задължителна застраховка. Хората, които са изпаднали в състояние на безработица или са социално слаби също няма да платят и един лев”, категоричен е Ананиев. Той допълни, че въпросните 12 лв., които ще бъдат „спестени” на уязвимите групи, ще бъдат платени от държавния бюджет. Ананиев уточни, че тези 12 лв., които всички останали ще плащат на месечна база, ще отиват в лична партида. Всеки пациент сам ще може да избира как да се разплаща с тези пари. Здравният министър уточни, че ще бъде създадена и нова комисия, която да следи как се разходват парите. „Предвиждаме нов контрол, който ще събере финансовия контрол и медицинския, защото практиката показва, че ако няма интегриран контрол на системата, резултатите не са добри”, поясни Ананиев. Той уточни, че новият орган ще се избира от Министерски съвет.", "date": "2018.10.01", "title": " Кирил Ананиев: Доплащането за здраве ще бъде значително по-малко от сега"}
{"url": "https://www.monitor.bg:443/bg/a/view/poiskaha-postojanen-arest-za-bombadjiite-ot-moldova-145688", "text": "Постоянна марка за неотклонение „задържане под стража“ поиска старозагорската окръжна прокуратура спрямо трима граждани на република Молдова, срещу които е повдигнато обвинение за взривяването на банкомат в Града на липите.", "date": "2018.10.01", "title": "Поискаха постоянен арест за бомбаджиите от Молдова"}
{"url": "https://www.monitor.bg:443/bg/a/view/hoteli-robotizirat-obslujvaneto-145690", "text": "Китайската компания за електронна търговия Alibaba е известна с доставките си с дрон и автомата за продажба на автомобили. Сега, Alibaba A.I. Labs съобщи, че работи по робот с изкуствен интелект, който ще се грижи за нуждите на гостите в хотели. Използвайки вградения плана на хотела, както лазерни и радарни датчици, робота е способен да засича и избягва препятствия, докато автоматично се придвижи към стаята на госта с максимална скорост от един метър в секунда (3,6 км / ч). Прожектирани на пода лазерни маркери, позволят на хората да разберат, на къде се е отправил робота, а посредством Wi-Fi комуникационна система може да извика асансьора и да избере етаж. Когато стигне до стаята, роботът известява госта, чрез Tmall Genie в стаята, след което използвайки система за разпознаване на лица, проверява самоличността му.   Впоследствие робота позволява на госта да вземе своята поръчка. Гостите могат да задават въпроси или да правят заявки с помощта на гласови команди, вградения сензорен екран или жестове с ръце, като ще получат вербални отговори, предоставени от интегрирания софтуер AliGenie на робота, който управлява и Tmall Genie. Плановете включват, стартиране на пробен проект, през следващия месец, в който роботът ще доставя храна и пране на гостите на хотел. Ако всичко върви добре, робота може да намери приложение в офиси, болници и ресторанти.  ", "date": "2018.10.01", "title": "Хотели роботизират обслужването "}
{"url": "https://www.monitor.bg:443/bg/a/view/m-vn-r-za-referenduma-v-makedonija-politicheskijat-elit-da-pokaje-zrjalost-145689", "text": "Време е целият политически елит на нашата съседка да покаже зрялост и да намери път към решението на трудните проблеми. Това се посочва в позиция на външно минисерство по повод рефрендум за името в съседна Македония.  \"Вярваме, че демокрацията има корени в обществото в Република Македония\", се посочва още в позицията. От ведомството подчертават, че референдумът е най-висша демократична практика - \"с изразената воля на участвалите в него и с отчитане на онези, които не гласуваха\" и припомнят, че над 90 % от гласувалите на него са заявили по категоричен начин желанието си страната да бъде част от европейската и евроатлантическата общност. кават от МВнР. \"Залогът е голям – бъдещето на държавата и бъдещето на всички нейни граждани. Голямото мнозинство от гражданите са „за“ членство в ЕС и НАТО\", пишат още от ведомството. Именно затова и губенето на време не е от полза нито за страната, нито за региона.  \"Република България ще продължи подкрепата си за нашите братя и сестри от Република Македония и интеграцията на страната в ЕС и НАТО\", заключват от министерството. ", "date": "2018.10.01", "title": "МВнР за референдума в Македония: Политическият елит да покаже зрялост"}
{"url": "https://www.monitor.bg:443/bg/a/view/angelkova-shte-uchastva-v-turisticheski-forum-vyv-viena-145685", "text": "Министърът на туризма Николина Ангелкова ще участва в 17-ия Европейски туристически форум във Виена, който се открива днес. Това е основното събитие в областта на туризма по време на австрийското председателство на Съвета на ЕС. Очаква се българският министър да проведе двустранна среща с Елизабет Кьостингер, министър за устойчиво развитие и туризъм на Република Австрия. Във форума във Виена ще участват Зураб Пололикашвили, генерален секретар на Световната организация по туризъм към ООН, Елжбиета Биенковска, европейски комисар по вътрешен пазар, промишленост, предприемачество и МСП, Ищван Юхели, заместник-председател на Комисията по транспорт и туризъм на Европейския парламент и председател на работната група по туризъм.", "date": "2018.10.01", "title": "Ангелкова ще участва в туристически форум във Виена "}
{"url": "https://www.monitor.bg:443/bg/a/view/rusija-testva-elektromagnitno-oryjie-145687", "text": "В Русия стартираха изпитания на образци на електромагнитно оръжие на полигон, информира ТАСС, позовавайки се на първия зам.-директор на концерна „Радиоелектронни технологии“ Владимир Михеев. По думите му, електромагнитните оръжейни системи или така наречените СВЧ оръжия /свръх високочестотно излъчване) \"съществуват и изключително ефективно се развиват“. „Новите образци се тестират непрекъснато, както в лабораторни условия, така и на полигон“, уточни Михеев. Той добави, че се провежда активна работа и върху системите за защита от електромагнитно оръжие. ТАСС посочва, че при СВЧ оръжията в качеството на поразяващ фактор се използва електромагнитното излъчване със свръх висока честота, известно още като „електромагнитен изстрел“. Експерти обясняват, че в перспектива това оръжие ще е в състояние изцяло да поразява /изгаря/ електронното оборудване на противника. Новото въоръжение е предназначено за руските безпилотни самолети шесто поколение.", "date": "2018.10.01", "title": "Русия тества електромагнитно оръжие "}
{"url": "https://www.monitor.bg:443/bg/a/view/neo-dachnici-na-ivan-panteleev-gostuva-na-plovdivska-scena-145682", "text": "„NeoДачници” – спектакълът на режисьора Иван Пантелеев, отличен с „Аскеер” за най-добро представление, ще гостува на пловдивска сцена на 19 ноември, съобщиха от община Пловдив. Провокативното заглавие е продукт от общата работа на режисьора и актьорите в първите няколко репетиции. С това представление един от най-успешните български режисьори в чужбина се завърна след 20-годишно отсъствие от родната театрална сцена. И то не къде да е, а на голямата сцена на НТ „Иван Вазов”, за да постави „Дачници” на Максим Горки. „Дълго умувах как да променим заглавието и в крайна сметка с помощта на актьорите се спряхме на този работен вариант. „Дачници” е пиеса, много играна и поставяна в България, но това заглавие не означава абсолютно нищо, на български език такава дума не просто не съществува. Аз не си спомням у нас да е имало хора, които живеят по вилите си, тези „дачники”, както е на руски език. И така, към старата грешка, сега ние прибавяме още една. Като добавим и фонетичната близост с думата „неудачници”, получаваме един конгломерат от грешки. Който абсолютно точно отговаря на момента, в който сме се срещнали и работим. Заглавието „NeoДачници” няма претенции да звучи интелектуално, напротив – то има много общо с шегата, с недоразумението, с това живеене на кръстопът, когато една много стара култура, античната, се припокрива със символност от близкото минало и се получава нещо, което не е нито едното, нито другото”, казва Пантелеев. Подборът му включва едни от най-изявените имена от сцената на Народния театър – Александра Василева, Владимир Карамазов, Дарин Ангелов, Деян Ангелов, Иван Юруков, Николай Урумов, Радена Вълканова, Рашко Младенов, Стефания Колева, Теодора Духовникова, Христо Петков, Юлиан Вергов. Иван Пантелеев е един от най-успешните български режисьори. Завършва Театрална режисура в НАТФИЗ, след което реализира проекти в София, Рига, Авиньон,  Щутгарт, Цюрих, Люцерн и др. В Германия е режисьор в две от най-легендарните театрални пространства в Берлин – Дойчес театър и Фолксбюне. През 2016 г. постановката му „В очакване на Годо“ с участието на Самуел Финци беше представена и пред българска публика като част от платформата „Световен театър в София“.", "date": "2018.10.01", "title": "„NeoДачници” на Иван Пантелеев гостува на пловдивска сцена"}
{"url": "https://www.monitor.bg:443/bg/a/view/uchenici-risuvat-shevici-s-narodni-motivi-po-pejki-v-plovdiv-145684", "text": "Ученици от Националната гимназия по сценични кадри в Пловдив ще изрисуват пейките пред училището си с шевици с народни мотиви. Инициативата е част от проекта на „Работилница за пейки” за обновяване на 20 пейки в градинката на ул. „Капитан Райчо”, съобщиха от сдружение „БГ Бъди активен”. Поправяйки пейките, „БГ Бъди активен” ще даде алтернатива на негативните емоции и енергията ще бъде насочена в градивна посока. „Сервиз за пейки“ е проект за малки, но много забележими и въздействащи, спонтанни намеси в градската среда чрез ремонт на счупени пейки из цялата страна. До края на годината, сдружение БГ Бъди активен и проектът _Място/TheSpot ще ремонтират100 пейки по територията на България. Основната  цел е да покаже самоинициативата и доброволният труд в обществена полза с цел подобряване на градската среда, като местните жители в квартала биват провокирани да се включат с доброволен труд и да заемат своето място като активни граждани. Обновяването на пейките на ул. „Кап. Райчо” започва от понеделник и ще продължи до 3 октомври.", "date": "2018.10.01", "title": "Ученици рисуват шевици с народни мотиви по пейки в Пловдив"}
{"url": "https://www.monitor.bg:443/bg/a/view/komisar-marija-gabriel-shte-iznese-lekcija-kibersigurnostta-v-es-vyv-voennata-akademija-145678", "text": "Еврокомисарят по цифрова икономика и общество Мария Габриел ще изнесе лекция днес във Ваенната академия \"Г.С. Раковски\". Това ще стане от 10 часа, съобщиха от пресслужбата на представителството на ЕК у нас. Тя ще представи подробно пакета от мерки за подобряване на кибер защитата на ЕС, предложен от Европейската комисия.", "date": "2018.10.01", "title": "Мария Габриел представя пакета от мерки за подобряване на кибер защитата в ЕС"}
{"url": "https://www.monitor.bg:443/bg/a/view/katalunci-otbeljazvat-s-blokadi-godina-ot-referenduma-za-nezavisimost-145686", "text": "Активисти в подкрепа отделянето на Каталуния от Испания блокираха основни магистрали, железопътни линии и булеварди в североизточния регион една година след референдума, съобщава АП. Днешните протести са организирани онлайн от Комитета за защита на републиката - местна активистка група, която се появи след незаконния референдум на 1 октомври 2017 г. В Жирона, северно от Барселона, стотици активисти окупираха железопътните релси. Регионалната полиция се опита да попречи на протестиращи да влязат в района на гарата. Местни медии също съобщават за блокади на магистрала AP-7 - основната артерия в източната част на Каталуния, която води до границата с Франция. Блокирани са и централни улици в градовете Лейда и Барселона.", "date": "2018.10.01", "title": "Каталунци отбелязват с блокади година от референдума за независимост "}
{"url": "https://www.monitor.bg:443/bg/a/view/ombudsmanyt-shte-uchastva-v-zasedanieto-na-nacionalnija-syvet-za-integracija-na-horata-s-uvrejdanija-145683", "text": "Омбудсманът Мая Манолова ще участва днес в заседанието на Националния съвет за интеграция на хората с увреждания в Министерството на труда и социалната политика. Това съобщиха от кабинета на Манолова. От там уточниха, че ще изрази позицията си срещу предложения от социалния министър Бисер Петков проект на Закон за хората с увреждания, който обезсмислял усилената работа по законопроекта през летните месеци и връща в изходна точка реформата за правата на хората с увреждания.", "date": "2018.10.01", "title": "Омбудсманът ще участва в заседанието на Националния съвет за интеграция на хората с увреждания "}
{"url": "https://www.monitor.bg:443/bg/a/view/cvetanov-koalicionnoto-sporazumenie-na-upravljavashtite-e-stabilno-145681", "text": "Когато говорим за икономически и паричен съюз, ние го обвързваме с политическата стабилност в страната и искам да кажа, че коалиционното споразумение на управляващите е стабилно. Това заяви зам.-председателят на партия ГЕРБ Цветан Цветанов при откриването на конференцията \"Бъдещето на икономическия и паричен съюз\".Той уточни, че излиза от заседание на Съвета на коалицията, което продължава и в момента. „България от 10 години е в един политически съюз с още 27 държави, което значи, че сме свързани и трябва да имаме съвместни действия. Трябва да отчетем, че финансовата криза, която започна през 2008 г., предизвика много проблеми и това, което беше заложено теоретично, не се получи на практика\", каза още той. Според него страната ни поема своите ангажименти, изпълнявайки своите задължения. Цветанов обясни, че след тежката финансова криза са се видели доста проблеми в паричния съюз, но в същото време тя е помогнала на Европа да си вземе необходимите поуки. По думите му през последните 10 години се направили нови регулации и институции, именно за да не се допускат нови кризи в банковия и икономическия сектор. това пък коментира след форума Цветанов по повод намерениято на БСП да иска вот на недоверие зради здравната реформа.  „Всички сме наясно, че трябва да има реформа в здравеопазването. Когато министър Ананиев заедно с неговия екип започнаха да водят дебати по темата с всички заинтересовани, ние казваме, че тази реформа е обричане на геноцид. Аз искам да ги успокоя, че реформата не е внесена в Министерски съвет“, коментира Цветанов. Той поясни, че се води диалог във всички заинтересувани страни, като в момента има обсъждание с лекарския съюз, болниците, както и пациентските организации. \"Това е силната страна на днешното Министерство на здравеопазването - че не обсъждаме законопроект, който е внесен в Министерски съвет, а вариантите и което се внесе в Министерски съвет\", увери Цветанов.  Междувременно при откриване на форума, Еоин Дреа от центъра за европейски изследвания \"Вилфрид Мартенс\" обясни, че еврото продължава да бъде стабилна и конкурентна валута. По думите му в последното десетилетие гласовете на онези държави-членки, които не са в еврозоната, не били чувани адекватно в Брюксел. \"За европейските избори догодина е важно на гражданите да им се представи визия за пътя както пред икономическия и паричен съюз, така за този пред целия ЕС“, заяви пък ръководителят на Бюрото на Фондация „Конрад Аденауер“ в София Торстен Гайслер. Цветан Цветанов пък засегна и друга тема. Той уточни, че чрез деалог с всички парламентарни групи не бива да се допуска липсата на кворум отново. „Много са интерпретациите в публичното пространство за кворума и начина, по който той трябва да бъде осигуряван. Да, това е ангажимент на управляващото мнозинство. Но нека да се върнем малко по-назад, когато имаше много коментари и предложения, че трябва да се направи правителство на малцинството. Сами разбирате, че решението, което сме взели за коалиционно управление с „Обединени патриоти“ е било правилно, защото макар и с минимално превъзходство за осигуряване на парламентарния кворум, ние всъщност се стремим да имаме диалог с всички парламентарно представени формации в българския парламент“, коментира Цветанов. „Разговорите, които се водят и с опозицията в тази посока, могат да бъдат част от стабилността, която е нужна на държавата“, допълни той. „Най-лесно е да провокираш политическа криза. Най-трудно е да даваш алтернатива и да формираш правилните решения при възникването на сложни ситуации. Това, което се случи миналата седмица, ще се постараем в диалог с всички парламентарни групи да не го допускаме, защото пред България има много важни неща, които трябва да бъдат гласувани като законопроекти и много предизвикателства“, каза още той.", "date": "2018.10.01", "title": "Цветанов: Коалиционното споразумение на управляващите е стабилно (ОБНОВЕНА)"}
{"url": "https://www.monitor.bg:443/bg/a/view/dvojno-poveche-sluchai-na-rak-na-gyrdata-pri-jeni-do-35-godini-145679", "text": "Заболеваемостта от рак на гърдата е скочила почти двойно при жените в групата между 30-35 години. Това съобщи изпълнителният директор на ПСАГБАЛ „Света София“ д-р Гергана Коларова по време на пресконференция, поставяща началото на информационна и профилактична кампания за борба с рака на гърдата. Инициативата е организирана от лечебното заведение. „Най-младата ни пациентка е на 23 години. В тази кампания и в следващите ще трябва да се насочим по-активно и към по-младите. Заболяването се подмладява, което не е добре“, посочи тя. Миналата година в болницата са проведени 370 операции. 219 от тях са били по повод открит по време на прегледите карцином на млечната жлеза. „В сравнение с 2016 година, ситуацията не е по-различна. Тогава операциите са били 398, а 222 са по повод карцином на млечната жлеза“, допълни тя. „За първото шестмесечие на тази година са направени 254 операции, от които 145 са по повод карцином на млечната жлеза“, посочи Гергана Коларова.", "date": "2018.10.01", "title": "Двойно повече случаи на рак на гърдата при жени до 35 години"}
{"url": "https://www.monitor.bg:443/bg/a/view/220-mln-evro-preki-investicii-v-sofija-za-pyrvite-7-meseca-na-godinata-145680", "text": "Само за първите 7 месеца на тази година преките инвестиции в София са 220 млн. евро. Това каза председателят на Сдружение „Граждани за европейско развитие на България“ и кмет на София Йорданка Фандъкова на конференция за бъдещето на Икономическия и паричен съюз. „Публичните инвестиции са важен фактор за привличане на инвеститори. В периода 2007-2013 година Столичната община само чрез европейската солидарност инвестира около 1,5 млрд. евро публични средства в ключови транспортни, инфраструктурни и екологични проекти, а в новия програмен период от 2014 година насам вече сме осигурили финансиране за проекти на обща стойност 744 млн. евро“, обобщи Фандъкова. По думите й това са средства, които реално променят града и данните от всички международни доклади го доказват. „Публичните инвестиции привличат и частни. Това е начинът да се постига икономически растеж. По данни на БНБ само за първите 7 месеца на тази година преките инвестиции в София са 220 млн. евро. Това означава нови работни места и по-високи доходи за хората“, съобщи още столичният кмет. Тя отбеляза, че София и регионът са привлекателна дестинация за много компании, благодарение на високоскоростния интернет, добре подготвените млади хора и конкурентното заплащане. „Вярвам, че Общината и държавата ще продължат да работят така, че да създават добре подредена и достойна среда за развитие на сектора на високите технологии, защото това е секторът, който наистина помага за повишаване на стандарта в нашия град. Само за 5 години софтуерният сектор бележи ръст от 120% в България и категорично е сред най-бързо развиващите се у нас, като създава нови и високо платени места“, коментира Фандъкова. Тя уточни, че само в София в сектора работят над 40 хиляди души и 90% от технологичните компании в страната. ", "date": "2018.10.01", "title": "220 млн. евро преки инвестиции в София за първите 7 месеца на годината"}
{"url": "https://www.monitor.bg:443/bg/a/view/nashenci-davat-po-100-000-za-safari-145655", "text": "Българи с високи финансови възможности дават по 100 хил. евро за ловен тур в Африка, разказа за „Монитор“ собственик на туристическа фирма, организиращ такива специализирани пътувания до страните от Черния континент. В последните години се наблюдава раздвижване на интереса към лова в Африка, който е много специфичен, обяснява той. Според него една от причините е, че ловът и в България Затова и хората, можещи да дават такива пари, пък предпочитат да отидат на места и за дивеч, каквито нямаме в нашата страна. „В Африка ценово най-достъпни дестинации за сафари са Намибия и Южна Африка. Ловът на антилопи е най-разпространен и евтин. Нататък по ценовата листа идват по-специфичните животни и т. нар. голяма петорка - лъв, бивол, слон, леопард хипопотам или носорог. Доста нашенци с финансови възможности ходят на такъв лов. Сумарно ловът й излиза над 100 хил. евро“, уточнява бизнесменът Най-евтината такса за отстрел на дивеч в Африка е което е поносимо, защото у нас те вече я доближават и даже на места я надхвърлят. По думите му по-достъпните оферти са за 7-дневни турове, които струват по 1260 евро, като цената включва настаняване, храна, нощувки и транспорта на място, предварителна обработка на трофеите. Самолетният билет и таксата за отстреляните животни обаче се плащат отделно. Според нашенеца, в известна степен Намибия е по-предпочитана, защото няма големи температурни разлики. В зависимост от района на лова в Южна Африка обаче през зимата температурата може да варира от -15 до +35 градуса. В още много страни се организират сафари - Замбия, Мозамбик, Танзания, Зимбабве. Те обаче са животни и за трофеите се плащат много по-високи такси. Мозамбик се слави с най-ценните си биволи, Замбия - с лъвовете, в Зимбабве - със слоновете. Тези дестинации обаче са за опитни ловци, които знаят какво искат и къде да го търсят. За начинаещите се препоръчва да започнат с лов на антилопи, добавя туристическият експерт. Той обясни още, че българи ходят на ловен туризъм и в Европа. Там търсят типично нашата гонка за лова на дива свиня у нас. Малко държави обаче организират подобни неща. Това са Румъния, Македония, Чехия, Унгария - избирателно. В Австрия ловът на гонка е само веднъж в годината. В Германия пък не се прилага, освен на територията на частно стопанство с точна територия и собственост. Там няма наети ловни територии, обяснява бизнесменът.", "date": "2018.10.01", "title": "Нашенци дават по €100 000 за сафари"}
{"url": "https://www.monitor.bg:443/bg/a/view/deseta-svetovna-kupa-za-basketbolistkite-na-sa-sht-145677", "text": "Женският национален отбор на САЩ по баскетбол защити отново световната си титла, като спечели трофея за трети пореден и общо десети път. Американският тим се наложи убедително над Австралия със 73:56 и приключи без поражение Мондиала в Тенерифе (Испания). САЩ отвори мача със серия от 10:0 и оттам нататък превъзхождаше категорично съперника във всеки аспект на играта. За кратко Австралия успя да намали изоставането си в края на първата и началото на втората част, но през второто полувреме американките доминираха тотално. На моменти разликата стигаше до 24 точки, без да има реален шанс за обрат в нито един етап от срещата. Голямата звезда на Австралия и на целия шампионат Лиз Кембидж бе обезличена от страхотната защита на Бритни Грайнър и останалите центрове на съперника. Кембидж все пак взе 14 борби, направи 5 чадъра и реализира 7 точки, пише bgbasket.com. Грайнър бе най-резултатна за САЩ с 15 точки, Даяна Таурази добави 13, а Бриана Стюърт - 10. Всички 12 състезателки на шампионките влязоха в игра и успяха да се запишат сред реализаторите. САЩ нямат загуба на световно първенство вече в 22 поредни мача. С успеха тимът си осигури и място на олимпиада 2020. Испания спечели бронзовите медали, след като се наложи в мача за третото място над Белгия с 67:60.  Крилото на американския тим Бриана Стюърт бе избрана за Най-полезен играч (MVP) на Мондиала в Испания. Тя нямаше мач с под 10 точки, а във финала срещу Австралия се отчете с 10 точки и 8 борби. 24-годишната Стюърт бе и една от най-постоянните състезателки на цялото световно и завършва невероятна година по най-добрия начин. По-рано Бриана стана MVP и на редовния сезон и на Финалите в WNBA, след като изведе „Сиатъл Сторм“ до шампионската титла. В идеалната петица на световното попаднаха още Даяна Таурази (САЩ), Лиз Кембидж (Австралия), Ема Месеман (Белгия) и Асту Н`Дур (Испания).", "date": "2018.10.01", "title": "Десета световна купа за баскетболистките на САЩ"}
{"url": "https://www.monitor.bg:443/bg/a/view/polsha-otnovo-e-na-svetovnija-vryh-vyv-volejbola-145675", "text": "Мъжкият национален отбор на Полша е новият стар световен шампион по волейбол. \"Дружина\" триумфира с титлата за втори пореден път след 2014 г., след като победи тима на Бразилия с 3:0 (26, 20, 23) във финалния двубой, изигран в \"Пала Алпитур\" в Торино (Италия). Трофеят е трети за волейболистите на Витал Хайнен. Топреализатор за успеха на \"червено-белите\" бе отново Бартош Курек с 24 точки, Михал Кубяк добави 12 точки. За \"селесао\" Уолъс де Соуса се отчете с 14 точки, Дъглас Соуса приключи с 11 точки. Бразилците останаха с три титли в историята си - от 2002, 2006, 2010 г. Това е и вторият финал, който губят от Полша след 2014 г. През 2006 г. опонент на южноамериканците в битката за титлата е именно настоящият шампион. Националите на САЩ спечелиха бронзовите медали. \"Янките\" се наложиха над Сърбия с 3:1 (-23, 17, 30, 19) в двубоя за третото място в Торино. Топреализатор за северноамериканците бе Мат Андерсън с 29 точки, Аарон Ръсел завърши с 16 точки. За \"плавите\" Дражен Лубурич приключи с 12 точки, с 11 се разписа Марко Ивович. Медалът е трети за американците от Мондиал, след златото от 1986 г. и бронза от 1994 г. На последното световно първенство волейболистите на Джон Спероу се класираха на седмо място. Сърбите пък от своя страна пропуснаха да спечелят втори бронз, след този от 2010 г., като това се случва за трети път в историята на отбора.  1. Полша, 2. Бразилия, 3. САЩ, 4. Сърбия, 5. Италия, Русия, 7. Франция, Холандия, 9. Белгия, БЪЛГАРИЯ, Канада, Словения, 13. Аржентина, Австралия, Финландия, Иран, 17. Камерун, Куба, Египет, Япония, 21. Китай, Доминиканска република, Пуерто Рико, Тунис. Полският национал Бартош Курек спечели наградата за Най-полезен състезател (MVP) на световното първенство. Диагоналът имаше важна роля за триумфа на тима си с трофея за втори пореден път. Отличието бе спечелено от представител на \"дружина\" и през 2014 г. Тогава Мариуш Влазли получи ценната статуетка. Шампионите прибраха и най-голям брой награди - четири, следвани от Бразилия и САЩ, които имат по две. MVP: Бартош Курек (Полша)  Най-добри посрещачи: Михал Кубяк (Полша) и Дъглас Соуса (Бразилия) Най-добри центрове: Лукас Сааткамп (Бразилия) и Пьотр Новаковски (Полша) Най-добър диагонал: Мат Андерсън (САЩ) Най-добър разпределител: Мика Кристенсън (САЩ) Най-добро либеро: Павел Заторски (Полша).", "date": "2018.10.01", "title": "Полша отново е на световния връх във волейбола"}
{"url": "https://www.monitor.bg:443/bg/a/view/mladej-bez-knijka-ubi-na-mjasto-shofior-pri-chelen-udar-145674", "text": "19-годишен младеж без книжка уби на място при челен удар 44-годишен шофьор. Тежкото пътно произшествие станало около 21,20 часа в неделя вечерта на пътя между Пловдив и Пазарджик в района на село Костиево. Загиналият бил от селото, съобщиха от полицията в Пловдив. Неправоспособният е карал микробус „Мерцедес”. На пътническата седалка возил 16-годишен свой приятел. И двамата младежи били от ромски произход. Загиналият мъж на 44 години е карал лек автомобил „Фолксваген”. Ударът между двете возила е бил челен. Не е имало отнемане на предимство, уточниха от полицията. 19-годишният е пътувал от Пловдив в посока Пазарджик, когато край разклона за село Костиево се врязал челно в леката кола. 19-годишният е бил откаран в болница без опасност за живота. Медицинска помощ била оказана на неговия по-млад спътник. Причините за катастрофата се разследват от районното управление на полицията в село Труд. Още един пътен инцидент с жертва беляза понеделник сутринта. Около 7,45 часа между първомайските села Градина и Плодовитово лека кола „Нисан” със старозагорска регистрация се ударила в дърво. На място загинал шофьорът на автомобила – мъж на 46 години. Пътничката в автомобила – жена на 36 години, е в болница с много наранявания. И по двата случая с тежки катастрофи са били образувани досъдебни производства, уточниха от полицията в Пловдив.  ", "date": "2018.10.01", "title": "Младеж без книжка уби на място шофьор при челен удар"}
{"url": "https://www.monitor.bg:443/bg/a/view/testvat-sirenite-v-stranata-145673", "text": "Сирените ще бъдат тествани в няколко града в страната днес в 13:00 часа. Това информираха от МВР. Тестовете ще бъдат в Бургас, Варна, Кърджали, Монтана, Пазарджик Плевен, Пловдив, Русе, Смолян, София, Враца, както и в населените места в 30-километровата зона около АЕЦ \"Козлодуй\". Ще бъдат излъчвани националните сигнали за тревога и край на тревогата. Сигналите ще бъдат съпътствани от гласова информация. Тренировката се извършва с цел проверка на техническото състояние на Националната система за ранно предупреждение и оповестяване и за обучение на населението. Планирано е в тренировката да бъдат включени локални системи за оповестяване в Зоната за неотложни защитни мерки и в редица предприятия в страната.", "date": "2018.10.01", "title": "Тестват сирените в страната "}
{"url": "https://www.monitor.bg:443/bg/a/view/ochakvat-ni-valeji-v-18-oblasti-145672", "text": "Оранжев код за очаквани обилни валежи е обявен за пет области на страната днес, предупреждават синоптиците. Предупреждението е в сила за областите Кърджалийска, Хасковска, Ямболска, Бургаска и Варненска. В областите Кърджалийска, Хасковска, Ямболска, Бургаска синоптиците предупреждават, че се очакват валежи с количества 25-40 л/кв.м, на места до 50-60 л/кв.м. За Варненска област прогнозата е за валежи с количества 20-35 л/кв.м, в южната част на областта на места до 50-60 л/кв.м. В планините ще е предимно облачно и дъждовно. Значителни валежи ще има в Източните Родопите и Странджа-Сакар. Ще духа умерен, временно до силен югоизточен вятър, който след обяд в масивите от Западна България ще се ориентира от северозапад. Максималната температура на височина 1200 метра ще е около 14 градуса, на 2000 метра – около 8 градуса. През октомври ни очакват температури от минус 1 до 28 градуса, съобщи пред БТА Марияна Попова, синоптик в Националния институт по метеорология и хидрология.Според нея средната месечна температура през медеца ще  бъде около нормата, която в равнините е между 11 и 15 градуса, по високите полета - между 8 и 11 градуса, а в планинските райони - от 4 до 8 градуса.Месечната сума на валежите ще бъде около нормата, която за по-голямата част от страната е между 40 и 60 литра на квадратен метър, в югоизточните райони - между 60 и 90 литра на квадратен метър, а в планините - от 80 до 100 литра на квадратен метър.", "date": "2018.10.01", "title": "Очакват ни валежи в 18 области "}
{"url": "https://www.monitor.bg:443/bg/a/view/kanada-kandisa-na-nafta-145676", "text": "САЩ и Канада спасиха Северноамериканското споразумение за свободна търговия - НАФТА, предаде АП. САЩ и Канада се договориха за осъвременяване на Северноамериканското споразумение за свободна търговия (НАФТА) и запазването му като тристранен пакт с Мексико, предадоха световните агенции, като се позоваха на канадски медии и запознати източници. Телевизия Си Би Си съобщи, че САЩ и Канада са постигнали споразумение \"по ключови раздели на нов договор НАФТА\". Канадски източници, запознати с преговорите, казаха, че страните са се споразумели за засилване на американския достъп до канадския пазар на млечни продукти и защита на Канада от евентуални американски мита, засягащи автомобилната индустрия. Споразумението беше постигнато след двудневни преговори и преди определения краен срок, който изтичаше миналата нощ. В неделя вечер канадският министър-председател Джъстин Трюдо свика правителствено заседание за обсъждане на преговорите за НАФТА. Американски служител заяви по-рано, че САЩ и Канада са \"много близо\" до сделка. САЩ вече бяха постигнали двустранно споразумение с Мексико. Съобщено беше, че канадската външна министърка Кристия Фриланд е отменила своето планирано за днес обръщение пред Общото събрание на ООН заради преговорите. Запознат източник каза, че американският президент Доналд Тръмп е одобрил споразумението за осъвременяване на НАФТА. Предоговарянето на НАФТА е успех за президента на САЩ Доналд Тръмп. По време на предизборната си кампания той обеща да преразгледа споразуменията с Мексико и Канада за свободна търговия, пише „Вашингтон пост“.. Споразумението за НАФТА вероятно ще бъде финализирано в рамките на 60 дни.", "date": "2018.10.01", "title": "Канада кандиса на НАФТА"}
{"url": "https://www.monitor.bg:443/bg/a/view/poskypvat-prirodnijat-gaz-i-parnoto-tokyt-ostava-bez-promjana-145669", "text": "С 16% по-скъпо парно и топла вода ще плащат софиянци спрямо миналата зима и така одобрената от КЕВР цена достигна 111,36 лв. за МВтч. По отношение на последния зимен сезон най-голямо общо увеличение от близо 23% има в Бургас, но пък цената на метаватчас топлина там остава най-ниска от дружествата работещи на природен газ и е в размер 84,10 лв. с ДДС. Най-малкото поскъпване от 7,3% е за абонатите на дружеството във Врана, като цената там ще достигне до 102,85 лв. Във Велико Търново увеличението е от 104,17 лв. на 111,89 лв./МВтч. В Пловдив абонатите ще плащат 109,03 лв./МВтч, вместо сегашните 99,49 миналата зима. Във Враца през зимата ще във фактурите ще пише 101,54 лв. за МВтч. В Плевен пък тази зима цената остава под стотарка - 96,18 лв., но ще е с близо с 20 лв. по-висока от предишния отоплителен сезон, когато е била 77,78 лв./МВтч. 4 от по-големите топлофикации няма да пипат цените за зимата, защото работят на въглища. В Русе на 1 юли бе определена цена от 99,14 лв./МВтч с ДДС, в Перник - 85,19 лв., в Сливен - 93,80 лв. и за Габрово - 107,21 лв./МВтч. Според енергийния експерт Христо Казанджиев от 1 януари природният газ ще поскъпне под 5% и това няма да доведе до промяна на цената на парното. В ефира на бТВ той прогнозира, че следващите увеличения евентуално могат да се очакват през пролетта и лятото. Проф. Атанас Тасев пък смята, че от началото на 2019 г. може и да няма ръст на цената на природния газ и краят на отоплителния сезон ще дойде без промени. „Тенденцията обаче за ръст на цените на нефта е устойчива”, каза той за „Монитор”. По думите му допълнителен стимул за рязко поскъпване на суровината дават и рисковете от затваряне на Ормузкия пролив от страна на Иран. „Има вече прогнози за цени от 100 долара за барел, вместо сегашните около 83. Няма начин да не следваме световния тренд на цените”, добави експертът. По време на обявяването на новите цени на парното председателят на КЕВР обясни, че има 3 възможности за доставки на по-евтин природен газ у нас и по този начин намаляване на цената на парното. Първата е поетият ангажимент от румънския оператор „Трансгаз“ през ЕК да уеднакви транзитните такси. По този начин България ще има възможност да получава синьо гориво и от Централна Европа. Втората са намеренията на северната ни съседка от догодина да започне да експортира газ от своите находища в шелфа на Черно море Третата е доизграждането на газовата инфраструктурата на Балканите, което ще даде възможност за повече алтернативни доставки и конкуренция в полза на потребителите от района.", "date": "2018.10.01", "title": "16% по-солено парно в столицата за зимата (ОБНОВЕНА)"}
{"url": "https://www.monitor.bg:443/bg/a/view/carjat-na-vkusotijata-ot-kurtovo-konare-skot-ot-brajtyn-pravi-zdravoslovna-lutenica-145670", "text": "Британецът Скот Ламбоурн, който от 15 години живее в пловдивското село Куртово Конаре, прави здравословна лютеница. Той не пържи доматите, както правят останалите майстори на родната вкусотия, а слага олиото най-накрая. Тогава, когато доматеното пюре вече е извряло. Или както самият той казва – „когато стане на вулкан”. Не прекалява и със солта, защото казва, че не е здравословно. И лютеницата му става вкусна. Най-вкусната от тазгодишните участници в конкурса в традиционния фестивал в село Куртово Конаре. Затова и журито безапелационно присъди най-високото отличие „Цар на лютеницата” именно на Скот от Брайтън. Самият Скот е толкова горд, че е отличен с титлата „Цар на лютеницата” на тазгодишния Фестивал на домата, чушката и традиционните храни в село Куртово Конаре, че е сложил в рамка статията на „Телеграф” от награждаването му. Показва и дипломата си, на която обаче вместо „Цар”, съществителното име е в женски род. Причината е, че никой, ама абсолютно никой от селото не е предполагал, че тази година мъж ще грабне високото отличие. И ако някой не вярва, че именно Скот прави сам лютеницата си, а и останалите продукти, които излага всяка сряда вечерта на фермерския базар в Пловдив, то англичанинът от Куртово Конаре е готов да демонстрира „на живо”. Наред с това той обяснява подробно кой продукт как се приготвя и кога точно се слага в тавата, така че лютеницата да бъде така вкусна, питателна и здравословна, че човек да поиска да намаже втора и трета, че и четвърта филия. „Аз опитвам. Опитвам всичко, което приготвям. И ако на мен ми хареса, значи и на хората ще се хареса. Трябва да е вкусно”, казва Скот на български език, който смесва често с английски думи. За българския език казва, че го е научил от приятелите си съселяни. Но пък освен, че говори, може да чете и да пише на български. „Малко бавно чета, но мога. Познавам буквите ви, но чета бавно”, обяснява той. Дали му е било трудно да научи езика? Отговорът е „не”. А обяснението, че унгарският език е по-труден от българския. И веднага казва изречение на унгарски, което превежда моментално на нашенското „Наздраве”. Признава обаче, че не се е влюбил веднага в село Куртово Конаре и в близкия град Пловдив. Всичко започнало през 2002г., когато негов приятел, който е наполовина българин, му предложил да посетят селото. Скот първоначално отказал. Заявил, че предпочита да отиде примерно в Испания на почивка, не в България. Не знаел нищо за страната ни. В крайна сметка приятелят му успял да го убеди и го завел в Куртово Конаре, където имал имот. Скот се поинтересувал от цените на имотите у нас, защото пестял за жилище във Великобритания. За там, казва той, цените на имотите са много високи. Бил пресметнал, че ще му трябват 200 000 – 250 000 паунда, за да си купи апартамент. Пестял и въпреки че имал хубава работа в застрахователна компания, щели да му трябват много години, за да успее. Когато му казали, че в Куртово Конаре къща с двор вървяла за около 20-30 000 лева, Скот онемял. Решил да инвестира част от парите си. Закупил къща, която била за тотален ремонт и била на голи стени. Бил в България шест седмици, след което се върнал в родината си. Две години по-късно от фирмата му го съкратили, защото настанали масови фалити заради финансовата криза. Скот останал без работа и се върнал в България и се установил в Куртово Конаре. Решил да направи ремонт на закупената къща. Прекарали нови ел. и ВиК инсталации, нови прозорци, обзавеждане. Планираният за 6 месеца ремонт станал чак след година. В това време Скот се връщал във Великобритания, но отскачал и до България за по 3-4 дни да наглежда ремонта и да оправя документите си. Шофирал навсякъде сам, защото така можел да оглежда повече места. Правел си екскурзии до Смолян, до Батак, до Старинен Пловдив, за да опознае страната и това, което видял, му харесало. „Аз обичам Пловдив. От тепето се разкрива страхотна панорама. Имам много снимки отвсякъде”, казва Скот. След като ремонтирал имота, първоначално започнал да прави бизнес с гъби. Направил си гъбарник и вложил адски много пари, за да произведе качествени гъби. Казва, че поддържал температура от 16 градуса в гъбарника и зиме, и лятно време, което също му коствало много пари. Фалирал. И то не защото не можел да се справи, а защото не успял да пребори конкуренцията с много по-евтините вносни гъби, включително и от Китай. Опитал се отново да се върне във Великобритания, но се отказал и решил да продължи живота си в Куртово Конаре. А за това, че някои медии са го писали, че е IT специалист, казва, че са сгрешили. Програмирането, софтуерът, са му хоби, така както му е хоби и готвенето. Признава, че тайно в себе си винаги е искал да бъде готвач и затова в момента е щастлив, че може да прави лютеница. И не само. От щанда му на фермерския базар в Пловдив може да се купи лично приготвено от Скот пикантно доматено пюре. Наред с това той влага в своите рецепти и международна кулинария, каквото е съдържанието на част от бурканчетата му с индийското чътни. Чътнито на Скот е направено от карамелизиран лук и ябълка, а има и вид със слива и домат. В друго бурканче има аспержи и дресинг за салата. В третото е именно неговата царица лютеница, кръстена от Скот „гладка лютеница”. А е гладка, защото е ситно смляна. Не особено охотно Скот издава „тайната” си рецепта на вкусната си лютеница, която прави от 2 години. Казва, че всички продукти трябва да са много добре измити и че ги бели от люспите. Така е и с доматите. Обелва ги, нарязва ги, смила ги и чак тогава ги слага на газовия котлон, където ги държи, докато водата не изври от тях. Непрекъснато се бърка, казва Скот. Олио при пърженето не слага. През първия ден от подготовката опича чушките и патладжаните и ги слага в хладилника да се охладят. Обелва ги внимателно и също ги мели, след което също ги „вари” на котлона. Доматеното пюре и останалата част се смесват и се слагат на котлона, като се бъркат непрекъснато. Лютеницата се овкусява със сол, кимион и малко захар. Продуктът е готов тогава, когато при бъркането дървената лъжица оставя в тавата следа, от която се вижда дъното. Всички продукти, които впоследствие готви, си ги произвежда сам. Има към 30 декара земя край селото, от които обработва около 5 декара. „Това е моят живот сега. Тук. България прави нещо хубаво за мен в момента и аз искам да направя нещо хубаво за България. Тук правя бизнес и с данъците си помагам на България. Щастлив съм, защото тук правя това, което обичам. Готвя. Бизнесът ми се развива добре. Пловдив е много красив град. Обичам България” , е категоричен Скот от село Куртово Конаре.", "date": "2018.10.01", "title": "Царят на Куртово Конаре Скот от Брайтън прави здравословна лютеница"}
{"url": "https://www.monitor.bg:443/bg/a/view/v-bojurishte-pomagat-finansovo-na-ostanalite-bez-dom-145671", "text": "На извънредна сесия местната власт в Божурище ще гласува да се отпуснат по 1500 лева на семействата, които останаха без дом след пожар в жилищния им блок. Освен това общината ще открие и дарителска сметка. Огънят тръгнал от втория етаж, където живеел възрастен мъж. Именно той стана жертва на пламъците. Част от хората, чиито апартаменти бяха изпепелени, ще живеят в общинско жилище. Останалите намериха подслон при близки и приятели.", "date": "2018.10.01", "title": "В Божурище помагат финансово на останалите без дом"}
{"url": "https://www.monitor.bg:443/bg/a/view/d-r-stanimir-hasyrdjiev-nujna-e-garancija-che-dopylnitelnite-vnoski-shte-sprat-iznudvaneto-na-pacienta-145656", "text": "50% от средствата излизат от джоба на болния, а в Европа едва 15%, казва в интервю пред \"Монитор\" председателят на Националната пациентска организация. - Предложената промяна е закъсняла, но е важно, че все пак се чуха такива идеи. Проблемът с финансовите потоци в здравеопазването е сериозен и това е една от причините да бъдат обсъждани два нови модела. Ясно е, че сега пациентът доплаща за доста неща, когато ползва здравната система. Това е напълно закономерно, след като финансирането в сектора не е достатъчно. Например клиничната пътека за раждане, която поема Националната здравноосигурителна каса (НЗОК), е в размер на 400 лева (200 евро). Пределно ясно е, че тази сума е крайно недостатъчна, тя едва покрива само консумативите и болничния престой. Ето какво провокира и налага всякакви форми на доплащане – къде регламентиран под формата на избор на лекар или екип, на възглавница, на какво ли не, къде под формата на „дарение“ или направо даване на едни пари в плик. Към това се прибавя и фактът, че на много места пациентът трябва да си купува лекарства и скъпи консумативи, когато влиза в болница. България е на първо място в Европа по процент доплащане. По данни на Световната банка и Европейската комисия става въпрос за близо 50 на сто. - Ако обществото реши, че е дошло време да сложим точка на неприятната ситуация в момента – от една страна, плащаме здравни осигуровки, от друга - все си доплащаме, то политиците трябва да гарантират, че срещу допълнителни пари ще бъдат спрени всякакви форми на изнудване на хората. Това е общественият договор, който се надявам да се случи, защото няма друга причина, поради която хората да се съгласяват да плащат допълнителна вноска или застраховка, ако не им бъде гарантирано, че това ще доведе до ползи за тях и ще бъде спряна сегашната разсипия. Страшно е най-бедните граждани в ЕС да плащат най-много за здравеопазване. 50% от парите излизат от джоба на болния човек, при средно доплащане в Европа от 15%. - Зависи от гаранциите, които ще дадат политиците на обществото. - По смисъла на европейското законодателство НЗОК и сега е застраховател, но солидарен, публичен застраховател. Всички ние си внасяме здравните вноски в нея, а тя ни лекува, когато сме болни. Сега при 8% осигуряване и толкова малко средства, които се генерират в системата, няма как нещата да се променят. Очевидно е, че 4 млрд. лева от тези вноски не са достатъчни. Не е възможно те да са достатъчни при еднакви цени на лекарствата, консумативите и апаратурата с тези в Европа. Същевременно вноската е най-ниска. Тук единственото евтино нещо е трудът. Това е и единствената разлика със системата там. НЗОК като държавен солидарен фонд сега няма право на печалба. Като се знае това, ясно е, че ако тези пари при запазване на сегашната вноска от 8% се разпределят между 10 други здравнозастрахователни фондове, нещата няма как да се случат. При няколко играчи всички ще консумират още повече, че за разлика от касата сега те имат и ще имат право на печалба. Не е възможно с тези оскъдни пари и да ни лекуват, и да печелят. Колкото до застрахователите, в Европа те са няколко вида, като най-широко застъпени са солидарните, т.е. всички плащат спрямо доходите си, а разходват тези, които имат нужда. И в двата модела се предлага застрахователите да бъдат солидарни. Нормативно се определя какъв е процентът им печалба и всичко друго отива за лечение. При това положение, те няма как да си подбират клиентите. Така се работи в Европа, а вече елементи от него навлизат и в САЩ, която е държавата с най-търговската система в здравеопазването. Не възможно да те лекуват от лична партида, защото има твърде скъпи терапии, за които сметките все няма да ви излязат. Тези солидарни фондове могат да бъдат както частни, така и правителствени, и неправителствени. Другите са за индивидуални застраховки, в които човек плаща не спрямо дохода си, а спрямо риск, както се действа при всяка друга застраховка. - В момента ситуацията е: влизаш в болница. Официално всичко трябва да ти е платено от НЗОК, неофициално плащаш за избор на екип. Следва плащане на дневна такса за престой в болница, плащаш или доплащаш за консумативи, че и за лекарства. Сега, ако нямаш заделени пари или имот за продажба, няма как да се лекуваш. Никой да не заблуждава хората, че в момента ситуацията е добра. Предлага ни се да спрем да даваме например 1000 лева и да даваме 12 лева всеки месец допълнително. - Този модел може да съществува и би довел до подобряване на ситуацията с доплащанията и изнудването на пациенти само ако бъде гарантирано със закон колко точно са допълнителните ползи и какви са наказанията. А те трябва да са зверски, ако някой дръзне да поиска допълнително средства за нещо, което би трябвало да е осигурено. - По-лошо от сегашната ситуация едва ли бихме могли да очакваме, но трябва да търсим варианти как тя да се подобри. Националната пациентска организация ще се произнесе по моделите, когато някой ни даде яснота и те придобият по-завършен вид в детайли - какво точно ще се случва и как, какви са разликите между тях, какви са ползите на гражданите и какви гаранции ще поеме държавата. В момента изказвам своето мнение и то е, че ако разрежеш една постна пица и я разрежеш на петима гладни, тя няма да станат по-сити от нея. Трябва ясно да се каже на хората какво повече ще получат в здравеопазването и какво ще спечелят. Самият министър Ананиев, когато преди време покани в работен план и Националната пациентска организация, каза, че това са само два модела, които предстои да бъдат разработени в детайли. Роден е на 17 октомври 1978 година в Сливен Завършил е медицина през 2003 г. Две години по-късно основава Националното сдружение за борба с хепатита „Хепастист” Бил е изпълнителен директор на Европейската асоциация на пациентите с чернодробни заболявания (ELPA) Член на управителния съвет на Европейския пациентски форум (EPF)", "date": "2018.10.01", "title": "Д-р Станимир Хасърджиев: Нужна e гаранция, че допълнителните вноски ще спрат изнудването на пациента"}
{"url": "https://www.monitor.bg:443/bg/a/view/210-000-nagrada-ochakva-naj-dobrite-startypi-na-inno-wave-summit-145643", "text": "Най-добрите стартъпи, работещи в сферата на блокчейн, ще имат шанса да спечелят награден фонд по време на InnoWave Summit 2018 на стойност 210 000 евро – най-голямата сума, давана някога в България на събитие от подобен мащаб. Уникална възможност предлагат организаторите на тазгодишното издание на най-мащабната високотехнологична конференция в Югоизточна Европа, която ще се проведе на 19 и 20 октомври във Варна. В състезанието „Pitch Your Blockchain Startup” отборите-участници ще разполагат с пет минути на сцената, за да представят своя блокчейн базиран стартъп. След което, те ще трябва да отговарят на въпроси и да чуят препоръките на журито от водещи световни брандове. Всички отбори ще се състезават за награден фонд от 210 000 евро – 10 000 под формата на парична награда и 200 000 евро под формата на инвестиции. Конкурсът ще даде възможност на участниците да чуят от създателите на блокчейн технологиите за най-големите новости и всичко предстоящо в тази сфера. „Фокусирахме се върху блокчейн технологиите в този конкурс, тъй като те не са просто технологията, която стои зад набралите популярност напоследък криптовалути като биткойна, но е отворена платформа, която дава възможност да се промяни из основи бъдещето на много сфери като финансовата система, киберсигурността, мрежовите технологии и „интернет на нещата“, образованието и др.“, споделя Димитър Василев от Български бизнес форуми, организатор на  . InnoWave Summit 2018 ще представи освен нововъведенията в сферата на блокчейн технологиите, още и последните тенденции в областта на изкуствения интелект, нано технологиите, виртуалната реалност, финансовите технологии, дигиталното здравеопазване, стартъпите, маркетинга, продажбите, електронната търговия и пр. Повече от 60 топ-лектори от световни брандове, над 80 световни изложители и близо 2000 участници – собственици и мениджъри от Балканите, Европа, Америка и Азия ви очакват на InnoWave Summit 2018.", "date": "2018.10.01", "title": "€210 000 награда очаква най-добрите стартъпи на InnoWave Summit"}
{"url": "https://www.monitor.bg:443/bg/a/view/sofija-e-centyr-na-planetata-145663", "text": "„София, братче, е центърът на просветата, в София са, братче, най-харабии момчетата. София, братче, е центърът на планетата, в София са, братче, най-харабии артистчетата“, пееше покойният Тодор Колев. И е бил от прав по-прав. Защото наистина София е център на планетата. Особено ако попиташ „кореняците“. Тези, повечето от които имат вили на по 300 километра от столицата. Но леко пропускат да споменат, че са израснали там. Няма нищо срамно. Още повече, че половин България е в София. Ясно е, че са дошли от някъде, още повече, че през 1878 година в София живеят едва 11 694 души, от които 6560 българи, 3538 евреи, 839 турци и 737 цигани. По време на соца - до 80-те, 90-те, в София населението е около 1 милион, докато накрая стигне до завидните 2 милиона. При отрицателния прираст на населението е ясно, че София вече е България. И надменността на т.нар. софиянци е повече от абсурдна. Наследниците на работниците в Кремиковци, които са наследили разни ведомствени жилища и са израснали в различни махали около „Лъвов мост“, бранят като лъвове ареала си. Те не искат при тях да прииждат други селяни. Най-вероятно се опасяват, че по фамилията им ще се окаже, че познават нечий дядо, който е от някое видинско село. И тогава, резил. Коренякът ще се окаже, че има корени далеч от столицата и цялото му реноме ще се срине. И как тогава да напсува останалите селяни, като самият той е част от това голямо село, преселило се в София. И няма да може да обвинява за мръсотията и хаоса останалите. Тези, които най-вероятно нямат постоянен адрес. Защото те са истинските селяни. Той не е, защото си плаща такса смет. И понеже си я плаща, може да си хвърля боклука през терасата и да ругае всеки, който е с регистрация на колата си различна от СА и СВ. Защото регистрацията на колата е като титла на граф. Значи имаш парченце от столицата, в което се помещаваш, и притежанието на имот те прави благородник. Извън тази измислена надменност обаче се оказва, че наистина има много хора, които просто битуват в столицата. Не дават своята дан за нея. И в това им е грешката. Те не са селяни, а са просто един не малък процент от българското население, което продължава да си плаща данъците в родната община, докато иска да се ползва от благата на столичната. И мрънка, че правят ремонти или че не правят, че е мръсно, или че се дават прекалено много пари за метачки. Общо взето все е недоволен. Нещо като двойка без граждански брак, която иска да се възползва от привилегиите на бракосъчетаните. Ами няма как да стане. Едните са дали няколко хиляди лева за кюфтета и кебапчета, а другите са минали по тънката лайстна. Така е и с хората без постоянен адрес. Искат да имат права като на тези, които поне са се разходили до общината, за да си заявят гражданството. Та центърът на планетата е една сбирка от храбри артистчета, поскрили се от просветата и от доста административни закони, такси и изисквания, които се преструват, че играят на Бродуей заради панелното си жилище в краен квартал, а същност са едни обикновени актьорчета от малък провинциален цирк, който иска да опъне шатрата си на жълтите павета. И то безплатно.", "date": "2018.10.01", "title": "София е център на планетата"}
{"url": "https://www.monitor.bg:443/bg/a/view/bylgari-plashtat-stotici-evro-zaradi-draskotini-po-rent-a-kar-145653", "text": "Наши туристи в чужбина се оплакват за нелоялни практики от онлайн платформи за отдаване на коли под наем. Въпреки сключени застраховки на возилата заради драскотини по возилата фирми за рент-а-кар взимат стотици евро, оплакаха се потърпевши пред „Монитор“. Български потребител използва латвийски сайт, за да резервира кола под наем за своята почивка в Малта, като сключва и допълнителна застраховка за колата. При връщане на колата в офиса на фирмата служителите установяват, че има Потребителят плаща сумата, която след това трябва да бъде възстановена от застрахователите до 1 месец. Срокът минава, но сумата не е получена. След съдействието на Европейския потребителски център в България и колегите им в Малта все пак сумата от 400 евро е възстановена на потребителя. При друг случай пък нашенец сключва договор за наем от италианска рент-а-кар компания в средата на април. Платен е наем от 49 евро, като успоредно с това от кредитната карта е изтеглена и сумата от 100 евро като депозит. и потребителят се обръща към потребителския център у нас. До момента, в който за случая не са уведомени италианските власти, че сумата не е отблокирана и потребителят си я е получил обратно по кредитната карта. Въпреки че подобни оплаквания не са толкова много, колкото са например за проблеми с полети, е добре да се имат предвид няколко важни съвета при наемане на автомобили в чужбина, коментира директорът на ЕПЦ България Игнат Арсенов пред „Монитор“. При наем всички допълнителни „екстри“ като детска седалка, навигация, опция да има и втори шофьор се заплащат. „Независимо, че наемането на кола обикновено става по интернет, тук правилото за разваляне на договора в рамките на 14 дни, което важи при онлайн покупката на стоки, не важи“, казва Арсенов. Често има и на шофьора в съответната страна. „Това може струва допълнителна такса за шофьори под 25-годишна възраст“, допълва Арсенов. Често клиентите на коли под наем не четат внимателно условията на договора си и остават неприятно изненадани. „Имайте предвид, че договорът, който получавате на място, обикновено е на местния език. Пазете копие от документа“, съветва още шефът на потребителския център.", "date": "2018.10.01", "title": "Жилят българи със застраховки за рент-а-кар"}
{"url": "https://www.monitor.bg:443/bg/a/view/referendumyt-v-makedonija-bez-dostatychno-glasove-no-nad-90-ot-uchastvalite-sa-kazali-da-145668", "text": "Референдумът в Македония няма необходимата избирателна активност, но  мнозинството от гласувалите са отговорили \"да\", писаха македонските медии.   Според първичните резултати на Държавната изборна комисия ( ДИК), по обработени 98% от бюлетините, на референдума са участвали 658 124 гласоподаватели или 36,84% от имащите право на глас. От тях 91,49% или 602 132 са гласували за и само 5,63% или 37 068 против. За да бъде сметнат за валиден референдумът, трябва да гласуват над половината, т.е. около 903 хиляди души. Премиерът Зоран Заев каза, че няма да подава оставка. Нека не си играем игри с бъдещето на нашата страна и деца. Прекалено сериозно е. Парламентът е на ход. Ще направя всичко - ще поискам среща с политическите лидери, за да постигнем съгласие. Идва златно време за Македония. Нека да поставим националните интереси и интересите на гражданите пред интересите на политическите партии. Време е да напишем заедно историята. Това заяви македонският премиер Зоран Заев на пресконференция след провеждането на референдума за Договора от Преспа. Според македонския премиер „златното време“ се изразява в това, че страната ще се присъедини към ЕС и това ще даде мощен тласък за нейното икономическо, социално и културно развитие. Заев още веднъж отбеляза, че членството на Македония в НАТО и ЕС нямат алтернатива. Той посочи, че Македония е демократична страна. Необходими са 80 депутати, за да бъдат направени промените в Конституцията. Ако не се съберат тези гласове, тогава може да има избори, но това не е основната опция. „Депутатите трябва да остават своите политически пристрастия и да гласуват. Нека не си играем игри с бъдещето на нашата страна и деца. Ако нямаме мнозинство, трябва да направим избори“, каза още македонският премиер Имаме успешен референдум, категоричен бе Заев. „Ако имате мнозинство от над 90%, които са гласували със „за“, това е успех. Нямам никакво намерение да подавам оставка“ след подобен резултат, който не е постиган никога в историята на Македония, на нито едни избори, подчерта македонският премиер.", "date": "2018.10.01", "title": "Референдумът в Македония без достатъчно гласове, но над 90% са казали \"да\" "}
{"url": "https://www.monitor.bg:443/bg/a/view/stojanovich-uceli-systava-maestro-ne-145667", "text": "\"Левски\" победи с 1:0 ЦСКА в дербито. Най-общо казано успехът на „сините“ дойде след автогол на вратаря Виталтас Черняускас, подпомогнат от грешка на Лясков и удар в гредата на Обертан. Реално \"Левски\" беше по-добрият отбор на терена. „Сините“ контролираха мача в голяма част от 90-те минути. Те доминираха в единоборствата, а това беше и в основата на успеха им в този мач, в който нямаше нито едно 100-процентово голово положение. Истината обаче е, че \"Левски\" спечели дербито преди дербито. Треньорът Славиша Стоянович избра оптималния състав, а Нестор Ел Маестро – не, дори напротив. Наставникът на „сините“ най-после осъзна, че не е особено умно да държи на пейката Давид Яблонски и Паулиньо. Това важи в още по-голяма степен, когато вместо чеха и бразилеца на терена са Аймен Белаид и Антони Белмон... След мача Стоянович обяви, че победата се дължала най-вече на факта, че той имал плат „А“, „Б“ и „С“. Това може и да е така, но по-важното беше, че сърбинът заложи на оптимален състав в конкретния момент. Щеше да е хубаво, ако \"Левски\" имаше и по-класен централен нападател. Станислав Костов се стара, но отстъпва по класа на колегите си в атака. Странно беше и решението на треньора да заложи на халфа Богдан Вашчук, който игра като таран в последните минути. Сякаш щеше да е по-удачно, ако на върха беше застанал по-бърз футболист, който да бъде ефективен при контраатаките, които се отвориха пред \"Левски\" в последните минути. Колкото до Нестор Ел Масетро, той тотално се провали в събота. Треньорът на ЦСКА продължава да се лута в търсенето на самия себе си. Той хем се прави на британеца Ел Маестро, който е сънародник на боксьора Антъни Джошуа, хем всичко крещи, че не може да избяга истината му фамилията Йевтич. Нестор се нокаутира в стремежа си да бъде специален, различен. Изборът му на състав и схема обрекоха ЦСКА на загуба и най-лошото – слаба и безидейна игра. Треньорът на „червените“ се заблуди жестоко от домакинството с Адмира Вакер в Лига Европа. Тогава той роди великата идея Едвин Джеси да е плеймейкър, а Тиаго да играе на крилото. Безспорно тогава му се получи. Двамата тотално разнищиха защитата на австрийците, крайното 3:0 беше най-малкото, с което гостите можеха да си тръгнат. И до ден днешен обаче не се отчита факта, че реално Адмира бяха много слаб отбор, когато се изправиха срещу ЦСКА. Австрийците бяха разпродали целия си тим, треньорът им не присъстваше на мача заради семейни проблеми, а от лагера им обявиха преди сблъсъка с „червените“, че основният им приоритет през сезона ще е да не изпаднат... Eл Маестро и до ден днешен търси римейк на онзи мач, но така и не го намира, защото това е невъзможно. Същото беше в събота, когато двама от най-добрите футболисти на ЦСКА Едвин Джеси и Тиаго бяха заличени с един замах на Ел Маестро. Ангел Лясков пък въобще нямаше място в състава. Младокът проби сред титулярите, защото в един момент и Станислав Манолов, и Жеферсон бяха контузени. Лясков не се справи зле със задачата на заместник. Момчето може и да има бъдеще, но сега играе само на мускули и хъс. Много по-удачно щеше да бъде, ако на терена беше излязъл Манолев, който е играч именно за дерби мачове. Истината е, че Маестро/Йевтич допусна много грешки около дербито, които сложиха дебела сянка над избора му за треньор на ЦСКА. Реално „червените“ загубиха мача най-вече заради него. По-лошото е, че отборът му игра под възможностите си, отново заради него. Няма да е изненада и дори би било логично сърбинът, който му харесва да е британец, да излети от „Армията“, ако продължава да спъва „червените“.", "date": "2018.10.01", "title": "Стоянович уцели състава, Маестро – не"}
