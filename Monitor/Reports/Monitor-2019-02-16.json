{"url": "https://www.monitor.bg/bg/a/view/fake-news-digest-not-a-day-without-a-fake-about-delyan-peevski-157415", "text": "Not a day without fake news, misinformation or open lie about Delyan Peevski. The pawns of the oligarchic clique running the Fake News Factory in Bulgaria are repeating this mantra diligently and kissing the rod. Thus, thanks to their tireless efforts to smear the lawmaker and publisher of Telegraph Media within the last three years over 5,000 fakes have been circulated in the media space. The social networks have not been spared from this oligarchic propaganda, too. A real tidal wave of fake news has been inundating Bulgaria from the websites of the indicted oligarchs. The main target of these insinuations is the sworn enemy of the behind-the-scenes clique, Delyan Peevski. Within just some days, the Fake News Factory orchestrated by Ivo Prokopiev, Tsvetan Vassilev, Ognyan Donev and Sasho Donchev have virtually billowed out a wave of fake news. This fake news terror attack is based on very simple media technology but it depends on dozens of cogs working 7/24 as a part of this manipulation machine. The most explicit example of it is the Frognews website of the State Security Agent Academician Ognyan Stefanov. The agent of the obscurantic communist State Security has for years been on a payroll of the fugitive banker Tsvetan Vassilev and is now posing as the latter’s press officer. Apart from that, he is tasked with flooding the virtual space with open lies about Delyan Peevski. Maybe you will wonder how his otherwise negligible site used only by the closest friends and the family of the fugitive banker manages to be such an influence peddler in the internet search engines and often poses as the top site there. To this end they have sprawled an elaborate network of pawns. The front rank are the so-called “online speakers”, like Sonya Koltuklieva, another State Security agent Ilian Vassilev and Boets, the NGO financed by the fugitive banker. All together they spew out at least one fake a day against Peevski. As soon as it is published on Facebook it gets reprinted on Frognews on the spot, usually with a link to a Facebook post. This is the first indication for the online search engines that a new report has appeared and so they index it at once. However, Frognews proper is not so popular in the internet and needs additional help to “rise to fame first” in Google. To this effect they employ dozens of small, anonymous sites which repost the posts of the paid agents of Vassilev with links to Frognews. This scheme made it possible to virtually inundate the internet with fakes and lies about Peevski.      ", "date": "2019.02.16", "title": "Fake News Digest:Not a day without a fake about Delyan Peevski"}
{"url": "https://www.monitor.bg/bg/a/view/rojdenikyt-ivo-papazov-ibrjama-stjaga-kufarite-za-germanija-157408", "text": "Куфари за немския град Дармщат, където ще участва в международен музикален фестивал стяга тия дни световноизвестният кларнетист – виртуоз Иво Папазов – Ибряма. Поканата пристигнала в самото навечерие на новата 2019-година, която посрещнал върху естрадата насред  площада в Стара Загора заедно с оркестъра си „Тракия“ и солистките Мария Карафезиева и Величка Николова. Все още не знае кои ще бъдат останалите участници във феста, но е  сигурен, че домакините от  Jazzinstitut  Darmstadt са подбрали възможно най-добрите музиканти от Европа в различните жанрове. Признава и че не знае точно какво ще свири:тепърва ще уточняват с „момчетата“ програмата. „Ще започнем с парчета от най-новия си диск, който беше записан още миналото лято, но продуцентът ни  Джо Бойд изчаква подходящ момент, за да го пусне на световния пазар. В него има всичко от репертоара ни, основно са танцувални импровизации, но има и много от песните на Мария. Всичко зависи от настроението на публиката, още при първата мелодия става ясно какви са предпочитанията…“, лаконично споделя маестрото и припомня за един концерт през 2004-а в Хонконг. Където спечелил бас за бутилка уиски с местни журналисти, които не вярвали, че местните меломани ще рипнат да играят на балканските ритми. „Още вардя бутилката! На първото парче скочиха едни приятели от Австралия, дето бяха насядали най-отпред,  на второто и третото нямаше седящ в залата…“, усмихва се Ибряма и шеговито уточнява, че тогава все още не бил станал …академик. И само можел да мечтае за наградата на BBC, заради която британският „Индипендънт” го нарича \"свръхестествен гений на кларинета\". Навършващияг на 16 февруари 67 години музикант е роден в кърджалийския квартал „Боровец“, в семейството на кларнетиста Мехмед , чийто дядо Сали е сред първите свирачи на зурна. Татко му е от хасковското село Маслиново, а майка му Зелиха била от джебелското  Жълтуша. Има двама братя и две сестри, едва 7-годишен усетили, че кръвта вода не става и му купили…акордеон. С братовчед си Нешко Нешев тръгнали да учат как се свили по ноти, но стигнали до сватбарския подиум, където свирели големите. В началото ги пускали като  „подгряващи“, но нали прах на тъпан не седи само след пет години Ибряма мече бил редом с големите в бандата. А тогавашните сватби нямали нищо общо със сегашните, защото започвали преди полунощ в петък с „бръснела“ на младоженеца;преминавали през ходене за булката и кръстници; от там на обяд в палатката, който плавно преливал във вечеря с буйни танци до към зазоряване в неделя. Разказва че на една такава сватба в димитровградското село Странско се събрали точно 24 часа свирене. Кларинетът му тежал 2 килограма, но на финала се чувствал като …щангист на световно. Учил известно време в сградостроителен техникум, стигнал до осми клас, но на 16 години го сгодили за Фатме, дъщерята на приятелско.  Връзката продължила съвсем кратко, дори не успели да подпишат в гражданското и се разделили. Но се родила дъщеря му Гюлшен /Галя/, от която има две внучки Диана и Доротея. И двете отдавна са в чужбина. В Англия се родили двете му правнучета. След казармата , през 1974-а заедно с Нешко създали своя оркестър „Тракия“, чийто първи изяви били в култовото Скобелевско ханче по пътя за Димитровград. На барабаните бил Георги Михалев – Шапката, с цигулката Красимир Райчев, китаристът бил от Хасково, но не издържал на темпото и се отказал. Солистка им била Елена Фотинова /Чаушева/, после се присъединили Недялка Керанова и Пепа Янева. Бъдещата му изгора Мария Карафезиева по онова време пеела с оркестъра на съпруга си, акордеониста  Али Гарджев… През 1982-а се събрали двамата, родили им се синовете Иво и Христо, а междувременно на една сватба в Пловдивско попаднали в полезрението на Джо Бойд, дългогодишният мениджър на Пинк Флойд. Американецът вървял подир оркестъра цяла седмица, записвал си на едно портативно матнетофонче изпълненията им и накрая ги поканил да идат на турне в САЩ. Поканил ги ама си нямал и на идея как ще стане това, още повече че тогава вече вървяла кампанията за преименованията и такива като Ибряма били гледани през лупа. „Каква Америка бе човек, че ние още до Съветския съюз не бяхме излизали, а мен по едно време милиционерите ме бяха запряли в Хасково, щото на една сватба сме свирили кючек…“, връща лентата обратно в годините Ибряма. Пътека направил до тогавашния председател на Държавния съвет Георги Джагаров, за да му разрешат пътуване, най-накрая ги пуснали до Москва, концертът им бил на сцената на ВДНХ. Турнето в САЩ станало през 1988-а, били в Чикаго, там се запознал  с Милчо Левиев. Дори в деня преди първия концерт го заснели в ролята на …дървосекач за холивудска продукция, чието име така и не запомнил. Втори път ходили през есента на 1989-а, вестта за свалянето на Тодор Живков го застигнала в Лондон, казал му го  преводачът, който се зачудил защо не се радва. А малко преди това американците му предлагали да остане с оркестрантите си там, обещавали на всеки един да дадат апартамент. Отказал, и до ден днешен твърди, че не съжалява. „Америка не е за мен, аз съм си български патриот, ама не от тия дето се бият по гърдите. Българската музика ме е направила човек, където и да отидем по света ме знаят като български музикант. Само един от оркестъра, хасковският саксофонист, Юри Юнаков, замина за САЩ, но след време. Аз се върнах защото по него време строях къщата в Богомилово, децата ни бяха мънички. Не съжалявам, макар сега да разбирам, че не мога да си извадя документи за пенсия, защото архивите на Концертна дирекция …изгорели или са се  наводнили и нямам необходимия стаж…“, признава човекът, който е сред най-титулуваните родни изпълнители. И който без тапия за завършено средно има своята звезда на славата пред зала Арена в София; носител е на титлата „Д-р хонорис кауза“ на УНИБИТ, а от 1 юни 2008-а е признат за редовен академик на Българската академия на науките и изкуствата , като дипломът му е под №17. За рождения ден си пожелава само здраве. За себе си и за Мария. И късмет синовете им Иво и Христо да започнат някъде работа с дипломите си за икономисти от университета в Стара Загора. Колкото до гостите за празника…специални покани до никого не е пращал. Предполага че в дома му на богомиловската улица „Скалиста“ със сигурност ще се отбият за по наздравица Нешко Нешков, Салиф Али, Васил Денев, Матьо Добрев и Атешхан Юсеинов, музикантите от оркестър „Тракия“, с които свири заедно вече 16 години . И за които казва, че гърбом да са на естрадата знаят какво мислят и какво трябва да направят, за да докарат до екстаз публиката по света.", "date": "2019.02.16", "title": "Рожденикът Иво Папазов-Ибряма стяга куфарите за Германия"}
{"url": "https://www.monitor.bg/bg/a/view/iskat-postojanen-arest-za-trafikant-na-afganci-157407", "text": "72-часово задържане зад решетките постанови прокурор от Районна прокуратура Елхово за бургазлия, който в продължение на близо 2 месеца е бил следен по подозрения за трафик на нелегални бежанци през турската граница. Мъжът е бил закопчан в петък в хода на съвместна специализирана акция  на ГД „Национална полиция“ и областните дирекции на МВР в Бургас и Ямбол гранични полицаи за забелязани подозрителни лица в землището на село Лалково. На място са установени 14 мъже , от които трима непълнолетни без документи за самоличности. Чужденците твърдят, че пристигат от Афганистан, до заграждението те били доведени от турски водач, отсам браздата трябвало да бъде пресрещнати от бургазлията, който обаче се забавил заради повреда в микробуса на жител на Елхово, който срещу солидно заплащане трябвало да ги транспортира във вътрешността.Очаква се в понеделник наблюдаващият досъдебното производство магистрат да поиска постоянното оставяне на бургазлията в ареста. Това е първият случай от началото на годината за масово незаконно преминаване през зелената граница. Пак на 13 февруари около 15,45 часа полицаи от Стара Загора са установили на адрес на улица „Родопи“ в квартал Самара 1 трима мъже без адресна регистрация и лични документи, които се представили за афганистанци. Тримата на възраст от 35,23 и 18 признали, че са пресекли нелегално границата в началото на седмицата и до Града на липите ги довел непознат мъж, който ги настанил в жилището на свой партньор срещу дневен наем от по 50 евро.  ", "date": "2019.02.16", "title": "Искат постоянен арест за трафикант на афганци"}
{"url": "https://www.monitor.bg/bg/a/view/fake-news-digest-technology-of-lies-157414", "text": "The paid press office of the oligarchy is working overtime in Facebook, primarily targeting lawmaker and Telegraph Media publisher Delyan Peevski, shows a Monitor News Agency study of the social media. As it turns out, some of the most active mouthpieces of the behind-the-scenes clique, like aging journalist Sonya Koltuklieva and former State Security operative with penchant for doing prosecutors’ work Iliyan Vassilev, have found in their dotage a new way to earn the money they are paid for serving indicted oligarchs. The duo was joined by the NGO Boets, which gained popularity when its leader was photographed meeting with Tsvetan Vassilev, the fugitive banker hiding from the Bulgarian justice system in Belgrade. All these pawns have the same task – to inundate the internet with the slandering statements and the fabrications of their boss Tsvetan Vassilev. Apparently, the most convenient platform for such work is Facebook. And so the aging former State Security agents and pawns of the Bulgarian Madoff selflessly and like true influencers post on Facebook from dusk till dawn. Then the publications of the Fake News Factory conducted by Ivo Prokopiev, Tsvetan Vassilev, Ognyan Donev and Sasho Donchev retranslate those, generating a wave of fake news. What all of these Facebook mouthpieces have in common is the fact that they have almost identical posts; spread the theses formulated by Tsvetan Vassilev, who is viewed by his group of little bees as more righteous than the pope; and diligently share links to the third-class TV programme of Lyuba Kulezich. The cousin of another notorious oligarch, Nikolay Banev, the TV host has been playing the role of a microphone stand for the fugitive banker for years. She interviews the Bulgarian Madoff, two-three times a month if need be, listening to his lies with a dull look on her face and no though to asking a single probing question, even for appearance’s sake. A good one would be: “Where is the money of defrauded CorpBank depositors and when do you, Mr Vassilev, plan to return to Bulgaria to be tried for the lender’s draining?” However, such line of questioning aggravates the fugitive banker, which is why the puppet journalist does not even bother offending his ears with it.", "date": "2019.02.16", "title": "Fake News Digest:Technology of lies "}
{"url": "https://www.monitor.bg/bg/a/view/borisov-iskame-da-sme-ambiciozni-togava-ni-e-neobhodim-i-ambiciozen-budjet-157406", "text": "\"Толкова работа имам. Толкова ми е трудно да прокарвам държавата през иглени уши. Виждате отношенията Америка - Европа - Русия - Китай какви са, за да си хабя енергията. Събота е, целият ми ден, цялата ми енергия минава да направя нещо добро за страната и да я представя добре. Тези, които нямат работа, могат да си говорят - тяхна работа.\" Това заяви премиерът Бойко Борисов, след като се срещна с вицепрезидента на САЩ Майкъл Пенс в Мюнхен, на въпрос готови ли са в ГЕРБ за президентско вето върху промените в Изборния кодекс. Държавният глава Румен Радев намекна вчера в Хасково, че ще върне текстовете, което депутатите приеха в четвъртък. Пенс е заявил, че България е изключителен партньор във всички области, всички структури и на всички нива. Вицето на Доналд Тръмп благодарил за работата на българските специални служби, че работят прекрасно с американските си колеги. Борисов и Пенс обсъдили международните учения, в които участваме със САЩ - в Ново село, Черно море и Граф Игнатиево. Пенс и Борисов са обсъдили и подкрепата за Гуайдо във Венецуела, за региона и успешното българско председателство на Съвета на ЕС. Двамата не са обсъждали купуването на F-16 за нуждите на нашите ВВС. Единствено Пенс споделил, че синът му е пилот на F-35. За Русия не била спомената нито дума. Специален акцент в разговора на двамата били търговските отношения и двойното увеличение на инвестициите на САЩ у нас. До края на годината Пенс ще посети България, за да посети с Борисов летище или база, където има американски войници. Преди това Борисов проведе двустранна среща с еврокомисаря по бюджет и човешки ресурси Гюнтер Йотингер в рамките на Мюнхенската конференция по сигурността. Във фокуса на разговора им бяха преговорите по Многогодишната финансова рамка (МФР) за периода 2021-2027 г., съобщиха от Дирекция \"Правителствена информационна служба\" на Министерски съвет. \"Искаме да сме амбициозни - то тогава ни е необходим и амбициозен бюджет. От това зависи и бъдещото ни развитие, както и да покажем, че ЕС може да действа единно в трудни времена и да излезе още по-силен от кризите\", заяви българският министър-председател пред еврокомисаря Йотингер. Премиерът Борисов посочи, че България подкрепя аргументите и позицията на ЕК за приключване на преговорите по МФР до октомври 2019 г. \"Надявам се, че ще можем да постигнем споразумение навреме, за да няма забавяне в програмите, да отговорим на очакванията и да си върнем доверието на нашите граждани\", каза министър-председателят Борисов. Той посочи пред Йотингер, че от нас се изисква да намерим баланса между политиката за растеж и новите приоритети. \"България, като външна граница на ЕС, добре разбира необходимостта от осигуряване на достатъчно средства за новите предизвикателства, особено в областта на сигурността, миграцията и отбраната. Но също толкова важно е бюджетът на ЕС да инвестира в растеж, заетост, конкурентоспособност и конвергенция\", подчерта премиерът Борисов. Той бе категоричен, че за страната ни кохезионната политика и общата селскостопанска политика са от приоритетно значение и са доказали своята добавена стойност за целия ЕС. \"Изключително необходимо е допълнително засилване на фокуса върху нуждите на най-слабо развитите региони. Само така ще избегнем задълбочаването на изоставането и ще подпомогнем засилването на икономическото и социалното развитие и на ЕС като цяло\", каза още премиерът Бойко Борисов. Българският министър-председател и еврокомисарят се обединиха около позицията, че балансирано постижение по МФР, отчитащо нуждите на държавите членки, е постижима цел.", "date": "2019.02.16", "title": "Борисов: Прокарвам държавата през иглени уши (ОБНОВЕНА)"}
{"url": "https://www.monitor.bg/bg/a/view/protest-14-na-jyltite-jiletki-v-parij-157411", "text": "Полицаи и протестиращи влязоха отново влязоха в остър сблъсък по време на 14-ия пореден протест на „жълтите жилетки“ в Париж. Органите на реда използвали сълзотворен газ, за да разпръснат демонстрантите. Протестът се провежда при изключително засилени мерки за сигурност, въпреки че недоволните граждани предварително заявиха, че тази събота акциите им ще бъдат мирни. Във френската столица в събота се провежда и друг протест - срещу антисемитските вандалски прояви от последните няколко седмици, които предизвикаха безпокойство в цялата страна. Някои от „жълтите жилетки“ изразиха антисемитски възгледи онлайн и по време на протестите, заради което френските власти допуснаха, че демонстрациите се радикализират.", "date": "2019.02.16", "title": "Протест №14 на „жълтите жилетки” в Париж"}
{"url": "https://www.monitor.bg/bg/a/view/dimityr-jeljazkov-ochite-smjata-che-obvinenijata-sreshtu-nego-sa-neosnovatelni-157410", "text": "Митьо Очите посочи, че обвиненията срещу него се крепят на слухове и анонимни свидетели. В Специализирания наказателен съд започна гледането на мярката му за неотклонение. Той отбеляза още, че се притеснява само за здравето си и е бил в Турция за лечение, а не да се укрива. Адвокатът му – Илиян Василев, поиска да бъде направен медицински преглед на Очите. В последните дни имал усложнения и кръвоизлив. Съдията  разпореди да бъде извикана \"Бърза помощ\" и гледането на мярката беше отложена за няколко часа. Димитър Желязков (Митьо Очите) кацна на летище София късно снощи с полет от Истанбул. Той  е задочно обвинен за лидер на престъпна група за рекет и трафик на наркотици, а прокуратурата настоява той да остане за постоянно в ареста. Очите беше арестуван в Истанбул в компанията на бившия депутат от ДПС Несрин Узун и бившия общински съветник от Бургас Бенчо Бенчев.", "date": "2019.02.16", "title": "Димитър Желязков – Очите смята, че обвиненията срещу него са неоснователни"}
{"url": "https://www.monitor.bg/bg/a/view/cherno-more-podrjaza-krilete-na-cska-157409", "text": "Черно море накара ЦСКА да забрави за титлата, след като победи “червените” с 2:0 във Варна. Аристот Ндонгала вкара за варненци 7-та минута, а 60 минути по-късно Радослав Василев удвои. В 80-та минута Васил Панайотов получи втори жълт картон и без изгонен. Заради официални предупреждения пък Божидар Чорбаджийски и Жанио Бикел няма да играят за “червените” срещу Ботев Враца във вторник, а Петър Витанов и Пламен Димов са аут за гостуването на “моряците” на Славия също във вторник. Така варненци остават на 6-то място с 34 точки, след Ботев Пловдив (35) и Берое (36), които имат мач по-малко. ЦСКА пък не се възползва от издънката на Лудогорец срещу Верея (0:0) и вече изостава на 7 точки от лидера в класирането. Любослав Пенев изненадващо остави извън групата за мача Мауридес, докато в зоната на левия бек като титуляр започна Жанио Бикел. Новият старши треньор на ЦСКА Любослав Пенев не бе особено притеснен след поражението с 0:2 от Черно море. Според него тимът трябва да вземе поуки от двубоя и да продължи в следващите двубои да възприема идеите на новия наставник. \"Инкасирахме загуба. В някои моменти бях недоволен, но пък в други се получи точно това, което тренирахме. Продължаваме да се готвим, имаме мач във вторник, в неделя, това е пътят, каквото и да правим това е пътят, само трябва да направим необходимите поуки\", каза Пенев пред DIEMA SPORT. \"Във всяко едно отношение един отбор трябва да е подготвен да се защитава и атакува. Много елементи. Всички елементи от футболната игра, това ни предстои.\"", "date": "2019.02.16", "title": "Черно море подряза крилете на ЦСКА"}
{"url": "https://www.monitor.bg/bg/a/view/sruti-se-chast-ot-universitet-v-sankt-peterburg-157412", "text": "Покривът и няколко етажа се срутиха в Университета по Технологии, Механика и оптика в Санкт Петербург в ранния следобед в събота, докато в учебното заведение все още се провеждали лекции. Пристигналите на място пожарни екипи са успели да евакуират около 60 души. За щастие загинали няма. Причината за частичното срутване вероятно е пропадане на покрива. Предполага се, че той е поддал заради ремонтни дейности и не добро укрепване на стените.", "date": "2019.02.16", "title": "Срути се част от университет в Санкт Петербург"}
{"url": "https://www.monitor.bg:443/bg/a/view/sled-akcijata-na-gdbop-v-blagoevgrad-14-arestuvani-mejdu-tjah-i-jeni-157400", "text": "Днес станаха известни повече детайли около вчерашната акция на спецполицаи от ГДБОП в Благоевград и удара срещу наробандата на Насо Прасето. Антимафиотите са направили щурма с маски на лицата си, пристигнали са с цивилни автомобили, със софийски номера. Главатаря на бандатата Прасето е закопчан в заведение в благоевградския квартал Струмско в момент, когато е договарял с купувачи сделка с наркотици. 40-годишният наркодилър се почувствал зле и посред нощ срещу петък е бил прегледан в спешно отделение на благоевградската болница. Той имал поставен стент след сърдечен проблем, но след преценка на лекарите, че състоянието му не е тежко, е върнат в полицейския арест. Оказа се, че между 14-те задържани има и жени, също криминално проявени, както всички останали. Те също са преспали в арестите на двете полицейски управления в Благоевград. От Специализираната прокуратура съобщиха, че след изтичане на 24-часовото полицейско задържане наблюдаващият прокурор ще прецени  на кои от задържаните ще бъдат повдигнати обвинения.  Наркобандата е действала на територията на кв. Струмско, откъдето са и повечето от арестуваните. В групата на задържаните в спецакцията са още 24-г. Марио П., 41-г. Вл. Станкев, 41-г. Д. Димитров, 27-г. Ат. Иванов, 21-г. Веселин П.-Булдога, 22-г. С. Дешев, 41-г. Ал. Алексиев, 46-г. Д. Тодоров – Чифуто, както и т.н. братя  Котетата… Според struma.bg името на Атанас Георгиев - Прасето нашумя през м. ноември 2017 г. покрай ареста на полицая Петър Китанов, който бе обвинен, че му осигурил чадър във връзка с екшън в заведение в кв. Струмско. Тогава спрямо Ат. Георгиев  било предприето разследване за унищожаване на чуждо имущество, причиняване на телесна повреда и закана за убийство, но полицаят се опитал да повлияе на пострадалия управител да оттегли жалбата си.  Семействата на Петър Китанов и Атанас Георгиев поддържали близки приятелски отношения, съпругите им били приятелки, а децата им учили и тренирали заедно. След като беше арестуван при акция на „Вътрешна сигурност“, мл. инспекторът от 2 РУП – Благоевград Петър Китанов бе уволнен. Междувременно Атанас Георгиев заведе частно наказателно дело в съда срещу управителя на заведението за набеждаване.", "date": "2019.02.16", "title": "След акцията на ГДБОП в Благоевград 14 арестувани, между тях и жени"}
{"url": "https://www.monitor.bg:443/bg/a/view/plovdiv-se-razmina-s-vtoro-hitrino-derajlira-vlak-s-2-100-tona-propan-butan-157401", "text": "Пловдив като по чудо се размина с второ Хитрино, след като в 4,15 часа в събота сутринта на около 50 метра от Централна гара дерайлира товарен влак на фирмата „Булмаркет”, превозващ 2 100 тона пропан бутан. Това е същото дружество, чиято композиция преди малко повече от 2 години причини трагедията в шуменското село. Локомотивът, който е теглил композицията в Пловдив, е същият, който е бил начело и на взривилите се вагони през 2016г. в Хитрино, съобщи окръжният прокурор на Пловдив Румен Попов.  Излязлата от релсите в Пловдив композиция е пътувала от Сърбия към Гара разпределителна в града на тепетата. На няма и 15-20 метра от мястото на инцидента има малки жилищни блокове, в които по това време на нощта са спели стотици семейства. Тримата машинисти са се отървали само с уплах. Те са тествани за алкохол и наркотици, като пробите им са отрицателни. „Считаме, че при управлението на композицията няма допуснати грешки. Ще се изследва какво е състоянието на локомотивите и на железния път. Прави се химически анализ, както на релсите, така и ако има видими причини, и на подвижния състав. Ще се мерят вагоните и локомотивите, за да се провери дали нямат разбалансиране. Това задължително се прави”, съобщи за „Монитор” генералният директор на НКЖИ Красимир Папукчийски. Той уточни, че изтичане на газ в района на Централна гара не е имало, а разследващата комисия трябва да се произнесе за причините за инцидента до 15 дни. Ако бъдат необходими допълнителни химически анализи, които се правят в лаборатории в Германия, ще се изисква повече време, каза той. Рано сутринта в събота Папукчийски бе на Централна гара в Пловдив заедно с областния управител Здравко Димитров. Преди тях край дерайлиралия товарен вагон бяха и окръжният прокурор на Пловдив Румен Попов и шефът на ОД на МВР в града ст. ком. Атанас Илков. „Към мястото пътуват следователи от Националната следствена служба, за да разследват инцидента”, съобщи Румен Попов. По обяд към тях се очаква да се присъедини и директорът на Главна дирекция „Пожарна безопасност и защита на населението” Николай Николов. „Кръстим се, че можехме да изгорим живи, както сме спали. Ако толкова много пропан бутан бяха избухнали, нищо нямаше да остане нито от нас, нито от семействата ни, нито от жилищата ни”, си говореха в съботната сутрин живеещи край ж.п. линиите на Централна гара. „Преобърнали са се три вагона от общо 25, които са превозвали 2 100 тона газ пропан бутан. Общо композицията е била с 27 вагона, от които първият и последният, като мерки за сигурност, са били празни”, съобщи управителят на „Булмаркет” Петър Ганев. По думите му евентуалната причина за случилото се е счупен език на стрелка 74. Това е показал първоначалният оглед на мястото, каза той. Влакът е навлизал в Централна гара, когато машинистите са чули изпукване под машината. Те са се движели със скорост от 35 км/час при максимално разрешена 40. „Машинистите ни са много опитни и вероятно заради това, а и заради ниската скорост, няма по-сериозни последствия. Те са задействали веднага спирачките, имало е към 40 метра спирачен път и влакът е дерайлирал”, уточни Ганев. По думите му коловозите ще бъдат разчистени до няколко часа. „Съобразената скорост, с която са се движели машинистите, е предотвратила нещо по-сериозно. Първо щетите са малки, но да кажем, че е „малкият дявол”. Нямаме проблеми с изтичане на газ пропан бутан. Първият вагон, който е предохрана, задължително при превоз на опасни товари, е празен. Дерайлирал е и вагон с пропан бутан, който е излязъл от релсите, наклонил се е, но няма сериозни щети по него”, уточни Красимир Папукчийски. По думите му, след като до края на съботния ден вагоните бъдат махнати от релсите, веднага ще се пристъпи към възстановяване на инфраструктурата. Към обяд в събота здравите вагони на композицията бяха вече прегарирани на 9-и коловоз на Централна гара в Пловдив. След като преобърнатите вагони бъдат изправени и изследвани, те също ще бъдат откарани в Гара разпределителна. „Пази Боже. Малкият дявол. Нямаме изтичане на газ. Нямаме пострадали хора”, каза с облекчение Папукчийски. „Операцията по вдигането на вагоните е рутинна. Няма опасност от изтичане на газ пропан бутан. Ще се работи с кранове, хидравлични инструменти, защото трябва да се вдигне голяма маса. Дейностите са преди всичко механични”, заяви в Пловдив директорът на Главна дирекция „Пожарна безопасност и защита на населението” гл. ком. Николай Николов. По думите му крановете, които ще вдигат дерайлиралите вагони, ще пристигнат от София. Преди това обаче първо трябва да приключат огледите на мястото на инцидента. След това ще бъдат нужни около 3 часа, за да може коловозите да бъдат разчистени и движението по тях да бъде възстановено. Николов уточни, че въпреки че няма изтичане на газ, се извършва непрекъснат контрол върху средата. „Няма опасност за служителите и за населението”, бе категоричен гл. ком. Николай Николов в Пловдив. Той уточни, че се очаква около полунощ в събота срещу неделя падналите вагони да бъдат разчистени и инфраструктурата да бъде възстановена. „По случая е образувано досъдебно производство. Тримата машинисти са без травматични увреждания. Пробите им за алкохол и наркотици са отрицателни. В момента се провеждат техните разпити”, допълни и окръжният прокурор на Пловдив Румен Попов.", "date": "2019.02.16", "title": "Пловдив се размина с второ Хитрино: дерайлира влак с 2100 тона пропан бутан (СНИМКИ+ВИДЕО)"}
{"url": "https://www.monitor.bg:443/bg/a/view/isljamska-dyrjava-sdade-poslednite-si-pozicii-v-sirija-157398", "text": "Подкрепяните от САЩ Сирийски демократични сили (СДС) са превзели последния анклав, контролиран от групировката \"Ислямска държава\" (ИД) в Източна Сирия, предаде Ройтерс, като се позова на неправителствена мониторингова организация. Сирийският център за наблюдение на правата на човека съобщи, че последните джихадисти в района на село Багуз, близо до границата с Ирак, са се предали на СДС. Ройтерс отбелязва, че за момента не може да потвърди тази информация. Няколкостотин джихадисти, много от които чужденци, са се предали на СДС през последните два дни. Възможно е обаче други бойци на ИД да се крият в подземни тунели, каза базираната във Великобритания неправителствена организация, която разполага с широка мрежа от информатори в Сирия. СДС - доминирана от кюрдите коалиция - разгроми джихадистите в Източна Сирия, източно от река Ефрат, с помощта на американски въздушни удари, припомня Ройтерс. Съгласно постигнато споразумение 440 бойци на ИД ще се предадат в близките часове на СДС, съобщи телевизия Ал Маядин. Според ливанската медия джихадистите държат на територия под 1 кв. км голям брой мирни жители като жив щит. Говорител на СДС съобщи пред Франс прес, че много цивилни се намират в тунелите, прокопани в района на Багуз от бойците на ИД. Това е забавило операцията на кюрдско-арабските сили, които все още не са решили какво да направят с тунелите - дали да ги затворят или да ги взривят.", "date": "2019.02.16", "title": "\"Ислямска държава\" сдаде последните си позиции в Сирия"}
{"url": "https://www.monitor.bg:443/bg/a/view/zaharieva-otiva-v-bruksel-da-obsydi-venecuela-i-sirija-157399", "text": "Вицепремиерът и министър на външните работи Екатерина Захариева заминава за Брюксел, където ще участва в Съвет „Външни работи“. Сред темите на заседанието е ситуацията в Сирия с фокус върху последните събития на терен, информираха от пресцентъра на Министерството на външните работи. По време на работен обяд външните министри от ЕС ще обсъдят Венецуела с оглед на последните събития там и първата среща на международната контактна група, проведена на 7 февруари в Монтевидео. Заседанието включва и дебат по Украйна с акцент върху предстоящите в страната избори, процеса на реформи и положението със сигурността. Накрая министрите ще проведат обмен на мнения относно Африканския рог, включващ страните Джибути, Еритрея, Етиопия и Сомалия. Преди началото на Съвета министрите ще обсъдят Украйна на работна закуска, в която участие ще вземе и министърът на външните работи на Украйна Павло Климкин.", "date": "2019.02.16", "title": "Захариева отива в Брюксел да обсъди Венецуела и Сирия"}
{"url": "https://www.monitor.bg/bg/a/view/mikaela-shifrin-vze-slaloma-i-zlatoto-157413", "text": "Микаела Шифрин спечели слалома на световното първенство по ски алпийски дисциплини в Оре, Швеция с нов рекорд. 23-годишната американка стана първата в историята с 4 поредни световни титли в една дисциплина в алпийските ски. Тя триумфира в коронната си дисциплина слалом в Оре след изключителен втори манш, като даде общо време 1:57.05 минута. Втора остана Анна Свен-Ларсон (Швеция) с време 1:57.63 мин, а трета е Петра Влъхова (Словакия) с резултат 1:58.08 мин. Шифрин спечели трето отличие на това световно първенство и общо седмо от шампионати на планетата. В Швеция тя вече взе златото в супергигантския слалом и бронз в гигантския слалом. Американката е и олимпийска шампионка в слалома от игрите в Сочи през 2014 г.", "date": "2019.02.16", "title": "Микаела Шифрин взе слалома и златото"}
{"url": "https://www.monitor.bg:443/bg/a/view/kazachok-s-novichok-ili-kak-da-izkarame-peevski-vinoven-za-vsichko-obzor-157405", "text": "В края на една доста налудничава откъм „новини“ седмица, е време да направим кратък анализ на случилото се. Изминалите седем дни започнаха и завършиха с една и съща вест – предполагаемото отравяне на оръжейния бос Емилиян Гебрев. По темата се изказаха май почти всички –   на най-високо ниво до всякакви по ранг, калибър и мераци ченгета и любители на теориите на конспирациите. Някои от тях дори се оказа, че успяха да осребрят „експертизата“ си на дърти ченгета като  В цялата тая какофония от приказки се включиха и платените говорители на олигарси – кой от тях останал в България да рути държавата, кой укриващ се зад граница, за да избяга от решетките… Всички те обаче подушиха възможността около хипотетичния „новичок“ да пришият към цялата история и вечния си враг Делян Пеевски. Депуатът и издател на „Телеграф медиа“ отдавна тормози душите на чистите олигарси с необяснимите си опити да пресече далаверата им в името на някакви си там граждани и държава. А това по нашите географски ширини хич не се тачи, особено от засегнатите олигарси. И те активизираха говорителите си. Кой с каквито разполага –  , известни повече с ботокса си, отколкото с журналистическите си успехи или пък  , мечтаещи за пост я в политиката, я в тайните служби. Няма значение от това кой говори, стига да казва правилните за олигарсите неща, нали? А да, за малко да забравим и един особен герой, който изпълзя наприпек в последните дни.   и същевременно редовен гост на забегналия банкер Цветан Василев. Този силует обикаля по ТВ студиа и с наведен поглед тихичко нарежда мантарата, че Василев и Гебрев били врагове през 90-те години и затова нямало какво да ги събере днес. Дори един военен завод за стотици милиони? Този въпрос никой не го задава, защото не е удобен. Боде и ръчка, където не трябва. Пък в тия времена на „новичок“, знае ли човек, какво може да му с е случи, нали? Иначе, ако трябва да погледнем реалистично на случилото се през последната седмица, ще трябва да заявим, че от цялата тая боза, която се изля, вече нищо не е ясно. Фактите са малко, и не всички са доказуеми. Знаем само, че ако у нас наистина има случай на отравяне с „новичок“, това е страшно. Както е страшен и факта, че на родна земя са се помотали едни руснаци с фалшиви самоличности, за които британските власти явно имат сериозни основания да смятат, че се занимават с разчистване на неудобни пионки в геополитически игри за напреднали. И това трябва да се разследва – сериозно, задълболено, а резултатите да бъдат обявявани публично и бързо. За да не остава едно усещане, че нещо се крие и че нещо се замита. Защото благодарение на мълчанието в продължение на години, у нас се народиха подобни туморни образувания като олигарсите-издатели, които смятат, че могат дирижират дневния ред на обществото и да отстрелват неудобните,  . Зависи от поставената цел на задкулисните играчи, а от тренда на мейнстрийма. (Който според едни стенограми от АРГО-гейт се държал от Иво Прокопиев, ама и на това не трябва да вярваме, нищо, че розобузкото от Разград сам си го призна. Той и други неща е признавал, пък все още е посочва с провинциално пръстче по стар ченгеджийски маниер кой трябва да бъде „ударен“. )  ", "date": "2019.02.16", "title": "Казачок с Новичок – или как да изкараме Пеевски виновен за всичко (ОБЗОР)"}
{"url": "https://www.monitor.bg:443/bg/a/view/zarazenijat-s-morbili-27-godishen-myj-e-v-kritichno-systojanie-157402", "text": "Критично е състоянието на 27-годишният мъж, който вчера сутринта сам пристигна в благоевградската болница със симптоми на заразен с морбили. Той е от Разлог, но работел в Италия и с дълбока кашлица и висока температура е бил настанен в инфекциозно отделение на благоевградската болница. Състоянието му се влошило тази нощ и болният е бил преместен в отделението по реанимация.    Д-р Веселка Момчева от отдел „Надзор на заразните болести” към РЗИ – Благоевград информира, че болните деца  са в стабилно състояние, Вчера стана ясно, че вътрешноболнична инфекция е причина за случаите на морбили в Разлог. Почти всички заразени деца са лежали в детското отделение на болницата в  Разлог, където са имали контакт с вируса. Настанени за лечение са 21, а за 11 е потвърдено че става въпрос за морбили, за другите ще е ясно в понеделник, поясни д-р Момчева.    Продължава лечението и наблюдението им, каза тази сутрин д-р Лъчезар Панчев от болница „Св. Анна”. Той уточни, че не е потвърдено, дали и петте деца са болни от морбили, очаква се това да стане ясно в понеделник.    Не е чак толкова обезпокоителен този случай на заразени с морбили, но той е едно звънче, че се сблъскваме с проблем, който има решение – ваксини, коментира в предаването „Тази събота” епидемиологът проф. Мира Кожухарова. По думите ѝ вина за отказа на родителите да ваксинират децата си имат и лекарите. Подготовката по имунопрофилактика е много важна, а се подценява при обучението на студентите по медицина, уточни. епидемиологът.    Ваксината срещу морбили се бие първо на 13 месеца и после на 12-годишна възраст. Ако някой се съмнява, че няма втора ваксина, може да си постави, няма риска, ако се окаже трета, каза проф. Мира Кожухарова.", "date": "2019.02.16", "title": "Заразен с морбили 27-годишен мъж е в критично състояние"}
{"url": "https://www.monitor.bg:443/bg/a/view/kaji-da-na-rokljata-157369", "text": "Покрай Свети Валентин е бумът на предложенията за брак, което означава, че започва треската за търсене на перфектната сватбена рокля. За повода в София в началото на март за четвърти път врати ще отвори „Училище за булки“, където ще бъдат представени актуалните тенденции при роклите и аксесоарите. Специален гост на миналогодишното издание беше световноизвестинят американски дизайнер Тони Ментел, участник в риалити формата „Кажи „да” на роклята“. В това издание фитнес моделът Биляна Йотовска ще вкара бъдещите булки в топформа, а коафьорът Вили Боршукова ще ги съветва за прическите им. Организаторката на училището за булки Емилия Куркутиади издаде специално пред „Монитор“ с какви облекла и аксесоари трябва да се разходят до олтара булките тази година: - Българските младоженки вече са в крак с булчинските модни тенденции. Трендът е подчинен на лекотата. Преобладават изчистени модели, изработени от микадо и естествена коприна. Дантелите са изцяло памучни, загатнати в долната част на полата и покрити с тюл. Кройките са тип „русалка”. През този сезон водещ е сексапилът, изразен чрез нежни дълбоки деколтета и гол гръб. Запазена е и класическата линия на роклите тип „принцеса”, които залагат на пищността с дантела в горната част и изчистена въздушна пола от сатен или лек тюл. Най-актуална за този сватбен сезон е етажираната кройка, която създава фееричен обем. През 2019-а дизайнерите пришиват ръчно скъпоценни и полускъпоценни камъни върху плата, придавайки им тайнствеността на геометрията или обаянието на флоралните мотиви. Най-разпространеният А-силует е по-затворен, дантелата е „татуирана”, а материите са по-нежни. Блясъкът се създава от хиляди минипайети, пришити към ръчно бродираните дантели. - Снежнобялата рокля е мит. Сякаш нейният сезон отмина. В последните една-две години забелязвам, че няма чисто бели рокли. Световно признатите дизайнери почти не предлагат такива. Тенденциите са да възприемаме визуално заобикалящата ни среда. А белите рокли не изглеждат добре нито на снимка, нито върху кожата на младоженката. Най-близо до бялото е цветът „слонова кост”. Той е и най-предпочитан. Фаворитите сред младоженките са топло бяло, цвят шампанско, бадем, пясък, цвят „цъфнала череша”. - Тук изборът е оставен изцяло на свободата и въображението на бъдещата булка. Някои предпочитат да стигнат до олтара без воал, за други е задължителен. Красотата на воала пък се крие в неговата дължина. - Един от най-търсените аксесоари е жартиерът. Всички фиби и гребени, инкрустирани с камъни, цветя в косите, чанти и обувки са задължителни в цялостната визия на съвременната булка. Трендът са изчистените форми в аксесоарите, но пищността в косите компенсира отсъствието им.", "date": "2019.02.16", "title": "Кажи „да“ на роклята"}
{"url": "https://www.monitor.bg:443/bg/a/view/s-15-na-sto-skochi-licenziranata-muzika-po-krychmite-157382", "text": "Пик в събираемостта на отчисления от лицензирането на музика в търговски и туристически обекти отбеляза сдружението за колективно управление на авторски права „Музикаутор“ през 2018 г. Близо 1,14 млн. лв. е събрала организацията от ресторантьори, собственици на кафенета, дискотеки, фризьорски салони, магазини и т.н., в които звучат песни през отминалите 12 месеца. Ръстът в средствата, които отиват за композитори, аранжори и текстописци, се равнява на 15% в сравнение с 2017-а, като той е 10 пъти по-голям от този за периода 2016 - 2017 г. Нещо повече, според годишните отчети на сдружението, миналата година са събрани най-много отчисления от лицензиране на търговски обекти за последните поне седем години. „Очакваме сериозен ръст и през тази година, което е напълно обосновано. Пазарът е много голям и заради редица несъвършенства на старата законова рамка, както и заради липсата на реален контрол ползвателите не уреждаха правата си при ползването на музика“, коментираха пред „Монитор“ от „Музикаутор“. Промени в Закона за авторското право и сродните му права (ЗАПСП) на търговски и туристически обекти. Те бяха приети още през месец март миналата година, но влязоха в сила едва със старта на 2019 г. Така освен експерти от Министерството на културата право да проверяват за заплатен лиценз за излъчваната музика на терена на заведенията имат вече и общински инспектори. Тяхната функция се състои в това наред с други документи при проверки да изискват от ресторантьорите и доказателство за уреждане на авторски и сродни права за песни. Те не следят обаче за изпълнявания репертоар. Това означава, че даден собственик на заведение може да е сключил договор с независимо дружество за управление на права, което предлага набор от 1000 рок песни например, но да пуска в обекта си и други парчета. Контролът относно репертоара е все още в ръцете единствено на Министерството на културата. Това е и причината да има разлика в размера на глобите. При установено нарушение от МК санкциите могат да достигат до 20 000 лв. Общинските инспектори могат да глобят ресторантьорите с от 2000 до 10 000 лв. Най-често срещаните грешки от страна на собствениците на търговски обекти е именно тази – да сключат договор с независимо дружество за управление на права, но да използват по-голям репертоар от този, за който са заплатили. „В много от случаите това води до допълнителни разходи за ползвателите, както за съдебни разноски, така и за обезщетение на сдружението за увреждане правата на представляваните автори. До този момент „Музикаутор“ няма нито едно окончателно загубено дело, като в 34% от делата са сключени извънсъдебни споразумения и вече са изплатени съответните обезщетения“, уточняват още от дружеството, което от своя страна също, заедно със своите сътрудници, проверява по различни ресторанти и т.н. дали е използван негов репертоар. „От началото на кампанията само За тази година планираме много повече, като разширяваме географията в цялата страна“, предупреждават още от организацията. Друг проблем, който може да стои на дневен ред пред собствениците на търговски обекти, на чиято територия звучи музика, е сключването на договор с нерегламентирано независимо дружество за управление на права. Заради това от МК уточняват, че е хубаво преди подписването на подобен документ ресторантьорите да проверят дали фирмата фигурира в регистъра на министерството. Към момента заявления за получаване на статут на „независими дружества за управление на права“ са подали 8 лица. На практика към момента експертите на МК са в От средата на миналия месец са инспектирани 49 обекта в Банско, София и Боровец. Още след приемането на промените в ЗАПСП сдруженията „Музикаутор“ и „Профон“ стартираха обучителни семинари в различни общини с цел запознаването на общинските експерти със сферата, като към момента подобни срещи са проведени в градове като Варна, Велинград, Враца, Кюстендил, Стара Загора, Русе, Шумен и Силистра. Предстои да бъдат организирани още такива и в други населени места. Въпреки това проверка на „Монитор“ показва, че голяма част от общините все още не са започнали въпросните проверки. В община Бургас например все още няма изградена структура съгласно новите промени. Съответно до момента не упражнява такъв контрол. Тепърва темата стои на дневен ред, но все още няма яснота и по въпроса кое звено ще поеме тази дейност и колко инспектори ще бъдат назначени или обучени. В Пловдив проверките също още не са започнали, докато в Стара Загора се подготвя заповед на кмета Живко Тодоров за упълномощаването на един или двама служители от звеното „Наеми и рекламна дейност“, които да проверяват търговските заведения за наличен лиценз за музиката. Те обаче не са преминавали през обучение. „Необходимо е време, за да заработи системата, но при срещите ни с местните инспектори виждаме, че те са готови да спазят изискването на закона. Подготвят се необходимите заповеди, процедури, обучават се служителите. Още повече че половината от събраните пари от санкции остават в бюджета на общините“, уточняват още от „Музикаутор“.", "date": "2019.02.16", "title": "С 15 на сто скочи лицензираната музика по кръчмите (ТЕМАТА)"}
{"url": "https://www.monitor.bg:443/bg/a/view/vesela-babinova-momicheto-koeto-sbydva-chudesa-157351", "text": "Срещаме се с пленителната актриса Весела Бабинова в кратката пауза между завръщането й от дълъг уикенд в Мадрид и подновяването на репетициите за новия спектакъл на Явор Гърдев в Малък градски театър „Зад канала“. Веси е завършила испанска гимназия и е организирала мини-пътешествието по женски, със своя съученичка, за да посетят друга тяхна приятелка от класа, която от десетина години е на „ти“ с тънкостите на данъчното право в страната на Сервантес. „Мадрид е страхотен! Когато пристигнах за пръв път там, беше септември, но денят приличаше на летен. Слязох от влака и ме посрещнаха тълпи от хора, глъч, топлина... Имах чувството, че вече съм била на това място“, припомня си тя. Не само Мадрид приветства жарко младата звезда на родното кино и сцена. Почти няма човек в театъра, който да не изпитва слабост към нея, отбелязва озвучителят в МГТ „Зад канала“ Сибин Златарев, братът на Кака Лара, в едно радиопредаване. Колежка актриса, на която Весела предрича хубавите неща, чакащи я зад ъгъла в личния и професионалния й живот, пък я оприличава на кристално лебедче, откакто те са се случили. Героините й в „Нощна пеперуда“, „Чиста къща“, „Лив Щайн“ я представят като същество, което сбъдва чудеса; с вътрешния си огън тя сякаш озарява всички наоколо. „Може би както казва майка ми. Просто съм весел човек. Естествено, имам си своите дупки и пропадания, невинаги съм ухилена до ушите, но съм преобладаващо радостен индивид“, казва актрисата. А за чудесата, които я спохождат понякога, дава за пример как режисьорът Явор Гърдев я е избрал за първата й главна роля в негов проект, в „Нощна пеперуда“ от Пьотр Гладилин в Народния. „Много исках да участвам в негов спектакъл, защото бях гледала предишните му още от студентка І курс. Силно си бях пожелала да работя с него и всеки ден мислено си го повтарях. И когато това наистина стана, бях в шок“, признава възпитаничката на проф. Пламен Марков в НАТФИЗ. Почти същото е усещането й и когато я „кастват“ за сериала „Денят на бащата“, чиито първи и втори епизод ще бъдат излъчени на 18 и 19 февруари от 22 ч. по БНТ. Макар да изглежда твърде млада, за да изиграе „отчаяната съпруга“ на Захари Бахаров, от екипа, колкото и да й се струва невероятно, се спират точно на нея. „За мен е важно да подбирам нещата, които правя, не се съгласявам на всичко. Не защото съм твърде придирчива или капризна, а просто защото ми се иска да съм вярна на вкуса си, да не припкам навсякъде само и само за да присъствам“, обяснява Весела Бабинова. От дистанцията на времето тя все пак не може да не си дава сметка, че сполуките й са „подработени“ чудеса, заслужени с усърдие и постоянство. „Още в първия снимачен ден имахме крайна и тежка сцена, трябваше веднага да нагазим в дълбокото. Но Захари е страхотен партньор и няма как да не ти се получат нещата и на теб. В театъра съм се нагледала на „солисти“: искат те да направят впечатление и забравят, че има и други около тях, а отстрани това си личи“, споделя някои чисто зрителски впечатления Веси. Двамата с Бахаров явно са защитавали своите персонажи бурно и всеотдайно, защото в един момент дори техническите служби към филма се разделят: едни са на страната на нейната Калина, други – на неговия Димо. Весела е убедена, че има смисъл тази история да бъде чута, тъй като засяга важна тема – отношенията между родителите и съдбата на децата в разпадащи се семейства. „Хората понякога много лесно посочват с показалеца кой за какво е виновен, но не могат да влязат в чуждите сърце и душа, в чуждата ситуация, така че нека не бързат да съдят. В „Денят на бащата“ всеки герой е прав за себе си, няма добро и лошо ченге. Ще видите, че това не е нито „Крамър срещу Крамър“, нито „Нелюбов“ на Звягинцев“, категорична е актрисата. Когато снимат уж цивилизованата раздяла на Калина и Димо в кучешкия парк при музея „Земята и хората“, след своето „Хайде, чао“ Весела тръгва надолу по хълма и камерата я фиксира в гръб. „Щом се обърнах да погледна към него, от някакво огромно дърво и почнаха да грачат. Това да си го бяхме поръчали, нямаше да стане толкова добре“, разказва г-ца Бабинова за едно от привичните чудеса, които я съпътстват в работата по филма на Павел Веснаков. Друго от тях е свързано с партньорството й с малкия Патрик Шон Хесън, дете от смесен брак между българка и австралиец, което в лентата е неин и на Захари син. „Не е просто детето, за което се говори в трето лице, той има роля и се справя отлично. Мисля, че ще скрие доста шапки. Изградихме страхотна връзка, майка му ми каза, че истински се е привързал към мене. Поначало аз доста се разбирам с хлапетата, имам две племеннички близначки, които си ме обожават, понеже им вървя по акъла“, не крие Веселка. Във „Вездесъщият“ – последното бг предложение за чуждоезичния „Оскар“, актрисата бе в съвсем различен тип роля. Твърди, че голите кадри не са я уплашили, защото реално е била по монокини и нито ще е първата, нито последната в тоя вид на екрана. „С Велислав Павлов си станахме приятели от раз. И на него му беше малко притеснено и взаимно си давахме кураж, че всичко ще е наред и няма от какво толкова да се боим“, споменава с признателност колегата си тя. А натрапчивото усещане, че е следена, си е останало на снимачната площадка. „Извинявай, но щом някои всеки ден пускат във Фейсбук какво ядат, къде спортуват, с кого излизат, значи доброволно си показват целия живот“, коментира тя. Миналата седмицата Весела Бабинова получи номинация за награда „Икар“ от Съюза на артистите за няколкото поддържащи образа, които изгражда в документалния спектакъл на Неда Соколовска „Поп-фолк хроники: Бели птици и куршуми“ в МГТ. За режисьорката казва: „Тя е много смела, че посегна към тази тема, защото е ясно, че особено в нашите среди, когато се каже „чалга“, това моментално е обида. За мен процесът беше изключително любопитен и ценен, даде ми отговор на много въпроси. Не съм участвала въпреки себе си“. Всички интервюта в тъканта на текста са автентични, актьорите сами са ги записвали, намирали са съответните хора от мутренския антураж и чалготеките чрез познат на познат на познат... „Имаше истории, които слушахме буквално с отворена уста: как са хвърляли куфари с пари по кръчмите, как са мели банкноти, защото не са могли да ги поберат в джобове и чанти, как, за да пробият в тоя бранш, някои са били готови на всичко, даже да ги направят на най-големия парцал – неща, от които те побиват тръпки“, доверява талантливата актриса и продължава: „Родителите ми много се смяха, когато гледаха спектакъла, но баща ми каза, че е имало и моменти, в които му е ставало супертъжно. Защото именно заради тая обстановка в България и 4-5 години ни нямаше тук... Заради пропастта между беднотията и хората, които се къпят в пари. В постановката има реплика „Викахме, викахме по площадите и се надявахме, и вярвахме в свободата, и...изведнъж мечтите ни станаха на 52. Така се случи и с надеждите на нашите родители...“. Сега Весела отново репетира с режисьора Явор Гърдев в театър „Зад канала“: в „Празникът“ – сценична адаптация на британеца Дейвид Елдридж по датския филм Festen на Томас Винтерберг от 1998 г. Редом с нея са Иван Бърнев, Бойко Кръстанов, Мак Маринов, а премиерата ще е на 30 март. Героините, които Бабинова извая с Явор, се държат с години: и преродилият се в девойка Коля Лебедушкин от „Нощна пеперуда“, и Офелия от „Хамлет“, сигурно доста сезони ще навърти и нейното момиче в „Пияните“. С времето те сигурно са се променили, защото и тя не е същата: „По-смела съм, но се стремя да не бързам в преценката си за другите, да не ги съдя. Научих се да не правя компромиси със себе си – знам, че ако направя, после на мен ще ми е гадно“, казва. Открила е любовта в доскоро най-добрия си приятел сред актьорите – връзка, в която компромиси не са нужни, защото близостта е закалена в годините. Няма от какво да се оплаче. Ако някой я чуе да се оплаква, нека я разтърси, че да се опомни... Но едва ли ще се наложи. Весела си е Весела.  ", "date": "2019.02.16", "title": "Весела Бабинова – момичето, което сбъдва чудеса"}
{"url": "https://www.monitor.bg:443/bg/a/view/kynchovcite-ot-lukanov-do-sociolozi-na-povikvane-157380", "text": "Пътят на социолозите Андрей Райчев и Кънчо Стойчев, станали известни в обществото като Кънчовците от бившия премиер Андрей Луканов до настоящите им милиони и статута на „социолози на повикване“ проследява най-новият документален филм на „Канал 3“. Премиерата на лентата „Социолози на повикване“ ще е утре от 16 часа в ефира на телевизията, съобщиха оттам. Във филма се разказва как науката социология е превърната у нас в доходоносен бизнес, а за Стойчев и Райчев – в бизнес за милиони. От телевизията анонсират, че освен интервюта с колеги на Кънчовците, зрителите ще могат да видят и голф-комплекса им в Балчик, имението в Мелник, което е една от най-новите придобивки за Стойчев, както и още много други имоти, придобити покрай \"научно-приложната им дейност\".", "date": "2019.02.16", "title": "Кънчовците – от Луканов до „социолози на повикване“"}
{"url": "https://www.monitor.bg:443/bg/a/view/vinagi-presni-zelenchuci-u-doma-s-o-garden-smart-157403", "text": "Живущите във все по-гъсто населените градове, често нямат възможността да имат собствена градина, в която да отглеждат плодове и зеленчуци. Съществуват редица нововъведения в областта на вътрешното отглеждане, но представената миналата година OGarden е малко по-различна, като растенията са във въртящо се колело със светлина в центъра. Новата версия на градината за хола OGarden Smart, е с подобрен дизайн. Във версията от второ поколение могат да се отглеждат до 90 растения, като листни зеленчуци, билки, чери домати, бейби чушки, ягоди и ядливи цветя. В светещото колело има място за 60 растения, докато в шкафа с LED осветление отдолу, може да се отглеждат още 30. Превръщането на дома в градина, започва с предоставяните от фирмата саксии със семена, които се поставят в шкафа под колелото и OGarden Smart се включи от бутона. Ако потребителя не харесва предлаганите растения, може да си вземе пакет почва и да засее желаните от него. Създателите на OGarden Smart твърдят, че притежателите на вътрешната градина ще намалят значително разходите си за пазар, докато се наслаждават на пресни, органични плодове и зеленчуци през цялата година, без да замърсяват околната среда с още пластмасови опаковки. OGarden Smart System включва устройството, семена и някои зеленчуци, за да начало, на цена от около € 487. При успех на кампанията, доставките се очаква да започнат през май.  ", "date": "2019.02.16", "title": "Винаги пресни зеленчуци у дома с OGarden Smart"}
{"url": "https://www.monitor.bg:443/bg/a/view/zapochna-lov-neredovni-tyrgovci-na-martenici-157404", "text": "Столичният инспекторат започна проверки на търговците на мартеници, съобщи БНТ. Следи се дали имат разрешителни и дали са спазили квадратурата, за която са платили. Всеки район на София определя допълнителни места за продажба на мартеници, картички и валентинки от 9-ти февруари до 9-ти март. На 13 търговци вече са съставени актове, защото са започнали с продажбите няколко дни преди обявената дата.", "date": "2019.02.16", "title": "Започна лов на нередовни търговци на мартеници"}
{"url": "https://www.monitor.bg:443/bg/a/view/vlak-s-propan-butan-derajlira-kraj-plovdiv-157390", "text": "От 04.15 часа е преустановено е движението на влаковете между Пловдив и Филипово (направление Пловдив-Карлово). Причината е дерайлиране на първите три вагона на товарна композиция на частен жп превозвач в гара Пловдив. Това съобщиха от пресцентъра на НКЖИ. Влакът е превозвал 2100 тона газ пропан бутан в 25 вагона от Сърбия за Гара Разпределителна в Пловдив. Вероятно счупен език на стрелката е причината за инцидента, каза управителят на Булмаркет Петър Ганев. Няма пострадали, няма жертви. Тримата машинисти са добре, каза Ганев. Екипи на Национална компания \"Железопътна инфраструктура“ са на място и са предприети незабавни аварийно–възстановителни дейности за осигуряване на проходимост на жп трасето. Назначена е комисия за разследване, която ще установи причините за инцидента. Направена е организация за обслужване на пътниците от засегнатите влакове. Движението между Пловдив и Тодор Каблешков в момента се осъществява само по път 1, което може да доведе до нарушаване на графика за движение на влаковете и малки закъснения по направлението Пловдив-София.", "date": "2019.02.16", "title": "Влак с пропан бутан дерайлира край Пловдив, разминахме се с второ Хитрино,"}
{"url": "https://www.monitor.bg:443/bg/a/view/cvetan-cetanov-iska-majoritarna-sistema-157397", "text": "Имаше 4 теми, които бяха много важни за ДПС на съседанието на Народното събрание, на което депутатите гласуваха за поправки в Изборния кодекс, каза в ефира на Нова тв Цветан Цетанов. Сред тях са майчиният език, уседналостта, за да могат на Европеските избори да гласуват и българските граждани в Турция, както и преференцията. „Знаете, че преди година-две се направи възможността да има много облекчена процедура за инициативни комитети и за всички онези, които искат да участват мажоритарно във всички избори“, казва Цветанов. той уточнява, че държи преференцията да остане, но в политиката има консенсус, който трябва да бъде постигнат. „НФСБ също искат преференциите да не участват в решаването на вота“, допълва той. „Най-лесно е да кажем това е червена линия, ние не можем да я преминем“, смята Цветанов, но това може да доведе до проблеми в правителството. „ГЕРБ и ДПС имат някакво съглашателство. Да, има теми, по които намираме консенсус и пресечни точки. Давам за пример инвестиционнния разход на българската армия и възлагането на мандат на българското правителство, за да започне преговори със САЩ за закупуването на F-16. Това е утвърждаване на евроатлантическите цели и ценности“, казва Цветанов. „В България има политическа система за гласуване и това е пропорционална“, допълва той. „Аз искам да има мажоритарна система, защото ПП ГЕРБ е единстената, която участва активно в дебата с гражданите и има обратна връзка с тях“, смята Цветанов.", "date": "2019.02.16", "title": "Цветан Цетанов иска мажоритарна система"}
{"url": "https://www.monitor.bg:443/bg/a/view/v-makedonija-osuetiha-teror-na-isljamska-dyrjava-157391", "text": "В Македония е било осуетено терористично нападение, планирано от привърженици на групировката \"Ислямска държава\", съобщи вътрешното министерство, цитирано от Франс прес и Ройтерс. След обмен на информация с партньорски държави за \"потенциални планове и намерения за извършване на терористична проява на територията\" на страната, вътрешното министерство е започнало операция по идентифициране на организаторите и потенциалните извършители, се казва в изявление на министерството. Полицията е претърсила помещения в редица населени места и е конфискувала предмети и устройства, които биха могли да се използват за нападение. Посолството на САЩ в Скопие издаде предупреждение към пътуващите в Македония американци за \"повишен риск от терористични нападения, вдъхновени от екстремистка идеология\".", "date": "2019.02.16", "title": "В Македония осуетиха терор на \"Ислямска държава\""}
{"url": "https://www.monitor.bg:443/bg/a/view/uvolnen-rabotnik-stana-masov-ubiec-v-sa-sht-157392", "text": "Мъж застреля с пистолет петима цивилни и рани шестима души - петима полицаи и един цивилен в индустриална зона на град Аурора, щата Илинойс, преди да бъде застрелян от полицията, предаде Ройтерс, цитирайки местната полиция. Ранените не са с опасност за живота. Нападателят е 45-годишният Гари Мартин. Вчера той е бил уволнен от фирмата за производство на вентили и друго индустриално оборудване \"Хенри Прат\", където е работил 15 години. Стрелбата е станала в склад на компанията в Аурора, който се намира на 65 км западно от Чикаго.", "date": "2019.02.16", "title": "Уволнен работник стана масов убиец в САЩ"}
{"url": "https://www.monitor.bg:443/bg/a/view/britanskijat-ministyr-na-otbranata-poiska-rusija-da-spre-i-da-pregovarja-157394", "text": "Британският министър на отбраната Гавин Уилямсън обвини Русия, че \"се опитва да вкара Запада в нова надпревара във въоръжаването\", каквато той не иска. В изказване на Мюнхенската конференция по сигурността вчера Уилямсън призова Москва да постави ново начало на отношенията си със западните страни посредством диалог, предаде Ройтерс. Агенцията отбелязва, че в първото си участие в ежегодния форум Уилямсън е говорил с войнствен тон за поведението на Русия. В същото време той предложи на Москва \"различен тип отношения\". \"НАТО е по-важна днес, защото един стар противник отново е много сериозно в играта\", каза британският министър на отбраната. Той добави, че Русия \"се опитва да вкара Запада в нова надпревара във въоръжаването, от каквато той просто не е заинтересован и не иска, правейки света по-малко сигурно място\". В началото на този месец Русия се оттегли от Договора за ликвидиране на ракетите със среден и малък обсег, след като САЩ обявиха, че се ще оттеглят до 6 месеца от датиращото от края на Студената война споразумение, ако тя не спре да го нарушава, припомня Ройтерс. Очаква се руският министър на външните работи Сергей Лавров да говори на конференцията в Мюнхен днес. Тогава Лавров ще има възможност да отговори на Уилямсън. В редки публични коментари, директорът на британското външно разузнаване Ми-6 Алекс Йънгър каза в Мюнхен, че \"Русия любопитно се чувства заплашена от качеството на западните институции и западните съюзи\". \"Даваме им наистина, наистина ясно да разберат, че каквото и да се опитват да постигнат с тази съгласувана кампания на прикрити и открити действия за принизяване на качеството на нашите институции и съюзи, тя няма да проработи\", заяви той.", "date": "2019.02.16", "title": "Британският министър на отбраната поиска Русия да спре и да преговаря"}
{"url": "https://www.monitor.bg:443/bg/a/view/trymp-pohvali-kitaj-za-smyrtno-nakazanie-za-narkotrafikanti-157395", "text": "Американският президент Доналд Тръмп похвали Китай за налагането на смъртно наказание за наркотрафиканти и намекна, че САЩ имат интерес да направят същото за справяне с този проблем, предаде АФП. В Китай наркотрафикантите се наказват с нещо, което се нарича смъртно наказание. Нашите наркотрафиканти пък получават въпроса \"а защо не глоба?\", каза иронично Тръмп пред журналисти в Белия дом. \"Така че, ако искаме да сме интелигентни, можем да бъдем. Може да спрем проблема с наркотиците. Можем да му сложим край много по-бързо, отколкото се смята\", добави Тръмп. Американският президент разказа, че в разговор с китайския си колега Си Цзинпин го попитал: \"Вие сте 1,4 милиарда души, как така нямате проблеми с наркотиците?\" На това по думите на Тръмп Си отвърнал, че нямат такива проблеми, защото наркотрафикантите получават смъртно наказание. \"Край на проблема\", заключи американският президент.", "date": "2019.02.16", "title": "Тръмп похвали Китай за смъртно наказание за наркотрафиканти"}
{"url": "https://www.monitor.bg:443/bg/a/view/iskat-naj-malko-19-godini-zatvor-za-bivshija-shef-na-shtaba-na-trymp-pol-manafort-157393", "text": "Американският специален прокурор Робърт Мълър, който води разследването за предполагаема намеса на Русия в президентските избори в САЩ през 2016 г., поиска най-малко 19 и половина години затвор за бившия ръководител на предизборния щаб на Доналд Тръмп Пол Манафорт, предадоха световните агенции. През август жури в щата Вирджиния повдигна на 69-годишния Манафорт обвинения за осем финансови престъпления, включително банкови и данъчни измами. Американският специален прокурор поиска между 19 и половина години и 24 и половина години затвор за бившия шеф на предизборния щаб на президента. \"В крайна сметка, Манафорт е действал повече от едно десетилетие все едно е над закона и е лишил федералното правителство и различни финансови институции от милиони долари\", пише офисът на Мълър в 26-странична препоръка за присъдата. Политическият консултант и лобист, който оглавяваше предизборния щаб на Тръмп в продължение на два месеца, бе първият човек, на когото специалният прокурор повдигна обвинения. По-рано тази седмица федерален съдия обяви, че Манафорт, че умишлено е лъгал ФБР и съдебното жури. Присъдата срещу бившия шеф на предизборната кампания на Тръмп ще бъде произнесена на 13 март.", "date": "2019.02.16", "title": "Искат най-малко 19 години затвор за бившия шеф на щаба на Тръмп Пол Манафорт"}
{"url": "https://www.monitor.bg:443/bg/a/view/hristo-mutafchiev-predsedatel-na-syuza-na-artistite-mechtaja-da-uvelichim-s-50-zaplatite-v-teatrite-157354", "text": "Научих се да се смея над себе си – самоиронията е силно оръжие, казва именитият актьор в интервю пред \"Монитор\". - Изминалата година беше изключително трудна за оценяване – не толкова наситена с гръмки събития, но пък изпълнена с много качествен театър. Ако по-миналата година у нас като топовен изстрел отново се появиха Галин Стоев, Иван Пантелеев – безспорни имена, които дълги години не работеха и не правеха театър в България, то миналата изобилстваше с интересен и добър театър. От тая гледна точка на професионалистите в комисията със сигурност не им е било никак лесно. Може би средата вече е такава. Така да се каже, „пасовете в центъра на терена“ са все по-точни. - На тях със сигурност им е по-лесно, защото ние вече сме определили по някакъв начин театралната картина. Но ние не се конкурираме с Аскеерите, както и те с нас. Напротив, имаме възможност да работим заедно и да си помагаме и по отношение на партньорите, и при определянето на вкуса на публиката към носителите на съответните награди. Така че и Икарите, и Аскеерите си тежат на своето място. - Променила се е безспорно, най-малкото защото имаме нов модел на финансиране, което от своя страна предполага и подтиква театрите да работят все по-интензивно и да търсят все по-интересни текстове, които да предлагат на публиката. Реално погледнато, театралната публика в България не е много и поради факта, че пазарът е стеснен, тя непрекъснато иска нещо ново. Театрите се надпреварват да изваждат повече и повече спектакли, но и критериите вече са доста високи, търсят се по-интригуващи пиеси, различни, още неомръзнали театрални имена, което преди 10 години не беше така, смея да го твърдя със сигурност. В момента тенденцията е да се търсят нови творчески и актьорски имена, да се налагат все по-млади хора, което аз намирам за много положителен белег в театъра. - Искам да поздравя Министерството на културата за тази политиката да залага търсенето си на по-млади имена, защото театралната картина на директорите вече е доста „уморена“ в цяла България. Повечето от новите директори са с тежка задача – да извадят театрите от дефицита, в които са влезли, и да започнат да трупат положителен баланс. Мога веднага да спомена Биляна Петрова, която застана начело на Ловешкия театър – тя търси любопитни предизвикателства и мисля, че започна и да ги открива. Друго ново име е Петко Койчев, директорът на Габровския театър – младо момче, което има доста интересни идеи за развитието му. Габровският театър е с традиции, но в последно време беше оставен леко по течението на р. Янтра. С Койчев ми се струва, че започна да се връща към моста на Рачо Ковача и да работи в по-съвременен дух. Това ще се случи, аз съм убеден. Ново име като директор на Благоевградския театър е режисьорката Маргарита Мачева, която е с може би най-трудната задача – да го извади от изключително тежкия дефицит, „завещан“ от некадърното и безочливо ръководство на директора, спечелил конкурса преди нея. В Пазарджишкия театър дойде Григор Антонов, чиято работа е малко по-лесна, защото е в равно поле, където бурите и ветровете са по-малко, метафорично казано, и смятам, че той ще се справи също. Димитър Кабаков с Казанлъшкия театър излиза от сферата на забвението с изключително стойностни заглавия и вярвам, че там също ще има добро развитие. Най-положителното е, че все повече млади хора започват да търсят причини да отидат в тези театри, което говори за подобаващото отношение на новите ръководства към тях. Ние от САБ като синдикална организация ще продължаваме да стоим зад гърба на колегите си и при очевадни и грозни нарушения на техните права ще се намесим и, ако трябва, ще скачаме и с бутонките. - Ние сме организация хибрид, която, освен че се грижи за синдикалната защита на нашите колеги, се бори и със социалните трудности, които всеки един от нас изпитва, работейки на театралните сцени в България. Там където държавата е абдикирала от своите функции, ние се опитваме да покриваме липсите и поради тая причина и здравният, и социалният ни фонд работят прекрасно. Помагаме на изключително много хора. Относно синдикалната и социалната защита – миналата година сключихме споразумение с БАРОК (Българска асоциация на работодателите в областта на културата) за 15% увеличение на заплатите, което беше приложено и увеличението вече е факт. Тази година с новото браншово споразумение, което преподписваме на всеки 2 години с КРИБ (Конфедерацията на работодателите и индустриалците в България) и синдикатите у нас – КТ „Подкрепа“ и КНСБ, добавяме още 15% и увеличението на заплатите, което реално започва да е в ход, надвишава 25%. Аз се гордея с това, защото по този начин бавно, но стабилно и сигурно стигаме до по-достойно заплащане за труда на колегите в цялата страна. Не правим разлика между София и провинция: наши членове могат да са всички, които имат желание, независимо къде се занимават с театър. Скоро, надявам се, колегите ми няма да се срамуват, че правят театър, и за тях ще е удоволствие да работят. Това е моята мечта и до края на мандата си аз ще се занимавам с осъществяването й. Така че в близките година и половина-две, поне с още 25% ако вдигнем заплатите, това са 50% увеличение за 4-годишен мандат, което никак не е малко, като се има предвид общият стандарт на живеене у нас. - Разбира се, всичко, което споменах, не може да стане без участието на държавата и ние водим непрекъснато разговори с МК и финансовите институциите, от които зависи. Ако ние като театрали сме повишили процентно приходите от театър в България и това е нашата част към бюджета на всеки един театър, държавата също трябва да внесе своята част, която, изразена в %, трябва да е около 15-20. Което реално означава, че субсидията към театрите трябва от 2,50 лв. за всеки спечелен лев трябва да стане поне 3,20-3,50 лв., за да може дялът на държавата също да допринесе за увеличаване на заплатите. Така разсъждавам аз и, ако греша, нека някой ме поправи. - Сценарият се пише от Милена Фучеджиева и нейна колежка, продуцент е Димитър Гочев, с когото сме работили по различни проекти. Представете си, че ще гледате нещо като „Откраднат живот“, само че няма да се разказва за доктори, а за пожарникари. Моята роля е на един лош чичко. Аз кога ли съм играл добър?! Когато бях Ромео, може би, въпреки че и там е спорно, защото тогава заклах Тибалт... Моят човек е акумулатор на сериозни събития в сериала и мисля, че ще се получи интересно. - Веднага мога да кажа: в момента съм бетон. Научих се да бъда търпелив и по-балансиран – ако това е победа, гордея се с нея. Има и нещо много интересно от чисто актьорска гледна точка. Преди инсулта аз бях едно от онези каучукови топчета, които, като ги удариш в земята, не знаеш къде ще отидат, колко пъти ще се върнат и как ще се ударят. Сега съм като медицинска топка – пак пълна с енергия, но и с тежест и твърдост: като я тупнеш, тя не подскача, остава на мястото си. Научих се да се смея над себе си. Разбрах защо е гениален Мариус Куркински: защото чувството му за самоирония е силно развито. И аз разбрах какво силно оръжие е автоиронията. - Каша от чувства! Аз съм човек, за когото няма нюанси между черното и бялото. Дори сивото за мен си е отделен цвят, не нюанс. Като човек, за когото черното е черно, а бялото бяло и не търся нюанса вътре, съм готов да се отдам на кашата, която искат да забъркат с мен хора с различно, нюансирано отношение към „обичам“ или „мразя“. В общи линии, не ми дреме...", "date": "2019.02.16", "title": "Христо Мутафчиев, председател на Съюза на артистите: Мечтая да увеличим с 50% заплатите в театрите"}
{"url": "https://www.monitor.bg:443/bg/a/view/v-pazardjik-povecheto-zavedenija-polzvat-nelegalno-muzika-157384", "text": "Повечето заведения в Пазарджишко ползват нелегално музика и не плащат за авторски и сродни права, както повелява Законът за авторското право и сродните му права. Диджеите масово не заплащат лиценз за възпроизвеждане на песните от плейлистите, признава пред „Монитор“ човек от бранша. „На вечер изкарвам едва 50 лв., а има и колеги, които работят за по 20-30 лв., особено в по-малките кръчми, където няма постоянни клиенти. Как да давам и пари на някоя фирма, която държи авторското право върху определени песни“, гневно коментира дисководещ в реномиран ресторант извън града. 561 лв. годишно дължат на авторите диджеите, като това им дава правото да направят до над 14 000 възпроизвеждания на песните върху избран от тях носител. В случай че правят ремикс, те трябва да уредят и т.нар. синхронизационни права със самите правоносители. За мнозина диджеи обаче сумата е непосилна, предвид смешните суми, които изкарват на вечер за озвучаване. От началото на годината дисководещ не знае да са правени проверки от инспектори в някоя община в региона. Общинските служители като че ли не искат да влизат в конфликти със собственици на заведения и диджеи и да искат документи - разрешителни и лицензи, дали дисководещият в съответния търговски обект си е уредил авторските права на музиката. Според диджея, пожелал анонимност, промените в Закона за авторското и сродните му права са престараване от страна на законодателите и могат да бъдат прилагани в по-хитовите и големи увеселителни заведения. В по-малките градове, където и стандартът на живот е по-нисък, и приходите са смешни, едва ли ще се търси ефект от прилагането на въпросния закон, допълва музикантът. Междувременно в средата на 2018 г. от „Музикаутор“ разкриха пред „Монитор“, че секторът на практика е непокрит, като по данни на изпълнителния директор на организацията Иван Димитров едва петима диджеи са уредили правата за музиката, която използват.", "date": "2019.02.16", "title": "В Пазарджик повечето заведения ползват нелегално музика"}
{"url": "https://www.monitor.bg:443/bg/a/view/tomislav-donchev-prez-2015-g-imashe-opiti-za-namesa-izborite-157396", "text": "През 2015 г. имаше опити за намеса в българските избори, както и опити за саботиране. Това беше поредица от злонамерени хакерски атаки на сайтовете на външно министерство, ЦИК и други. Това, в което не мога да съм толкова категоричен – кой стои зад тези атаки. Мога само да дам предположения, мога да имам хипотези, но съм сериозен човек, който работи с документи. Това заяви вицепремиерът Томислав Дончев в сутрешния блок на Би Ти Ви. \"Беше направено доста, за да се локализира източникът. Има данни кои хакерски групировки стоят зад атаката, но с коя държава са свързани те, не мога да кажа. Ние полагаме усилия всеки изборен процес да сме по-подготвени и по-защитени\", добави той. \"За мен победата в едни избори зависи от участието на качествени и стойностни кандидати, зависи от посланието\", каза още Дончев. \"С ДПС не сме управлявали, не сме били в коалиция. Но е факт, че има моменти, когато получаваме подкрепа от тях. Те имат ясно изразени позиции за външната политика, членство на България в ЕС - по тези теми също сме получавали подкрепа\", допълни той.", "date": "2019.02.16", "title": "Томислав Дончев: През 2015 г. имаше опити за намеса изборите"}
{"url": "https://www.monitor.bg:443/bg/a/view/izmamnici-iznudvat-vlogyri-s-jalbi-za-narusheno-avtorsko-pravo-157383", "text": "Сигналите за нарушено авторско право в YouTube се превърнаха в инструмент за рекет. За това сигнализираха двама влогъри, публикуващи свое съдържание на платформата. Схемата и при двамата е еднаква – потребител подава своеобразни жалби към сайта, че в два техни клипа е нарушено авторското му право. По думите на влогърите с имена Kenzo и ObbyRaidz в платформата, изнудвачът е заплашил, че ще подаде и трети сигнал срещу тях, ако не му заплатят между 75 и 400 долара. Според правилата на Google (YouTube е „дъщерен“ сайт) при трето оплакване на нарушени права срещу даден канал, същият е застрашен от изтриване. Въпреки че в крайна сметка (след подадени сигнали срещу анонимния изнудвач) неговият профил е изтрит, а клиповете на Kenzo и ObbyRaidz – възобновени, мнозина видяха в случая поредно несъвършенство в начина, по който платформата за видеосподеляне решава проблеми, свързани с интелектуалната собственост. Неотдавна друг потребител на YouTube се оплака, че е получил известие от сайта, че използва съдържание, обект на авторско право, след като публикувал свое произведение онлайн. Ролята на платформата да се промени – от арбитър в страна, носеща отговорност за каченото на нея съдържание. Това предвижда последно одобрение на текста на Директивата за авторско право в цифровия единен пазар в рамките на триалозите между Европейския парламент, Европейската комисия и Съвета на ЕС преди дни. Според законодателното предложение сайтовете, чието съдържание се генерира (и) от публиката, следва да положат усилия да лицензират всяка творба, която потребителите биха могли да публикуват на платформата им. В противен случай чрез филтри те ще трябва да проверяват дали дадено съдържание нарушава нечии авторски права и съответно да го премахнат, като ще трябва да работят и в посока на предотвратяване на порочната практика. Това е добра новина за по-голямата част от музикалната индустрия, по чиято инициатива основно се стигна до обсъждането на въпросните промени. Срещат се обаче и опасенията, че филтърът няма да може да разпознава с точност нарушаването на авторското право от използването на дадена творба за пародия например, както и че софтуерът може бъде използван и за други цели.", "date": "2019.02.16", "title": "Измамници изнудват влогъри с жалби за нарушено авторско право "}
