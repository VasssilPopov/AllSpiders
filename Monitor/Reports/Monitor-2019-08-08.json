{"url": "https://www.monitor.bg:443/bg/a/view/18-godishno-momche-zagina-na-vodna-pyrzalka-v-primorsko-172531", "text": "18-годишно момче загина при спускане от водна пързалка в аквапарка в Приморско. Това съобщиха от Областната дирекция на МВР-Бургас. Около 15.10 часа днес е получено съобщение за инцидент в аквапарка в града, при който тежко ранени са двама 18-годишни младежи. Констатирано е, че младежите пострадали при спускане по атракцията \"Цунами\". Единият се спускал с краката напред, а вторият с главата, като се срещнали и сблъскали в улея. Единият от младежите е от Стара Загора, вторият от село Кирилово, област Стара Загора. Откарани са с екип на \"Спешна помощ\" в болницата в Бургас. Младежът от село Кирилово, въпреки оказаната му медицинска помощ, е починал от нараняванията. Другият младеж след преглед е подписал декларация за отказ от хоспитализация и напуснал болницата. Към момента продължава огледа на местопроизшествието. Иззети са видеозаписи от камерите на аквапарка. Разпитват се свидетели на инцидента. Работата по случая продължава от служители на Районно управление \"Полиция\"- Приморско.", "date": "2019.08.08", "title": "18-годишно момче загина на водна пързалка в Приморско"}
{"url": "https://www.monitor.bg:443/bg/a/view/hvashtat-po-9-na-den-bez-trudov-dogovor-172527", "text": "Инспекторите по труда у нас ловят средно по 9 души на ден, които работят на черно. Констатираните нарушения относно полагане на труд без сключен писмен или регистриран в НАП трудов договор за периода януари-юли 2019 г. са 1813, съобщиха от Главна инспекция по труда пред „Монитор“. Броят на спипаните черноработници е с над 300 души по-голям спрямо същия период на миналата година, когато служителите без документ за назначаване са били общо 1486 души. Според Кодекса на труда работата без трудов договор се наказва За констатираните нарушения се предприемат принудителни административни мерки и се налагат административни наказания. Ръст се отчита и при нарушенията, свързани с изплащане на заплатите на работниците. Гафовете по отношение на начисляването и изплащането на възнагражденията са 5194, а за първите седем месеца на 2018-а са били 5101, сравниха от ГИТ. Въпреки че броят на нарушенията е почти идентичен, общата сума на установените забавени възнаграждения през тази година е почти двойно по-малка, тъй като все по-редки били случаите на забавяне на заплатите на персонала в цели предприятия. Практика е да се установяват единични случаи на неизплатени възнаграждения, както и непреведени последни заплати и обезщетения на служители с прекратени договори. Данните показват, че сумата на установените неизплатени възнаграждения през седемте месеца на 2019 г. е 9,1 млн. лв., докато за същия период през миналата година тя е била почти 19 млн. лв. Инспекцията по труда полага постоянни усилия да насочва ограничения човешки ресурс към най-рисковите обекти на контрол, както по отношение на изпълнението на трудовите правоотношения, така и по отношение безопасността и здравето при работа, уверяват от ГИТ. и изисквания за микроклимата – 51%, показват последните данни на КНСБ. Според тях на следващо място се нареждат работещите при наднормените нива на: шум (32%), физическото натоварване (20%), прах (12%) и химични агенти (9%). Причините за това са няколко, като на първо място е това, че все още значителна част от производственото оборудване в предприятията е старо, вследствие на което се влошават параметрите на работната среда по отношение на шум, вибрации и запрашеност. Планират се специални мерки, които гарантират засилен контрол в рискови по отношение прилагането на трудовото законодателство дейности, като строителство, селско стопанство. Планира се и мярка за превенция на недекларирания труд. Над 900 акта за трудови нарушения са съставили досега служителите от Областната инспекция по труда във Варна. От 389 проверки през юни, 180 от които в туризма, са констатирани общо около 1550 нарушения, от които към 850 са по безопасност на труда и по трудовоправни отношения и над 700 – по здравословните и безопасни условия на труд. Установени са и 40 случая на работа без трудов договор, но нито един от тях не е в сферата на туризма. Там заради слабия сезон дори има значителен спад на нарушенията, коментира шефът на трудовите инспектори в морската столица инж. Иван Иванов. Единствените проблеми са с единични случаи на неизплатени обезщетения или претенции на работници за заплати, уговорени с работодатели, които не са им ги изплатили. Няма обаче случаи, при които масово да не се изплаща заработеното. Преди началото на сезона има само 2 регистрирани случая на нерегламентирана работа на непълнолетни, но сега няма нито един, категоричен е инж. Иванов. 1138 разрешения е издала инспекцията за работа на непълнолетни през лятото.", "date": "2019.08.08", "title": " Хващат по 9 на ден без трудов договор"}
{"url": "https://www.monitor.bg:443/bg/a/view/ludogorec-machka-cska-s-tejka-ukrainska-misija-a-loko-pd-na-izhoda-na-liga-evropa-172530", "text": "\"Лудогорец\" на практика се класира за плейофната фаза на Лига Европа, след като разби с 5:0 уелския първенец ТНС в първи мач от третия квалификационен кръг на надпреварата. \"Орлите” не оставиха никакви съмнения, че са значително по-класният тим, като нито за момент не изпусна инициативата в двубоя. Райън Харингтън си отбеляза автогол за откриване на резултата, а след това последователно се разписаха Мавис Чибота, Джоди Лукоки, Клаудиу Кешерю и Козмин Моци. В Пловдив пък \"Локомотив\" (Пловдив) загуби от \"Страсбург\" с 0:1. Йосип Томашевич остави \"смърфовете\"с човек по-малко след червен картон в 10-ата минута, а в 11-ата Стефан Митрович откри резултата. Игра с ръка на Мартен в наказателното поле в 32-ата минута не бе санкционирана с дузпа за \"Локо\", а в 42-ата гол на Ален Ожболт бе отменен заради маркирана засада. ЦСКА от своя страна остави битката за плейофите за Украйна, където ще има тежката мисия да острани \"Зоря\" след 1:1 на \"Васил Левски\". Резултата откри Евандро в 13-ата минута, а 45-ата гостите изравниха. Атака отляво завърши с прострелно центриране по земя, Албентоса се хвърли на шпагат да го спре. Защитникът на червените първо затисна топката с тялото си, но след това и с ръката, което се оказа достатъчно за съдията да даде дузпа. Тя бе реализирана от Юрченко с шут по земя в дясната част на вратата..   ", "date": "2019.08.08", "title": "\"Лудогорец\" мачка, ЦСКА с тежка украинска мисия, а \"Локо\" (Пд) на изхода на Лига Европа"}
{"url": "https://www.monitor.bg:443/bg/a/view/slynchevo-i-goreshto-s-malki-iznenadi-v-petychnija-den-172532", "text": "Атмосферното налягане ще остане близко до средното за август - слабо ще се понижи. Днес ще е предимно слънчево, след обяд ще има временни увеличения на облачността, но само на изолирани места в западната половина от страната ще превали краткотрайно. Ще духа до умерен северозападен, в Източна България - югоизточен вятър. Горещо време с максимални температури между 32 и 37 градуса. Над Черноморието ще бъде слънчево, привечер ще има временни увеличения на облачността, но ще е почти без валежи. Ще духа слаб до умерен вятър от изток-югоизток. Максималните температури на въздуха ще са между 26-29 градуса, близки до температурата на морската вода. Вълнението на морето ще бъде 1-2 бала. Над планините ще бъде слънчево, около и след обяд ще има временни увеличения на облачността и на места в масивите от Западна България ще превали. Ще духа умерен северозападен вятър. Максимална температура на височина 1200 метра около 26 градуса, на 2000 метра - около 18 градуса.", "date": "2019.08.08", "title": "Слънчево и горещо с малки изненади в петъчния ден"}
{"url": "https://www.monitor.bg:443/bg/a/view/pusnaha-septemvrijskite-oferti-za-moreto-prez-avgust-172517", "text": "За да привлекат летовници, хотелите по родното Черноморие работят с цени, които обикновено се пускат края на август, след 25-ти, или в средата на септември, когато децата тръгват на училище и когато повече пакетните предложения приключват. Това каза изпълнителният директор на Националния борд по туризъм д-р Полина Карастоянова за „Монитор“. Цените на хотелите по родното Черноморие са под средноевропейските. В момента хотелиерите у нас предлагат оферти, с които по-скоро целят да завършат сезона, без да имат особени загуби. „Едва ли има толкова добри цени някъде другаде – по Ривиерата или в Италия“, каза още Карастоянова. По думите на шефа на туристическата организация в момента има много заявки за почивки и предварителни резервации, които се изпълняват. който неочаквано „подаде ръка“ на българския туризъм. „Катаклизмите в Европа и дори в съседна Гърция бяха едни трудни дни за всички в туризма“, коментира още Карастоянова. Въпреки това прогнозираният спад на туристи е налице като причините за него са геополитически, включително добрият финансов ресурс и бонусите в пакетите на конкурентните ни страни. Браншът смята, че е необходимо държавата да финансира чартърни програми. „Така ще можем отсега да започнем да се подготвяме за следващия летен сезон, както и за предстоящия зимен“, обясни Карастоянова. Друго, което може да се направи, е не само на работниците, от трети страни, с които борим липсата на работна ръка, но и на туристите от Русия и Турция, които пълнят курортите ни. „Изключително важно е политиката към тези две страни да е привлекателна и със специални предложения“, каза още изпълнителният директор на борда. Пикът този сезон е бил на 3 август, когато 88% от хотелите по Черноморието са били пълни, коментира Румен Драганов от Институт за анализи и оценки в туризма по bTV. За целия месец заетостта е 68%. Налице обаче е спад от 3% в сравнение с миналата година като по негови думи това се дължи на намалелите полети. Хотелите с по-ниска категория пък работят с между 25-30% отстъпки, а тези с по-висока продължават да предлагат същите цени. 23 113 германци по-малко почивали по Южното ни Черноморие този юли, сочат данни на Регионалната туристическа камара в Бургас. За същия период миналата година техният брой е бил почти двойно по-висок или 42 553. Според анализа на камарата има спад на всички пазари като след немците се нареждат руснаците, които са с 11 053 по-малко. Шведите и холандците са със съответно 35.45% и с 14% по-малко, а голям отлив има и при французите (87%), но понеже те са малко по родното море, липсата им не се усеща толкова. За сметка на това има 24% повече български туристи по морето, което експертите обясняват с по-добрия климат у нас в сравнение с този в Гърция. Ръст има и при украинците (22%), израелците (2.48%) и ирландците (13%). С 7 075 повече пък са били и летовниците от Великобритания. \"През юли спадът възлиза на 12.79%, което означава 55 427 туристи по-малко. Според мен ще се задържи почти същия до нива от 11.5%, ако през септември не настъпи чудо. Все пак сме оптимисти, но не очакваме драстична промяна\", коментира председателят на Регионалната туристическа камара Иван Иванов.", "date": "2019.08.08", "title": "Пуснаха септемврийските оферти за морето през август"}
{"url": "https://www.monitor.bg:443/bg/a/view/uchat-mladeji-na-predpriemachestvo-172524", "text": "Специалисти учат млади хора как да станат предприемачи. Проектът на сдружение „Младежки информационен доброволчески център“, е на тема „Направи първата крачка към успеха!“, по „Младежки проекти – 2019”, на община Варна. Той се реализира чрез провеждането на няколко иновативни модула - кампанията „Свържи се“, организиране на младежко състезание на тема „Моята бизнес идея“, създаването на споделена работна среда „Среда за млади предприемачи“, срещи-дискусии с представители на бизнеса, и др. Това е проект за осмисляне на свободното време, чрез стимулиране на младежката инициатива, предприемачество и креативност. Той е нужен за повишаване мотивацията на младите хора към проблематиката, свързана със способността и готовността за развитие, организиране и управление на бизнес начинание, казват организаторите. Според цитираните от тях статистически данни, около 11% от възрастните хора във Великобритания, САЩ или Естония са в процес на развитие на бизнес, докато в България нивото на предприемачество достига едва 3,5%. Това означава, че на всеки 30 човека 1 е в процес на развитие на бизнес. Целта е при младите хора да се постигне социално въздействие и развие на предприемачески и организационни умения.  Мисията е обучените да работят за един по-добър свят, да повишат стандарта си на живот, чрез иновация и да допринесат за глобалния ръст, да генерират стойност и просперитет, да трансформират структури и организации, да обновяват технологиите и конкуренцията, да насърчават следването на нови правила в лидерството, да създават работни места, да променят навиците за работа, да поощряват колективното мислене, междукултурния обмен, социалната мобилност, толерантността, отвореността към нови идеи, както и да повишават стандартите за екологично и устойчиво развитие.", "date": "2019.08.08", "title": "Учат младежи на предприемачество във Варна"}
{"url": "https://www.monitor.bg:443/bg/a/view/beleznici-v-syda-za-sobstvenika-na-tad-grup-obzor-172523", "text": "Апелативният спецсъд промени мярката за неотклонение на собственика на \"ТАД груп\" Иван Тодоров от 100 000 лв. гаранция в „задържане под стража“. Изненадан, обвиненият в подбудителство към кибертероризъм мъж изслуша определението на тричленния съдебен състав и тръгна да излиза от съдебната зала. „Съдебна охрана, спрете го“, нареди един от съдиите. „Ние искаме да си кажем две думи с него в коридора“, започна да обяснява на магистратите един от адвокатите на Тодоров. „Съдът ще излезе от залата, тук си кажете двете думи“, отвърна съдията. Апелативният спецсъд промени мярката му за неотклонение с мотива, че има обосновано предположение да е съпричастен към престъплението, за което е обвинен. За разлика от първата съдебна инстанция, която определи, че свидетелските показания не били достатъчно доказателство, втората реши, че те имат стойност, както и експертните заключения. Става въпрос за снетите данни от служебния компютър на 20-годишния служител на „ТАД груп“ Кристиян Бойков, който е обвинен за кибертероризъм – източването на данните на 5 100 000 души в НАП и разпространението на част от тях в български и чужди медии. Апелативният спецсъд реши още, че тези данни биха могли да бъдат използвани от неограничен брой хора и че целта на разпространението им е била да се внесе страх и смут в населението. Съдът цитира свидетелски показания, че Тодоров е следил и контролирал работата на служителите си, включително и чрез насочването на всички камери в офиса към мониторите на техните компютри. Съдът цитира още получена информация от НАП, че са ЕГН-та, данни за заеми, информации от различни агенции, начислени акцизи и други данни от масивите на приходната агенция. „Тази информация тепърва може да бъде използвана, което ще намали доверието в сигурността на такива данни“, отсече Апелативният спецсъд. Той отчете, че по делото са събрани доказателства и за неправомерно проникване в информационни системи на фирми от „ТАД груп“. В началото на заседанието прокуратурата внесе 4 тома с нови доказателства по делото и поиска то да се гледа при закрити врати. Съдът не се съгласи с мотива, че няма данни по делото, които да са държавна тайна. В съдебната зала се яви и Кристиян Бойков, придружен от адвокат. Един от защитниците на Тодоров поиска от съда да го разпита дали Иван Тодоров му е възлагал задачи освен официалните му трудови задължения. Съдът отхвърли искането и още докато четеше определението си Двамата адвокати на Тодоров заявиха пред съда, че няма никакви доказателства срещу него, а той сам се върнал от Канада въпреки повдигнатото обвинение. Тодоров допълни пред съда, че иска паричната му гаранция да бъде намалена. Като нови доказателства прокуратурата цитира допълнителни разкази на свидетели и няколко експертни справки на снети данни от телефона на Бойков, от служебен лаптоп и от видеокамера на терасата на фирмата. В чат в Telegram Бойков написал на Тодоров: „Тая вечер НАП заминава“. Няколко дни по-късно шефът на фирмата написал: дали нямат нужда от киберсигурност, даже няма да ги питам“. Експерт по киберсигурност в „ТАД груп“ е дал свидетелски показания, че Иван Тодоров е ръководил дейността, а когато го няма – Кристиян Бойков. Както и че през март т.г. Бойков казал на експерта, че ще хакне системата на НАП. „Тодоров и Бойков имаха по-тайни отношения. Излизаха на терасата да пушат, говореха си тайно насаме“, разказал свидетелят. В групата участвал и третият обвиняем по делото – търговският директор във фирмата Георги Янков.", "date": "2019.08.08", "title": "Белезници в съда за собственика на „ТАД груп\" (ОБЗОР)"}
{"url": "https://www.monitor.bg:443/bg/a/view/bylgarski-triumf-na-matematichesko-systezanie-v-ujna-afrika-172525", "text": "Варненци триумфираха на международното математическо състезание SAIMC (South African International Mathematics Competition), проведено от 1 до 6 1 до 6 август в Дърбан, РЮА. Това състезание е в две възрастови групи – младша, 17-то поред за ученици, родени след 1 август 2005 и старша, 21-во поред, за ученици родени след 1 август 2002 година. Участваха 124 отбора от 27 страни от 5 континента, сред които 9 български - един от МГ „Д-р Петър Берон“ – Варна в младшата група и по два отбора на ПМГ- Бургас, СМГ, ПЧМГ и 125-то СУ от София. Състезанието има индивидуална и отборна част. При отборната всички младши отбори бяха разделени на 6 групи от по 10-11 отбора във всяка. Това става чрез дирижиран жребий, така че да няма групи с много силни или много слаби отбори, както и да няма състави от една страна в една съща група, обясняват пред petel.bg след завръщането си. Има различни класирания – индивидуално и групово, съобразно най-добрите 3 резултата на учениците от отбор, отборно и цялостно-комплексно. Варненският отбор с ръководител Илиян Йорданов и състав Веселин Маркович, Добромир Ангелов, Нора Паскалева, Рени Паскалева постигна изключителен успех. Веселин Маркович и Добромир Ангелов се окичиха със златни медали, а Рени Паскалева завоюва сребърен медал. Математиците спечелиха шампионската купа в груповото класиране и сребърни медали и купа за първи подгласници (втори резултат) в комплексното класиране. Те бяха подготвени от своя ръководител Илиян Йорданов, който е бивш възпитаник и състезател на гимназията. В момента е студент във ФМИ на СУ „Св. Климент Охридски“. Дял за успеха имат и учителите Стоян Ненков, Иван Ангелов и Веселина Тодороска. Общо българите завоюваха 5 златни, 13 сребърни и 8 бронзови медала, както и 17 купи. Допълнително те получиха и специална награда за най-дружелюбни участници по време на културната вечер. Участието на варненския отбор стана възможно, благодарение на финансовата подкрепа на Община Варна, Свилен Спасов и Фондация „Димитър Бербатов“.", "date": "2019.08.08", "title": "Български триумф на математическо състезание в Южна Африка"}
{"url": "https://www.monitor.bg:443/bg/a/view/300-000-novi-pritejateli-na-kreditni-karti-za-4-godini-172516", "text": "За четири години броят на притежателите на кредитни карти се е увеличил с 300 000. От 938 000 през 2014 г. те достигат 1,240 млн. броя през 2018 г. Това става ясно от данни на БНБ, изготвени съгласно регламента на ЕЦБ относно статистиката на плащанията за всички държави-членки на Европейския съюз. Вероятно за намаляващото население, според таблиците на БНБ, броят на дебитните карти в България намалява. Ако през 2014 г. те са били 6,286 млн. броя, а през 2017 г. - 6,406 млн. броя, то през 2018 г. те са били 6,189 млн. броя. През изминалата година в България са направени (безналични плащания) на обща стойност 689,3 млрд. лв. (при 572,3 млрд. лв. през 2014 г.). Кредитните преводи към други държави са в размер на 94,2 млрд. лв. и са били 2,1 млн. броя. Интересното е, че 204 млн. от безналичните плащания са инициирани на хартиен носител. Те са на стойност от близо 305 млрд. лв. По електронен път са направени едва 91,8 млн. кредитни превода (44% от общия брой нареждания за преводи), но общият им размер възлиза на почти 479 млрд. лв. ПОС устройствата в България също се увеличават през последните четири години. От 75 623 през 2014 г. те вече са 95 408 към края на миналата година. макар и с малко. През 2014 г. на територията на страната е имало 5615 АТМ устройства. През 2016 г. броят им е бил 5731, докато през 2018 г. банкоматите в България са 5604 броя. Картовите плащания в България през изминалата година възлизат на 6,7 млрд. лв., докато тези към други страни са в размер на 3,4 млрд. лв., показват още данните на БНБ. Най-много такива плащания са направени през ПОС устройства – 133,4 млн. броя преводи на стойност 7,8 млрд. лв. През интернет са инициирани 27,5 млн. безналични плащания, които възлизат на 2,4 млрд. лв. Според данните на БНБ зa периода 2016 - 2018 г. бpoят нa ĸapтoвитe плaщaния, извъpшeни чpeз виpтyaлнo тepминaлнo ycтpoйcтвo ΠOC, e нapacнaл c 67%, a cтoйнocттa им - c 85%.", "date": "2019.08.08", "title": "300 000 нови притежатели на кредитни карти за 4 години"}
{"url": "https://www.monitor.bg:443/bg/a/view/mario-hosejn-i-adrian-jotiker-izpravjat-edin-sreshtu-drug-paganini-i-shopen-172514", "text": "Тази есен Паганини и Шопен ще се изправят един срещу друг с най-ярките произведение от своето творчество чрез виртуозни съвременни интерпретатори – цигуларят Марио Хосен и пианистът Адриан Йотикер. Музикалният дуел ще бъде в основата на зрелищния концерт-спектакъл „Между два свята“, който ще бъде представен на 26 ноември в зала 1 на НДК. “С Адриан ще влезем в един музикален дуел - ще кръстосваме шпаги и ще дискутираме, разказваме, надсвирваме! Вярвам, че дуелът на двама титани на романтичната музика, съчетан с присъствието ни на сцената и енергийната симбиоза с публиката, ще доведе до музикален и времеви Катарзис и Просветление”, разказва българският маестро Хосен. Познанството на двамата музиканти датира от 2004 г., когато се срещат на рецитал в Цюрих. Голямата изненада за Марио Хосен, най-добрият съвременен интерпретатор на Паганини в света, идва по време на репетиция, когато научава причината за перфектното акомпаниране от страна на Йотикер. “Попитах го дали е свирил тези виртуозни пиеси с много цигулари, което би било необичайно, предвид спецификата на техниката в творбите на Паганини. Изумен от отговора му, че никога не е свирил Паганини като пианист, разбрах че преди да спечели първа награда на един от най-престижните конкурси за пианисти по света - ARD Мюнхен, Адриан е учил паралелно с пианото и цигулка в Цюрихската музикална академия! Малко са артистите с такъв поглед върху музиката и от такъв ранг по света”, спомня си Марио Хосен, който споделя сцена с Йотикер на концерти в Австрия, Испания, Швейцария и Германия. Наскоро двамата се срещнаха и в България, по време на Музикалния фестивал “Варненско лято”, когато Адриан Йотикер пренесе публиката на вълнуваща разходка до Виена с произведенията на Шуберт и характерните за композитора виенски валсове. Вдъхновението от този рецитал приближи още повече двамата виртуози до визията им за големия концерт през есента - “Между два свята”. С помощта на светлинни ефекти, мултимедия и сюжет, създаден изцяло в музикалната динамика на шоуто, Марио и Адриан ще реализират една от най-въздействащите си съвместни изяви. На 25 ноември българската публика ще получи рядката възможност да пътува “Между два свята” с произведения, които създават аналогична среща във времето между виртуозни музиканти. Експресивно срещу дълбоко интимно, мрак срещу светлина, Хаос срещу Космос ще бъдат противопоставени, благодарение на неразривната връзка на музикантите с духа на Паганини и Шопен. Билетите за концерта-спектакъл “Между два свята\" са в продажба на цени между 30 и 100 лв.", "date": "2019.08.08", "title": "Марио Хосейн и Адриан Йотикер изправят един срещу друг Паганини и Шопен"}
{"url": "https://www.monitor.bg:443/bg/a/view/nikol-i-grisho-razdeleni-shercinger-vika-hajde-svobodna-sym-172526", "text": "Никол Шерцингер призна публично, че с българския тенисист Григор Димитров вече не са заедно по време на шоу в Австралия. Твърдението основно се базираше на слухове, както и на близки до бившата двойка. Григор дори не присъства на рождения ен на Никол, който тя отпразнува на родното си място - Хавайските острови. Певицата призна за раздялата им съвсем спонтанно, като част от журито на \"Австралия търси талант\", като на кастингите не се притеснява открито да флиртува с участниците от мъжки пол. При сценичната изява на друг господин, Никол извика: “Хайде, свободна съм”. По този начин певицата непринудено потвърди, че съвместният път с тенисиста е приключил, слагайки веднъж завинаги край на спекулациите за взаимоотношенията с Григор. Изказването свидетелства, че тя е готова да продължи напред с нова половинка до себе си.  ", "date": "2019.08.08", "title": "Никол и Гришо разделени, Шерцингер вика “Хайде, свободна съм”"}
{"url": "https://www.monitor.bg:443/bg/a/view/tir-se-zapali-na-avtomagistrala-trakija-kraj-pazardjik-172529", "text": "ТИР се е самозапалил на 88-ия километър на автомагистрала“ Тракия“ до Пазарджик, съобщиха от местната Областна дирекция на МВР. Няма пострадали, а товарното возило е пътувало за София. На мястото на инцидента има екипи на пожарната, които да гасят пламъците в камиона. Най-вероятната причина за самозапалването е техническа неизправност. Движението в участъка в платното за София се извършва само в аварийната лента, тъй като другите две са заети от пожарникарите и от пламналия камион. От полицията съветват водачите да ес движат с повишено внимание и съобразена скорост.", "date": "2019.08.08", "title": "ТИР се  запали на автомагистрала “Тракия“ край Пазарджик"}
{"url": "https://www.monitor.bg:443/bg/a/view/muzikata-na-beatles-i-rolling-stones-veche-i-kitajska-sobstvenost-172500", "text": "Музиката на The Beatles става частично китайска собственост. Tencent Holdings Limited, китайският дигитален гигант, основан през 1998 г., започна предварителни преговори с френската група Vivendi – собственик на Universal Music Group, за продажбата на 10% от музикалната продуцентска компания, която в каталога си държи правата не само за митичната „Ливърпулска четворка“, но и Rolling Stones, U2 и мнозина още, бидейки най-големият музикален продуцент в света. Universal се оценява на 30 милиарда, а закупувайки 10% от него, китайският холдинг ще има опция да придобие допълнителни 10% в рамките на 1 година. Tencent контролира над 70% от стрийминг пазара в Китай и от Vivendi обмислят „засилено сътрудничество, което би помогнало на Universal Music Group да се възползва от възможностите за растеж, предоставяни от дигитализацията и отварянето на нови пазари“. То също така ще подобри промотирането на артистите от каталога на Universal и популяризирането на новооткрити таланти на нови пазари. В изявлението на френската компания се казва още, че Vivendi възнамерява да продължи процеса на продажба на допълнителен миноритарен дял в Universal Music Group на други потенциални партньори. Експертите смятат, че ходът на Vivendi ще разклати музикалния пазар, защото френската група е основният оператор в световната звукозаписна индустрия, изпреварвайки другите големи в тази сфера – Sony Music Entertainment e Warner Music. Universal не само притежава огромен каталог от музикални легенди, но и богат набор от съвременни звезди начело с Дрейк, Лейди Гага, Ариана Гранде, Тейлър Суифт... За първите 6 месеца на годината Universal отбеляза рекордни резултати – увеличаване на продажбите с 18% до 3,2 милиарда и оперативна печалба от 481 милиона. Китайският пазар е изкушаващ за мнозина и заради това, че с развитието на стрийминга операторите в сектора успяха значително да ограничат пиратството, поразяващо „физическия“ пазар на дискове. Освен това с широкото разпространение на смартфоните нарасна и разпространението на „западната“ музика, която доскоро имаше незначително влияние върху този огромен пазар.", "date": "2019.08.08", "title": "Музиката на Beatles и Rolling Stones - вече и китайска собственост"}
{"url": "https://www.monitor.bg:443/bg/a/view/chetirima-kolabiraha-v-goreshtinite-172528", "text": "Четирима колабираха в горещините в сряда и четвъртък в Монтана, съобщиха от спешния център в града. В останалите части на страната също има проблеми с горещините. Вчера на обяд най-високи са били температурите в Кнежа. Въпреки това там припаднали нямаше, както и хора с обострени състояния в резултат на жегите. В област Сливен също имаше няколко човека, които са колабирали, но според медиците от Центъра за спешна медицинска помощ в града тези случаи не се дължат толкова на горещините, колкото на умора или дехидратиране. През последните два дни в резултат на горещините невролозите от „Пирогов“ отчетоха завишаване на случаите на хора с главоболие, но колабирали нямаше. В останалите области в страната, в които бе обявен жълт код за високи температури, нямало пострадали вследствие на горещините, а по-скоро хората, които са потърсили помощ в спешните медицински центрове, са били с други здравословни проблеми. Лекарите съветват възрастните хора да не излизат, когато слънцето е най-силно, а младите хора да пият повече вода, за да не се обезводнят.", "date": "2019.08.08", "title": "Четирима колабираха в горещините"}
{"url": "https://www.monitor.bg:443/bg/a/view/samsung-predstavi-dvata-si-novi-flagmana-i-edinijat-e-po-malyk-ot-pyrvija-galaxy-note-ot-2011-172491", "text": "Новият флагман на южнокорейския конгломерат Samsung ще е без жак за слушалки. Това е изненадващо движение като се има предвид историята на компанията, която немалко се подиграва на конкурента си Apple за премахването на тази част, пишат от онлайн бизнес изданието „Business Insider“. Гигантът пусна запомняща се реклама през ноември 2017 г., озаглавена \" \". В нея потребител на Apple постепенно се отегчава от премахването на различни части на iPhone, сред които жака за слушалки, а в края преминава към използване на Samsung Galaxy. \"Сега сме 2019 г., а въпросната реклама е изчезнала в някои от каналите на Samsung в Youtube”, пишат още в сайта. Според представители на компанията това се прави с цел да се подобри капацитета на батерията с 7.5%, пишат от Business Insider. Днес Samsung представи двата си нови модела от линията Galaxy Note, известна със своите размери. Този път обаче единият от смартфоните ще бъде с по-малък екран от 6.3 инча или размери, по-скромни и от тези на първия Galaxy Note, пуснат през 2011 г. с 5.3-инчов дисплей. За пръв път Samsung пуска 2 смартфона с различни размери, а освен това Обикновеният Galaxy Note 10 е по-малкият от двата с 6.3 инча екран и 1080p резолюция. По-наблюдателните потребители веднага ще забележат разликата в качеството на изображенията и визуализацията на екрана, докато за други няма да е от толкова голямо значение. Вътрешната памет е 256 GB, а оперативната е 8 GB. По-големият Galaxy Note 10 Plus има 6.8-инчов дисплей и по-остра резолюция от 1440p, което го превръща и в По отношение на памет, не може да се каже, че има големи изненади. И в двете устройства може да се намери чипа Qualcomm Snapdragon 855, който задвижва работата на повечето от флагманите на 2019 г. Вторият е с оперативна памет от 12 GB. Третият телефон е реално Galaxy Note 10 Plus, но работи с 5G. Ключовото при добрия външен вид на смартфоните са правоъгълният дизайн и ултратънките рамки, които придават по-умен и изискван вид. Единствено долната част на телефона има по-широка рамка, но тя едва се забелязва. Селфи камерата този път е разположена в центъра, а Galaxy S10 Plus разполага и с дуална селфи камера. И двата модела имат стандартна камера, друга 123-ъглова камера, разполагаща и с лещи за увеличение на изображението. Galaxy Note 10 Plus има допълнителна камера, с която чрез увеличение могат да се получат по-добри снимки, особено при портретите. Така ще можем да избираме дали ще правим селфи, или ще заснемаме видео. С писалката S Pen ще командваме смартфона да приближава или отдалечава кадъра, както и да снима, натискайки бутона на устройството. По-малкият флагман е с батерия от 3.500 mAh, а по-големият разполага с 4.300 mAh. За сметка на това налице ще бъде възможност за бързо зареждане с 25-ватово зарядно вместо такова за 15 вата. За Galaxy Note 10 Plus пък ще има зарядно с 45 вата, което обаче ще се продава отделно. Така, дори да сме писали грозно върху хартия, телефонът ще може вместо нас да обърне думите в дигитален текст, който, с използването на ключови думи, може да бъде потърсен и намерен в смартфона. От днес флагманите на южнокорейския конгомерат ще могат да се поръчват предварително като у нас  .", "date": "2019.08.08", "title": "Samsung повтори ход на iPhone и тихомълком изтри куп осмиващи го реклами"}
{"url": "https://www.monitor.bg:443/bg/a/view/lalova-i-demireva-se-prisyedinjavat-kym-nacionalnija-v-hyrvatija-172507", "text": "Без Ивет Лалова-Колио и Мирела Демирева замина националният ни отбор по лека атлетика (мъже и жени) за Хърватия. Съставът ни ще участва в европейския отборен шампионат - Втора лига от петък до неделя във Вараждин. Лалова и Демирева ще чакат съотборниците си на хърватска земя, като ще тръгнат съответно от Италия и Холандия. В добро настроение от София отлетяха Тихомир Иванов, Гариела Петрова, Митко Ценов, Радослава Мавродиева. Иванов вече има и покана за участие на Диамантената лига в Париж (24 август) и за финала в Цюрих (29 август). Българинът е седми в класирането към момента. Тази година за надпреварата във Вараждин (Хърватия) влиза новото правило на ЕА за Втора лига, според което само първият отбор ще се изкачи в Първа лига, а пет състава ще изпаднат в по-долната група. България ще се състезава с отборите на Хърватия, Естония, Австрия, Кипър, Дания, Грузия, Израел, Латвия, Люксембург, Малта и Словения. Родните атлети са сред фаворитите за състезанията през уикенда. Ивет Лалова, която е най-успешната състезателка в историята на европейското отборно първенство, ще бяга 100 м, 200 м, 4х100 м и ще се стреми да добави още точки към рекорда си. България разчита още на силно представяне на олимпийската вицешампионка в скока на височина Мирела Демирева, европейската шампионка в тласкането на гюле в зала Радослава Мавродиева и Габриела Петрова, който ще опита да донесе пълен актив точки от тройния скок и скока на дължина.", "date": "2019.08.08", "title": "Лалова и Демирева се присъединяват към националния в Хърватия"}
{"url": "https://www.monitor.bg:443/bg/a/view/balkan-podsiguri-oshte-dvama-igrachi-172510", "text": "Шампионът на България по баскетбол \"Балкан\" запази един от основните си играчи Димитър Димитров. Клубът подписа нов договор със състезателя и привлече още едно ново попълнение - Станислав Цонков.  Димитров имаше основен принос за спечелената титла в НБЛ. За 31 мача в първенството през миналия сезон 26-годишният пловдивчанин записа средно по 9,9 точки и 4,5 борби. В кариерата си е носил екипите на \"Лукойл Академик\", \"Римини\" (Италия), \"Левски\", \"Аркадия Лайънс\" (Австрия) и \"Академик Бултекс 99\". Гардът Станислав Цонков идва от италианската серия С, където игра за \"Ню Баскет Агрополи\". Българинът бе сред основните реализатори на своя тим. Преди да замине за Италия, той бе част от състава на \"Берое\". Треньорският щаб на \"Балкан\" работи здраво по селекцията, като в началото на седмицата привлече други двама състезатели - центъра Николай Вангелов и сръбския плеймейкър Мирослав Пашалич. По-рано клубът подписа и с Марко Радонич, и Михайло Секулович. В тима от миналата година остава още Крис Минков.", "date": "2019.08.08", "title": "\"Балкан\" подсигури още двама играчи"}
{"url": "https://www.monitor.bg:443/bg/a/view/silvano-prandi-predi-starta-na-olimpijskata-kvalifikacija-syzdadohme-otbor-172513", "text": "България посреща Египет в първия си мач от олимпийската волейболна квалификация във Варна в петък. Двубоят на мъжкия ни национален отбор е от 20,30 часа в зала \"Конгресна\" на Двореца на културата и спорта. Преди това от 17 часа ще играят Бразилия и Пуерто Рико. Селекционерът на държавния тим Силвано Пранди постави като основна цел максимално добра игра срещу всеки съперник. \"Крайната цел е спечелването на първото място на турнира, но за начало трябва да спечелим срещу Египет\", поясни италианецът. Пранди заедно с колегите си Ренан Дал Зото, Освалд Антонети и Гидо Вермюлен сподели очакванията си преди мачовете от група А на квалификациите. \"Колко добре ще играе отборът зависи от комбинация от фактори - как ще се представим ние и колко силно ще играят противниците ни\", коментира Силвано Пранди. Италианският специалист похвали играчите, които са се вложили максимално в тренировъчния процес. \"Уверен съм, че в периода на подготовка през тези четири седмици създадохме отбор и се вдигна качеството на нашата игра\", разкри селекционерът. Силвано Пранди сподели още, че всички 14 играчи са в добро физическо състояние. Наставникът призна, че отборът разчита много и на подкрепата на публиката във Варна, който може да е голямо предимство за нашия тим. \"Всички четири отбора в групата имат своите олимпийски мечти. Ние дойдохме с променен състав, а нашата задача е да сме на ниво във всеки мач\", сподели треньорът на първия ни съперник Египет Гидо Вермюлен. Селекционерът на Пуерто Рико Освалд Антонети посочи Бразилия за фаворит в групата, но подчерта, че България е домакин и е интересно как ще се справи на свой терен. \"Това е най-важното състезание за нас тази година\", категоричен бе наставникът на олимпийския шампион Бразилия Ренан Дал Зото и добави: \"За всеки е мечта да участва на олимпийски игри. Това е и основната ни цел. Убеден съм, че ще се получи силен турнир. Всички участници са подготвени добре.\" Големият фаворит Бразилия пристигна във Варна като победител в последното издание на мемориалния турнир \"Хуберт Йежи Вагнер\" в Краков (Полша), където записа победи над Финландия, Сърбия и Полша, губейки само един гейм. Във втория си мач на 10 август България играе с Пуерто Рико, а в неделя се изправя срещу Бразилия.", "date": "2019.08.08", "title": "Силвано Пранди преди старта на олимпийската квалификация: Създадохме отбор"}
{"url": "https://www.monitor.bg:443/bg/a/view/zadignaha-blizo-200-bona-ot-doma-na-plejmejtka-172512", "text": "Домът на плеймейтката и модел Моника Валериева е бил обран в късния следобед в сряда. По информация на потърпевшата от апартамента й в столичния квартал „Студентски град” са откраднати 92 000 евро в брой и много златни бижута, съобщи NOVA като се позова на свои източници сред разследващите. В момента на обира моделът не е бил вкъщи. Следи от взлом няма. Крадците вероятно са влезли в жилището с подправен ключ. Там имало и камери за видеонаблюдение, но в момента на извършване на престъплението те не работели.  ", "date": "2019.08.08", "title": " Задигнаха близо 200 бона  от дома на плеймейтка"}
{"url": "https://www.monitor.bg:443/bg/a/view/graciite-pokazvat-kompoziciite-si-na-kontrolno-172508", "text": "Гимнастичките Невяна Владинова, Катрин Тасева и Боряна Калейн ще представят своите композиции пред съдии, специалисти и фенове. Това ще се случи на откритото контролно състезание на националния отбор по художествена гимнастика - жени индивидуално тази събота, 10 август в зала \"Раковски\" в София. Татяна Воложанина, Вая Драганова и Лъчезарна Пекова също ще покажат новите си композиции. Грациите ни се готвят за предстоящото световно първенство, което ще се проведе в Баку от 16-ти до 22-ри септември. Шампионатът на планетата е от изключителна важност за представителките ни в индивидуалната надпревара, които се борят само за две квоти на Олимпиадата в Токио през 2020 година.  Ансамбълът на България вече си осигури олимпийска квота и по преценка на треньора Весела Димитрова засега няма да участва на контролното състезание. Националките имат планирани турнири през този месец. Невяна Владинова и Боряна Калейн ще участват на Световната чалъндж купа в Минск (Беларус) от 16 до 18 август, а Катрин Тасева, заедно с Калейн ще стартират на турнир в Казан (Русия) между 30 август и 1 септември.", "date": "2019.08.08", "title": "Грациите показват композициите си на контролно"}
{"url": "https://www.monitor.bg:443/bg/a/view/skandal-kitaristite-na-rammstein-se-naceluvaha-na-scenata-172509", "text": "Какво друго можеш да пришиеш към името на индъстриъл машините от Германия Rammstein? Думата „скандал“ пасва като идеалното определение за тях. Именно върху него градят и прокарват всичките си послания Тил Линдеман и колегите му от бандата. А стратегията работи и то успешно вече 25 години. Повод за поредната истерия, която предизвикаха, стана концертът им в руската столица Москва, където двамата китаристи на бандата – Ричард Круспе и Пол Ландерс се нацелуваха по устата в пика на шоуто на стадион „Лужник“. Избраното място не беше случайно. Музикантите, които са хетеросексуални, използваха трибуната, за да отправят посланието си в Русия. Веднага след шоуто си пуснаха кадър от близостта между китаристите в официалния си Инстаграм и написаха „Русия, обичаме те!“ Въпреки че целувката трая само секунда в голямото шоу на Rammstein, тя може да се окаже твърде голям скандал, защото според законите в Русия „чужденци за до 15 дни, както ида бъдат глобявани с до 5000 рубли ($79), след което депортирани“. Все още няма официална информация дали местните власти ще предприемат законови действия срещу двамата китаристи. Освен че депутатът Виталий Милонов поиска Rammstein и групи като тях да бъдат забранени. Това не е първия случай, в който групата застава зад правата на хората с различна сексуалност. Само седмица преди случаят в Москва, вокалистът Тил Линдеман на шоу в Полша - страна, която също налага рестрикции спрямо представители на LGBTQ. Това той направи по време на свое изпълнение, при което е в надуваема лодка по средата на публиката, която го носи на ръце (коронен номер на групата от години). Двата последни случая, навлякоха много гняв на главите на музикантите. Трябва да се има предвид обаче, че те залагат именно на това – на шока, и то от години, и организаторите на концерти, публиката и властите по цял свят трябва да очакват и неочакваното от тях. Само припомняме, че точно Rammstein изобразяваха на сцената сготвяне на жив човек, палене на хора, пръскане с пяна от огромен пенис, взривяване на бебета, като част от тези елементи видяхме и на концерта им в София преди 6 години.", "date": "2019.08.08", "title": "\"Скандал\": Китаристите на Rammstein се нацелуваха на сцената"}
{"url": "https://www.monitor.bg:443/bg/a/view/za-chestta-na-edni-nezavisimi-medii-172522", "text": "Имало едно време едно радио - „Свободна Европа“. Има го и сега. Финансира се с пари на Конгреса на САЩ. Американските данъкоплатци обаче си нямат и най-малка представа, че с техните пари се обслужват интересите на олигархията в България. Защото българската секция на това иначе авторитетно радио прави точно това. Помага на самозабравилите се олигарси, които си мечтаят всички власти да коленичат пред тях. Чисти им репутацията. Сочи с пръст независимите издания, които пречат на тези персони да си редят пасиансите. И манипулира обществеността. Схемата на медиите бухалки е изключително проста. Работи като добре смазана машина. Задкулисието поставя дневния ред. Кръгът „Капитал“ спуска опорните точки. Сайтът „Медиапул“ на пожизнената говорителка на Кръстника на сенчестата приватизация Фетхуллах Костов – Стояна Георгиева, ги поема. След което някой от бившите й кадри, командировани в „Свободна Европа“, излиза с нещо като анализ, в който са синтезирани всички опорни точки. По този начин, скрити зад авторитета на радио „Свободна Европа“, Вече е ясно, че нямаше нищо случайно във факта, че орисник на възобновения сайт на радио „Свободна Европа“ у нас беше именно газовият олигарх с дълбоки проруски връзки Сашо Дончев. Ясно е и защо сайтът толкова удивително прилича на смесена платформа на незаконната организация „Протестна мрежа“ и на грантаджийските храненици. Ясно е защо кръгът „Капитал“ чете със задоволство публикациите, в които подсъдимият олигарх Иво Прокопиев е представян за ангел небесен. С ръка на сърцето обаче служителите в българската секция на „Свободна Европа“ трябва да признаят, че са се превърнали в долни манипулатори. А също така и в преписвачи. Всеки техен анализ изглежда като нещо вече прочетено в други издания. „Добри“ издания на „добри“ олигарси. Не е трудно журналистиката да се изроди дотам, че да бъде за надяване на хомот на независимата съдебна система. Виждаме го при всеки опит на „Свободна Европа“ да изпълни седмичната си мисия – да събере опорните точки на задкулисието и да им придаде някаква форма. Тази седмица задачата може да бъде формулирана така: Бий прокуратурата, за да слуша! Няма как да не отбележим забележителния синхрон, с който изданията на олигарсите Иво Прокопиев и Сашо Дончев се хвърлиха да бичуват прокурорите за това, че отстояват мнението си. В „Свободна Европа“ обаче надминаха колегите си, като изопачиха ситуацията до крайна степен. Те включиха в мръсната кампания и нашите медии, представяйки ги едва ли не за галеници на Темида, защото „Телеграф“ и „Монитор“, издавани от депутата от опозиционната ДПС Делян Пеевски, са присъствали на среща във ВСС за идеята им за насърчаване на съдиите да поясняват решенията си по дела „писмено и устно“ пред журналистите. Какво имат против тази наша инициатива от „Свободна Европа“, е едно на ръка. Трудно могат да се извадят аргументи срещу това справедливо искане, което среща широка подкрепа в цялото общество. Освен един – ако съдиите говорят сами, разни грантови съюзи като ССБ ще станат ненужни и Дали сме галеници на Темида – и върху това можем да спорим. И то с неоспорими доказателства. Едва ли може да се възприеме като милувка прокурорското решение за закриването на марката на най-тиражния вестник в България - „Телеграф“. Или присъдите за това, че казваме истината за олигарсите. За разлика от медиите на задкулисието, чиито издатели са подсъдими олигарси, които решават „журналистически“ частните си проблеми с Темида, ние сме подложени на постоянна репресия. Именно защото отстояваме принципите на независимата журналистика. И плащаме за това висока цена. Съдят ни, закриват ни. Но и ни четат. За разлика от медиите на задкулисието и мижавите им тиражи, „Телеграф“ и „Монитор“ разчитат на своята аудитория, която не се хваща на лъжите на олигарсите. Защото истината е най-доброто оръжие.", "date": "2019.08.08", "title": "За честта на едни „независими“ медии"}
{"url": "https://www.monitor.bg:443/bg/a/view/sinyt-na-andrea-bocheli-stjaga-pyrvi-album-172511", "text": "Матео Бочели – 21-годишният син на тенора Андреа Бочели, подписа договор за звукозапис с историческия американски лейбъл Capitol Records. Новината разпространиха именно от звукозаписната компания, която притежава в редиците си имена като Пол Маккартни, Кейти Пери, Нора Джоунс, а в студията й са работили по свои проекти Франк Синатра, Сам Смит, групите Muse, Imagine Dragons и др. Бочели-младши бе аплодиран на крака от публиката на последното издание на фестивала в Сан Ремо през февруари, където изпълни дует с прочутия си баща. В момента младият певец работи по първия си самостоятелен албум, който ще излезе през 2020 г. Той дебютира на живо през 2016 г. с арии от опери на Джузепе Верди в открития амфитеатър Teatro del Silenzio в Лайатико, Тоскана – родния град на баща му Андреа, а заедно с него на сцената са именитият баритон Лео Нучи и корейското сопрано Суми Чо. На следващата година за пръв път изнася концерт във Вашингтон, САЩ, по време на церемонията за наградите Horatio Alger. Следват изяви в Hollywood Bowl, Madison Square Garden в Ню Йорк, O2 Arena в Лондон. През 2018 г. той записва с баща си песента Fall on Me, сингъл от албума Sì – първия с нови композиции, който Андреа Бочели издава от 14 години насам. С този дует двамата очароват и Сан Ремо 2019, а Sì влиза в Топ 3 на американските и британските класации за най-продавани албуми.", "date": "2019.08.08", "title": "Синът на Андреа Бочели стяга първи албум"}
{"url": "https://www.monitor.bg:443/bg/a/view/lovci-pretyrsvat-kustendilsko-za-umreli-divi-svine-sreshtu-150-lv-za-trup-172496", "text": "Ловците започват засилени обходи на териториите на държавните и ловни стопанства в Кюстендилско за наличие на трупове на диви свине. Това стана ясно след проведена епизоотична комисия в областния град. „Предстои кметовете от малките населени места да изготвят списъци с броя на отглежданите прасета в личните стопанства, като крайният срок е 11-12 август. Към момента се упражнява и строг контрол в трите ферми от тип А в областта, в които се отглеждат по около 70 прасета. Такива има в селата Сапарево, Палатово и Кочериново. В Кюстендилска област няма индустриални ферми“, обявиха от ОДБХ - Кюстендил. От там уточниха още, че по 150 лв. ще получи всеки ловец, който е намерил труп на дива свиня и по 50 лв. за всяко отстреляно при индивидуалния лов. Това е част от заповед на Министъра на земеделието по повод африканската чума по свинете. „Всички органи на държавната и общинска власти си изпълняват превантивните ангажименти. За сега няма опасност от заболяването в нашия регион”, каза и зам.- областният управител Райчо Цветин.", "date": "2019.08.08", "title": "Ловци претърсват Кюстендилско за умрели диви свине срещу 150 лв. за труп"}
{"url": "https://www.monitor.bg:443/bg/a/view/arestuvaha-v-sydebnata-zala-shefa-na-tad-grup-172501", "text": "Апелативният специализиран наказателен съд нареди да бъде задържан в съдебната зала собственика на \"ТАД груп\" Иван Тодоров. Магистратите разгледаха искането на прокуратурата Тодоров да бъде върнат зад решетките, след като първата инстанция го освободи под парична гаранция от 100 000 лева. Самият Тодоров пък също обжалва гаранцията си, защото твърдеше, че размерът й е твърде висок. Преди началото на делото стана ясно, че прокуратурата е внесла 4 тома допълнителни доказателства. Като ново доказателство прокуратурата цитира експертна справка, направена на 6 юли от чат в Telegram между Иван Тодоров и Кристиян Бойков. В нея Бойков казвал на шефа си: „Тая вечер НАП заминава“. Ударената информация от сайта на приходната агенция е Всички, на които е била дадена паролата, която е била „България“, са могли да видят информацията. Друго доказателство е иззет мобилен телефон, в който е била открита информация с лични данни на висши политици, висши магистрати, както и редови прокурори и следователи. От иззет лаптоп пък се вижда, че е правен опит да бъде хакнат сайтът на Агенция „Митници“. Като свидетели са разпитани служители на фирмата и пострадали от нея. Свидетелят Ахметов, който е работил в „ТАД груп“, твърдял, че Бойко споменал, че ще хакне НАП. Той казал още, че тримата обвиняеми – Иван Тодоров, изпълнителният директор Георги Янков и Кристиян Бойков, са имали много близки отношения, често излизали на терасата на офиса и си говорили тайно. Същото Тодоров предлагал да се тестват за сигурност сайтове на фирми без знанието на собствениците. Такива показания са дали пострадалите от две фирми – „Нет инфо“ и „Динамо България“. Прокуратурата поиска задържането под стража на Иван Тодоров, защото може да се укрие или да извърши ново престъпление, като въздейства върху свидетелите. Собственикът на \"ТАД Груп\" беше задържан в края на юли на Летище София при завръщането си от Канада. Прокуратурата му повдигна обвинение за подбудителство към кибертероризъм и поиска той да остане в ареста за постоянно. Защитата му тогава обаче настоя, че няма опасност той да се укрие. Така Тодоров беше пуснат на свобода срещу 100 000 лв. гаранция. И адвокатите му, и обвинението обжалват решението на Специализирания съд. На този етап Бойков е на свобода с мярка за неотклонение \"подписка\" и обвинение за участие в организирана престъпна група за кибертероризъм. Търговският директор на \"ТАД Груп\" Георги Янков пък ще отговаря за подбудителство. Той беше пуснат от ареста под гаранция от 20 000 лева. ", "date": "2019.08.08", "title": "Арестуваха в съдебната зала шефа на \"ТАД груп\""}
{"url": "https://www.monitor.bg:443/bg/a/view/jena-pochina-sled-katastrofa-s-linejka-172499", "text": "79-годишна жена почина, след като пострада при катастрофа межу линейка, возеща хора на хемодиализа и лек автомобил. Инцидентът стана на 10 юли на пътя край село Арбанаси. При катастрофата тогава бяха ранени общо шестима човека. Най-тежко бе състоянието на възрастната жена, пътувала в специализирания болничен автомобил. Въпреки опитите на лекарите да я спасят, месец след понесените травми, тя починала. Освен нея в болницата тогава бяха настанени още трима души от линейката и двама от лекия автомобил.", "date": "2019.08.08", "title": "Жена почина след  катастрофа с линейка"}
{"url": "https://www.monitor.bg:443/bg/a/view/za-vsichko-hubavo-v-sofija-zora-otvarja-nov-magazin-172504", "text": "Най-новият магазин на Търговска верига „ЗОРА” в София отваря врати на 10.08.2019 г. (събота) в 10.00 часа. Иновативният дизайн, разгърнат на площ, достатъчна за клиентите да открият всичко необходимо за дома и семейството, представяйки най – новите тенденции предлагани от световни производители в областта на техниката. Посетителите на магазина ще имат възможност да направят своя избор в уникална атмосфера, асортимент и обслужване,отговарящи на най-високите изисквания. За тях от 10-ти до 14-ти август са предвидени специални предложения на атрактивни цени. Бъдете част от събитието по откриването на новия магазин „ЗОРА” в гр. София – комплекс „Фантастико”, бул. Черни връх № 204, в 10:00 часа и пуснете удоволствието в живота си.", "date": "2019.08.08", "title": " За всичко хубаво в София ЗОРА отваря нов магазин"}
{"url": "https://www.monitor.bg:443/bg/a/view/osinoveni-bylgarcheta-tormozeni-v-kyshta-na-ujasite-v-shtatite-172498", "text": "Две българчета, осиновени в САЩ, попаднаха в къща на ужасите в щата Мисури.   Децата заедно с още 8 малчугани са открити в изолирана ферма в град Съмървил и всички били недохранени, мръсни и във видимо недобро здравословно състояние, съобщиха български медии зад граница. Родителите на децата - 56-годишен мъж и 40-годишна жена, били арестувани на 8 юли заради тормоз. До ареста се стига, след като едно от българчетата е било намерено да върви по черен път без обувки. Момичето е открито от съсед, в близост до дома на двойката Марк и Мелиса Макгрегър, близо до Съмърсвил. Стъпалата му кървяли и имала синини по ръцете, пишат американските медии. Разследващите пояснили, че детето изглеждало слабо и недохранено. Момичето непрекъснато повтаряло, че гладува, дори и след като й дали храна и вода. То разказало, че когато не иска разрешение да направи нещо, го затварят в стая, в която е много горещо, или пък на студено в тъмна стая с бетонен под, спяло на тънък матрак и без възглавница. Момичето казало на полицията, че обикновено се къпе веднъж седмично, но не се е къпало седмици, когато съседът я намерил, съобщава американският сайт ky3.com. След изнесената информация от консулството ни в Чикаго провериха случая и съобщиха, че децата са настанени на безопасно място и са под закрила на шерифския офис на окръг Шенън. При направата на пълно медицинско изследване не е установено наранявания и сериозни заболявания. Шефката на дирекция „Международна правна закрила на детето и международни осиновявания“ в Министерство на правосъдието Милена Първанова съобщи, че близначките са осиновени през 2011 г., когато са били на 7-годишна възраст. Едното детенце е с умствена изостаналост, а до момента на осиновяването у нас са живели в институции. Те са осиновени, след като е имало отказ от три семейства. Първанова разказва, че кандидат-осиновителите от САЩ са представили всички необходими документи, включително и социален доклад от щата Вашингтон с препоръки. Тогава мъжът е работил като IT специалист, а съпругата му е била домакиня. Към онзи момент двойката е имала 4 биологични деца. В рамките на следващите 2 години през 6 месеца е представян доклад от американските служби, като във всеки един от тях се е казвало, че децата са силно привързани към родителите. Това ставало ясно с многото прегръдки и целувки, които си разменяли и добре се адаптират към новата среда. В последния доклад от 2013 г. се посочвало, че момиченцата имат добро бъдеще. Сигнали да са отглеждани зле - не са постъпвали. \"Силната привързаност към родителите е очевидна и се демонстрира непрекъснато чрез многото прегръдки и усмивки\", пишело в доклада на щатската социална служба. Според законодателството грижата за децата в момента е изцяло в рамките на американската страна, обясни Първанова и посочи, че правосъдното ведомство е поискало с писмо от американския консул в София пълна информация за това къде се намират децата и под какви мерки за закрила са. Първанова посочи, че като цяло международните осиновявания у нас намаляват, миналата година са били едва 290 на фона на 2014 г., когато са били 450.", "date": "2019.08.08", "title": "Осиновени българчета тормозени в къща на ужасите в Щатите (ОБНОВЕНА)"}
{"url": "https://www.monitor.bg:443/bg/a/view/draganov-sviri-ludogorec-cska-puskat-dnes-biletite-172503", "text": "Елитният рефер Драгомир Драганов получи наряд от БФС за дербито „Лудогорец“ - ЦСКА. Мачът от петия кръг на шампионата е в неделя от 20:30 ч. на стадиона в Разград и по традиция е истинско изпитание за всеки съдия. Другият напечен сблъсък от кръга – този между „Левски“ и „Берое“, е поверен на Николай Йорданов. Междувременно от „Лудогорец“ обявиха, че пускат в петък в продажба билетите за мача с ЦСКА. Пропускът за централната трибуна струва 20 лева, а за трибуна „Моци“ е 10 лева. Толкова ще плащат и феновете на „червените“. Те ще могат да си вземат билет от каса пред сектор „Г“ на стадиона, която отваря в 13 часа в деня на мача. Двубоят е много важен и за двата клуба. „Лудогорец“ ще търси победа, за да не позволи на „Левски“ да вземе преднина на върха в класирането. ЦСКА пък стартира неубедително шампионата и е на 6 място, изоставайки с 3 точки от лидерите. Очаква се треньорът на домакините Стойчо Стоев да може да разчита на свежи физически футболисти, след като даде почивка на голяма част от титулярите в снощния мач с ТНС, докато Люпко Петрович не може да си позволи подобен лукс и вече се оплака, че има умора в ЦСКА заради сгъстения цикъл двубои.", "date": "2019.08.08", "title": "Драгомир Драганов свири „Лудогорец“ - ЦСКА, пускат в петък билетите"}
{"url": "https://www.monitor.bg:443/bg/a/view/6-po-rihter-udari-turcija-172497", "text": "Земетресение с магнитуд 6 по Рихтер бе регистрирано днес в югозападния турски окръг Денизли, съобщиха турски телевизии, като се позовават на турската правителствена Дирекция за управление при бедствия и извънредни ситуации (АФАД). По данни на сеизмологичната обсерватория Кандилли в Истанбул трусът е бил с магнитуд 6,5 по Рихтер. Според информация на телевизия НТВ при труса са се срутили редица сгради, в които имало хора. Спасителни екипи са предприели операция за спасяване на затрупаните под отломките. Спасителите са извадили някои хора, които са хоспитализирани. За загинали не се съобщава. Епицентърът на земетресението, станало в 14.25 ч., е бил в района на град Бозкурт. Трусът е бил на дълбочина 7,09 километра. Шест минути по-рано в Бозкурт е било регистрирано земетресение с магнитуд 4,2 по Рихтер, информира АФАД. Трусът е бил на дълбочина 17,79 километра. Земетресенията са предизвикали силна паника сред населението. Кметът на град Бозкурт Бирсен Челик посочи пред телевизия НТВ, че засега няма информация за загинали хора, но има ранени. Трусовете са били усетени в южните окръзи Анталия, Бурдур и Ъспарта. Земетресенията бяха регистрирани, след като по-рано днес (в 11.39 ч.) трус с магнитуд 4,8 по Рихтер стана в Егейско море край окръг Измир (Западна Турция).", "date": "2019.08.08", "title": "6 по Рихтер удари Турция"}
{"url": "https://www.monitor.bg:443/bg/a/view/fenove-na-loko-pd-atakuvaha-hotela-na-strasburg-172502", "text": "Футболистите на „Страсбург“ преживяха кошмарна нощ в Пловдив в навечерието на двубоя срещу „Локомотив“ на стадиона в парк „Лаута“. Сънят на французите е бил прекъснат с мощна заря пред хотел „Империал“, като гърмежите започнали точно в 04:25 часа и смутили не само футболистите, но и живущите в района на сградата. От хотела са реагирали мигновено и са повикали полиция, като патрулна кола е пристигнала на мястото 10 минути по-късно. През това време ултрасите вдигнали невероятен шум и придружили приротехническото шоу със закани към гостите от „Страсбург“. След появата на униформените обаче феновете се разбягали. Първият двубой между двата тима от третия квалификационен кръг на Лига Европа е днес от 20.30 ч., а реваншът е следващия четвъртък във Франция.  ", "date": "2019.08.08", "title": "Фенове на „Локо“ (Пд)  атакуваха хотела на „Страсбург“"}
{"url": "https://www.monitor.bg:443/bg/a/view/500-posreshtnaha-lukaku-na-letishteto-v-milano-172505", "text": "Нападателят Ромелу Лукаку беше посрещнат от 500 фенове на “Интер” при пристигането си в Милано през 2 часа през нощта местно време. Белгиецът финализира преминаването си от “Манчестър Юнайтед”, който ще получи 65 милиона евро плюс още 10 милиона под формата на бонуси. До този момент 26-годишният играч беше в Брюксел, където тренираше с родния си “Андерлехт” през последните няколко дни. Това му навлече известни проблеми пред ръководството на „червените дяволи”, но желанието на футболиста да осъществи трансфер в Интер и последната оферта на „нерадзурите” явно убедиха английския колос да не протаква повече трансфера. През нощта Лукаку и неговият агент Федерико Пасторело отлетяха с частен самолет, като играчът сподели този факт с последователите си в социалните мрежи. Около 500 души от агитката на “Интер” веднага се изсипаха на летище „Малпанеза”, за да поздравят белгиеца и чинно чакаха до 2 часа през нощта, когато той най-сетне се появи. Футболистът поздрави привържениците с усмивка при появата си, а те му отвърнаха, като започнаха да скандират името му. Контрактът му е за 7.5 милиона евро годишна заплата.", "date": "2019.08.08", "title": "500 посрещнаха Лукаку на летището в Милано"}
{"url": "https://www.monitor.bg:443/bg/a/view/dobrovolnata-kazarma-v-plus-pri-naznachenie-na-rabota-172506", "text": "Хора, които са преминали през доброволна военна служба ще имат предимство при назначаване на работа не само в армията и МВР, но и в цялата държавна администрация. Това предвижда новия текст в Закона за резерва на въоръжените сили на Република България, предложен от вицепремиера и министър на отбраната Красимир Каракачанов.  Въвеждането на доброволна казарма бе предложено от него при приемането на управленската програма на правителството през 2017 г., но оттогава насам не бе представен проектозакона. 37 451 000 лв. ще са нужни годишно, за да се плащат заплатите и всичко останало на доброволните войници, както и компенсации за работодателите им. Тези харчове обаче ще започнат от 2022 г., пише във финансовата обосновка на проектозакона. За следващата година за заплати на доброволните войници ще са нужни около 2 млн. лв. и около 120 хил. лв. за компенсации на работодателите им. През 2021 г. разходите ще станат съответно близо 9 млн. лв. за войниците и 515 хил. лв. за работодателите. Проектозаконът предвижда доброволческата служба де е 6 месеца и ще включва начална и специална военна подготовка, а след това и служба в някое поделение. Войници ще могат да бъдат както мъже, така и жени. Те трябва да са пълнолетни, да не са осъждани или обвинени в тежко умишлено престъпление, да са завършили поне седми клас и да са под 42г. Докато са на доброволната служба, войниците ще трябва да спазват всички ограничения за професионалните военни, но ще ползват и техните права и привилегии. Ще получават основна заплата за длъжност и звание, като точният ѝ размер ще се определя от министъра на отбраната. Освен това ще може да се запишеш войник и без да уведомяваш работодателят си, тъй като по време на службата войниците ще са защитени срещу уволнение от частния им работодател и ще се водят в неплатен отпуск, който не може да бъде отказан от шефовете. Специално заради доброволната казарма се променят Кодексът на труда и Законът за държавния служител. Поправките предвиждат още, че хората с висше образование ще могат да се запишат във военни университети и да бъдат офицери от резерва. Договорите, които ще се сключват за доброволната казарма, няма да са 6-месечни, а 5-годишни. За техния период доброволните войници ще остават в резерва на Българската армия и ще могат да бъдат повикани по всяко време на служба. Предвидено е дори да могат да бъдат викани в казармата за заместване на отсъстващ кадрови военен, като отпада досегашното ограничение заместването да е не по-дълго от 1 г. Сключването на договор за служба в доброволния резерв вече ще става тайно от работодателите. Причината е, че при досегашните тристранни договори фирмите отказвали да ги подписват, за да не губят хора, ако ги привикат в армията. Според новите правила военните ще уведомяват работодателя постфактум, че негов служител е станал доброволен войник. Когато го привикват на служба, фирмите ще получават компенсация от Министерството на отбраната, за да могат да му вземат временен заместник. В доброволния резерв ще могат да бъдат приемани и хора, които вече имат договори за служба във военновременния резерв. Това са главно лекари, които подлежат на мобилизация в случай на война. С промяната обаче ще може такива медици да бъдат привличани да участват във военните контингенти зад граница, защото до момента за ползването им е нужно да има обявена война. С промените в закона се въвежда и задължително 10-часово военно обучение всяка година за гимназистите. За него ще се вземат от часовете на класния ръководител, а при желание на учениците броят на часовете по военно обучение можело да бъде увеличаван.", "date": "2019.08.08", "title": "Доброволната казарма в плюс при назначение на работа"}
{"url": "https://www.monitor.bg:443/bg/a/view/chetirima-postradaha-pri-vzriv-na-gazova-butilka-172487", "text": "Четирима души от едно семейство от Габрово са пострадали сериозно при битов инцидент с избухнала газова бутилка. Момче и момиче, на 17 и на 20 години, и техните баба и дядо, съответно на 70- и на 73-годишна възраст, са приети за лечение в отделението по пластично-възстановителна хирургия в УМБАЛ „Медика“ в Русе, съобщиха от лечебното заведение. Пациентите са били транспортирани вчера с линейки от Габрово до русенската болница. И четиримата имат 30-40 процента изгаряния и са вдишали пушечни газове. „Изгарянията са дълбоки. Локализирани са основно по лицето, ръцете и долните крайници“, коментира проф. Огнян Хаджийски, началник на отделението по пластично-възстановителна хирургия. Той уточни, че трима от пациентите са на командно дишане. Състоянието на момичето и момчето се оценява като тежко, а на възрастните – като критично,заради придружаващи заболявания. Раните на пациентите са обработени, а утре и в следващите дни ще им бъде направена пластика. Необходимо е кръвопреливане, затова всеки, който желае да помогне на пострадалото семейство, може да дари кръв, независимо от кръвната група, в центровете в Русе, Велико Търново и Габрово.  ", "date": "2019.08.08", "title": "Четирима пострадаха  при взрив на газова бутилка"}
{"url": "https://www.monitor.bg:443/bg/a/view/pilotite-na-ryanair-otnovo-na-stachka-172485", "text": "Пилотите на Ryanair, базирани във Великобритания, отново ще излязат на стачка. Плановете на летците могат да доведат до хаос на редица летища, особено на Хийтроу, чиито служители също планират да стачкуват в искане за по-високи заплати, предават от сайта на изданието „Гардиън“. От Асоциацията на пилотите на британските авиолинии се оплакаха, че „Ryanair от десетилетия отказва да се разправя със съюзи“, което и довело до планирана 48-часова стачка на 22 август и 72-часова на 2 септември. „Не сме получавали никаква оферта от компанията и е наложително възможно най-бързо да решим проблема, за да избегнем стачките“, коментира генералният секретар на асоциацията Брайън Стрътън. По негови думи но за момента просто няма друг избор. Всяко объркване, предизвиквано от летците на авиопревозвача, може да съвпадне с подобни действия от страна на служителите „British Airways“ на летището, които също търсят по-високи заплати. До момента 48-часова стачка на 4 000 инженери, пожарникари, охранители и обслужващи пътуващите служители бе отменена след като летището изготви ново предложение. Ако персоналът не приеме предложението, то се очаква да има продължение на проблема на 22 и 23 август, което съвпада и с датите, обявени от Ryanair.", "date": "2019.08.08", "title": "Пилотите на Ryanair отново излизат на стачка"}
{"url": "https://www.monitor.bg:443/bg/a/view/sofija-loren-igrae-stara-prostitutka-pod-rejisurata-na-sina-si-172492", "text": "След шест седмици в италианската област Пулия завършиха снимките на „Животът пред теб“ - третия филм на режисьора Едоардо Понти с участието на неговата прочута майка София Лорен след „Чужди сърца“ и късометражния „Човешки глас“. „Животът пред теб“ се базира на едноименния роман на големия френски писател Ромен Гари, който, под псевдонима Емил Ажар, с него навремето печели втора награда „Гонкур“ (1975). София Лорен, която през септември ще навърши 85 години, с това заглавие се завърна на снимачната площадка след десетилетна пауза от киното. В лентата тя е в главната роля – на Мадам Роза, възрастна еврейка, спасила се от Аушвиц, и бивша проститутка, която се грижи за безпризорните деца от квартала и най-вече за 12-годишния Момо, буйно хлапе от сенегалски произход. Двамата са различни във всичко, затова в началото отношенията им са буреносни, но бързо се трансформират в дълбоко приятелство. Скоро те разбират, че са сродни души, свързани с обща съдба, което ще промени живота на Момо завинаги. В неговия образ се превъплъщава малкият Ибрахима Гуейе; участват още актьорите Ренато Карпентиери, Масимилиано Роси, Бабак Карими, Абрил Замора и др. Действието от парижкия работнически квартал „Белвил“ от романа е пренесено във филма в наши дни в южния италиански град Бари. Героинята на София Лорен е в последните дни на живота си, когато когато красотата на тялото вече я е напуснала, тя едва се движи и постепенно губи разсъдъка си. А обичта на нейния малък приятел ще поведе трогателна и абсурдна битка със смъртта. Книгата става световен бестселър, преведен в десетки държави. Подобно на нея, филмът ще се опита да говори за ужасните неща в живота с топъл хумор и човеколюбие. Това е втората екранизация на творбата на Гари-Ажар. През 1978 г. режисьорът Моше Мизрахи прави първата киноадаптация с великата Симон Синьоре в главната роля и същата година печели „Оскар“ за най-добър чуждоезичен филм. Новата версия на „Животът пред теб“ се реализира с подкрепата на Apulia Film Commission – фондацията, която вече 4 години организира Фестивала на италианското кино в България.", "date": "2019.08.08", "title": "София Лорен играе стара проститутка под режисурата на сина си"}
{"url": "https://www.monitor.bg:443/bg/a/view/prokuraturata-i-policijata-udariha-narkomrejata-na-rado-laneca-172488", "text": "При мащабната акция на спецпрокуратурата и ГДБОП срещу наркоразпространението в страната са задържани 8 дилъри нависоко в йерархията на група, която според неофициална информация е ръководена от Радмил Ранов, по-известен като Радо Ланеца, информира Нова тв. Неговата наркомрежа е сочена за най-голямата у нас, със стотици участници по веригата навсякъде на наша територия.  При мащабната акция на спецпрокуратурата и ГДБОП срещу наркоразпространението в страната са задържани 8 дилъри нависоко в йерархията на групата на Радмил Ранов, по-известен като Радо Ланеца. Издирват се още 20 лица, които предстои също да бъдат привлечени към наказателна отговорност по досъдебното производство. Това съобщи за NOVA зам.-главният прокурор Иван Гешев. Разбити са и двете големи нарколаборатории на наркобригадата - в София и в Русе. Престъпната организация е генерирала милиони левове печалба годишно от дрогата. Има данни, че е имала чадър отвисоко. Радо Ланеца нашумя през 2016 г., когато София осъмна облепена с плакати със снимки на наркодилъри. Надписът над портретите им гласеше: \"Мъжете, които тровят децата ни\". Година по-късно бяха арестувани двама столични полицаи, оказали се част от наркобандата му. Въпросните служители на реда бяха сочени за членове на силовата  бригада на Ланеца. По-рано днес регионални медии съобщиха за полицейски акции по морето, които вероятно имат връзка с мащабния удар по наркоразпространението. Арести текат в София, Пловдив и Поморие, както и на други места в страната. По непотвърдена информация са арестувани 10 души.", "date": "2019.08.08", "title": "8 арестувани при акция срещу наркобосове"}
{"url": "https://www.monitor.bg:443/bg/a/view/neistovi-jegi-naljagat-gyrcija-172495", "text": "През следващите дни в Гърция се очакват много високи температури, които ще достигнат до 40 градуса по Целзий, предаде агенция АНА. Според прогнозите от четвъртък се очаква повишение на температурите в западните, централните и северните части на Гърция, с температура 38 градуса по Целзий. Очаква се петък да е най-горещият ден, с температура до 40 градуса по Целзий. Прогнозите за уикенда са за намаление на температурите с два до четири градуса заради силния северен вятър, който се очаква в неделя. През първите дни на следващата седмица в западните, централните и северните части на Гърция ще бъде изключително топло.", "date": "2019.08.08", "title": "Неистови жеги налягат Гърция"}
{"url": "https://www.monitor.bg:443/bg/a/view/scenaristite-na-igra-na-tronove-izmyknaha-200-miliona-ot-netflix-172490", "text": "Сценаристите на хитовата сага с разочароващ финал „Игра на тронове“ Дейвид Бениоф и Дан Уайс подписаха договор със стрийминг платформата Netflix на стойност 200 милиона долара. След подписването на документите Д&Д вече нямат право да продуцират сериали за НВО, а ще работят ексклузивно само за Netflix. Единственото изключение за страничен ангажимент е следващият филм за „Междузвездни войни“, за който сценаристите вече имат подписано споразумение с „Дисни“. „Радостни сме да приветстваме майсторите на разказа Дейвид Бениоф и Дан Уайс в Netflix. Нямаме търпение да висим какво ще създаде въображението им за нас“, коментира Тед Сарандос от Netflix пред изданието THR.", "date": "2019.08.08", "title": "Сценаристите на „Игра на тронове“ измъкнаха $200 милиона от Netflix"}
{"url": "https://www.monitor.bg:443/bg/a/view/indonezija-mesti-stolicata-ot-potyvashtata-djakarta-172489", "text": "Индонезийският президент Джоко Видодо потвърди, че се планира столицата ще бъде преместена от Джакарта на остров Борнео, предаде ДПА. \"Столицата на нашата страна ще се премести на остров Калимантан. Мястото може да бъде в Централен Калимантан, Източен Калимантан или Южен Калимантан\", заяви президентът в Туитър, използвайки индонезийското име на Борнео. \"Всички аспекти се проучват обстойно, така че решението ще бъде в съответствие с нашата национална визия за следващите 10, 15, 100 години\", каза той. Правителството посочва уличните задръствания, честите наводнения и потъването на земята в Джакарта като главни съображения за преместването на столицата. Около 40 процента от Джакарта сега е под морското равнище и продължава да потъва. Според правителството икономическите загуби от задръстванията в Джакарта се оценяват на 7 милиарда долара годишно. Джакарта има 10 милиона жители, а заедно със сателитните градове около нея населението в столичния район достига 30 милиона души. Сред вероятните места за новата столица се обмислят град Паланкарая и район близо до богатия на петрол Баликпапан. Експерти казват, че за разлика от други части на Индонезия, по-голямата част от Борнео не е предразположена към земетресения и вулканични изригвания. Правителството иска да започне преместването до 2024 г., в края на втория петгодишен мандат на Джоко Видодо. Министърът на планирането на националното развитие Бамбанг Броджонегоро заяви по-рано тази година, че преместването на столицата може да струва 33 милиарда долара.", "date": "2019.08.08", "title": "Индонезия мести столицата от потъващата Джакарта"}
{"url": "https://www.monitor.bg:443/bg/a/view/ceremonijata-za-nagradite-emi-ostava-bez-vodesht-172486", "text": "Церемонията за престижните телевизионни награди \"Еми\", подобно на Оскарите, тази година ще премине без водещ. Продуцентите са взели това решение, за да се отдели повече време на хитовите сериали, които приключиха през тази година - \"Игра на тронове\", \"Теория за Големия взрив\" и \"Вице\". \"Ако има водещ, който произнася встъпителен монолог, това означава 15 или 20 минути по-малко време. Въпреки че няма да има водещ, на церемонията няма да липсват забавление и изненади\", съобщи Чарли Колиър, главен изпълнителен директор на \"Фокс ентъртейнмънт\" по време на срещата на Асоциацията на телевизионните критици. Припомняме, че телевизионните отличия \"Еми\" ще бъдат раздадени на 22 септември. Тази година за втори път в историята си церемонията за филмовите награди \"Оскар\" протече без водещ, след като комикът Кевин Харт се отказа да домакинства шоуто. Отказът му беше провокиран от появилите се в социалните мрежи критики по негов адрес за хомофобските му шеги преди години.", "date": "2019.08.08", "title": "Церемонията за наградите \"Еми\" остава без водещ"}
{"url": "https://www.monitor.bg:443/bg/a/view/arda-privleche-nacionala-spas-delev-172493", "text": "Новакът в елитната група “Арда” осъществи поредния си силен трансфер. Клубът подписа двегодишен договор с национала Спас Делев, обяви официалният сайт на кърджалийци. 29-годишният нападател премина медицински прегледи и се разбра за личните си условия с президента на “Арда” Петър Пешев. Делев за последно игра в полския “Погон” (Шчечин) и идва като свободен агент. След като вчера подписа договора си, веднага след това се присъедини към новите си съотборници и направи първа тренировка. През кариерата си бързакът от село Ключ е играл за “Пирин” (Благоевград), ЦСКА, “Мерсин”, “Лас Палмас”, “Локомотив” (Пловдив), “Берое” и “Погон”. Следващият мач на „Арда“ е в събота срещу „Локомотив“ (Пд). Не е изключено Делев да дебютира за новия си тим срещу „смърфовете“, тъй като вече има картотека, но е по-вероятно да пропусне двубоя, докато се аклиматизира в новия си клуб. С трансфера на национала пък „Арда“ отново демонстрира сериозни амбиции не само да запази мястото си в елитната група, но дори и да се бори за място в първата шестица на класирането. В първите си 4 мача от началото на сезона играчите на Стамен Белчев се представят много добре, като нямат загуба – две победи и две равенства, като са на четвърто място в класирането с 8 точки.", "date": "2019.08.08", "title": "“Арда“ привлече национала Спас Делев"}
{"url": "https://www.monitor.bg:443/bg/a/view/atina-zaviva-nadjasno-172494", "text": "Само месец след избирането му гръцкият премиер консерватор Кириакос Мицотакис предприе обещания завой надясно, залагайки върху реформа на държавата, както и върху засилване на сигурността и на частния сектор, пише АФП. За да се обърне четиригодишната страница на лявото управление, три законопроекта бяха незабавно внесени в парламента след победата на Нова демокрация на парламентарните избори на 7 юли с цел да се постигне приемането им преди края на тази седмица. Една спешна задача преди парламентарната ваканция, която вече бе отложена заради летните избори. Два текста бяха гласувани вече, а третият се очаква да бъде гласуван до петък. Първата реформа, приета миналата седмица, предизвика най-малко вълнения: намаляването на данъка върху недвижимите имоти - данък, въведен под натиска на кредиторите по време на кризата, и критикуван от гърците. Това намаляване, което бе обещано също и от неговия предшественик, но само за дребните и средни собственици, е разширено от новото правителство до големите собственици. Целта е \"да се възроди средната класа\", бе заявил премиерът пред парламента. Законодателната промяна получи широк консенсус. За сметка на това законът за реорганизация и \"прозрачност\" на правителството и \"на централната държавна администарция\", гласуван във вторник вечерта като цяло само от управляващото мнозинство, повиши с една степен конфронтацията между десницата и левицата. Този закон, определен от премиера като \"безпрецедентна инициатива\", цели да подобри \"ефикасността\" и \"координацията\" на правителствената машина и да се бори срещу \"клиентелизма\" и \"бюрокрацията\" - ендемични проблеми в Гърция. Текстът предвижда засилване на \"председателството на правителството\" - орган, подчинен на премиера, който се превръща в нещо като \"работна група\" \"с разширени пълномощия\" - модел, вдъхновен от други европейски страни, според Нова демокрация. \"Бюрокрацията струва 7 процента от брутния вътрешен продукт - най-високият процент в Европа\", изтъкна като аргумент през паралмента Кириакос Мицотакис. Но опозицията критикува \"хиперконцентрацията\" на изпълнителната власт и отслабването на ролята на министрите. Бившият премиер Алексис Ципрас обвини правителството, че създава \"партийна държава\" и че увеличава броя на правителствените сътрудници, което ще обремени бюджета на държавата. Привърженик на частно-публични партньорства, премиерът Мицотакис смени освен това директорите на някои държавни или полудържавни структури, като назначи кадри от частния сектор, и обяви постепенно намаляване на данъците за предприемачите. Сигурността е друг приоритет на правителството с назначаване на 1500 нови полицаи, засилване на контрола на границите, ускоряване на връщането в Турция на мигранти, които не са получили убежище в Гърция, или премахмане на мярка, улесняваща достъпа на мигранти до социално осигуряване. Министерството за миграционната политика бе премахнато. Управлението на близо 70 000 мигранти в страната и на подновяването на мигрантския приток е вече в ресора на заместник-министрите по въпросите на защитата на гражданите. В четвъртък дебатът по третия проектозакон, който се очаква да премахне \"университетското убежище\", се очертава бурен. Става дума за отмяна на забрана за полицията да влиза в университетите - закон, наследен от студентски бунт срещу диктатурата на полковниците (1967-1974), който Кириакос Мицотакис иска да премахне, за да \"възвърне сигурността\" в университетските кампуси. Целта е да се предотвратяват градските безредици, виновниците за които често са базирани във факултетите, според правителството.", "date": "2019.08.08", "title": "Атина завива надясно"}
{"url": "https://www.monitor.bg:443/bg/a/view/mistika-i-mitove-sybraha-7-tvorci-v-bajer-172475", "text": "8 художници на различна възраст от Стара Загора събраха творбите си в експозиция, обединена от темата за мистиката, митовете и енигматичността като представиха 41 работи :живопис, графика, пастели и 3D-принтирани абстрактни модели. Идеята за нетрадиционната изложба посред най-големите августовски жеги в култовата зала „Байер“ е на най-възрастния от групата Нено Бакалски, който окачил като за начало своята „Столетник“, първа откликнала на нестандартната хрумка юристката Ваня Желева с „Лунни котки“ и „Загадъчни и мистични“, последвал я младият Иван Киряков със своите „артефакти от космическия океан“. Въпрос наброени дни било присъединяването на Георги Димитров с неговите „Терени“ и Милен Иванов с „Мистерията на Бастет“. На финалната права пристигнали Дилян Бакалски с 9 творби , Петко Жеков с „Пръстенът на Нибелунга“ и Светлозар Недев с \"Влюбени\". Изложбата събра десетки приятели и почитатели на нетрадиционния рисунък, част от представените творби се сдобиха с …червени точки, а други получиха заявки за смяна на собствениците си.", "date": "2019.08.08", "title": "Мистика и митове събраха 8 творци в „Байер“"}
{"url": "https://www.monitor.bg:443/bg/a/view/vyzstanovjavat-avtentichnata-kyshta-na-adriana-budevska-v-dobrich-172483", "text": "След 2-3 години ходене по мъките, най-после в Добрич започва възстановяване на родната къща на актрисата Адриана Будевска. Това обяви на пресконференция директорът на Регионалния исторически музей Добри Добрев. Вече има подписан договор с фирмата изпълнител „Реставрация“ ЕАД.  Къщата на Будевска, която е в окаяно състояние, не е автентичният роден дом на актрисата, подчерта Добрев. Тя е реплика, изградена през 1976 – 1977 година, за да бъде готова за 100-годишнината от рождението на Адриана Будевска през 1978 г. Разминаването с оригинала ще бъде поправено. За целта съществуващата сграда ще бъде съборена и на нейно място ще бъде издигнат автентичният роден дом на актрисата. За целта от Министерството на културата са отпуснати 64 000 лева, музеят се включва с 12 000 лева. По всяка вероятност парите няма да стигнат и ще се нуждаем от дарители и спонсори, каза още Добри Добрев. Автентичният вид на къщата ще бъде възстановен по оригинален снимков материал от преди 1978 г., който се намира във фонда на музея, каза главният уредник в РИМ д-р Кремена Митева. Според нея, едва ли в България има по-голям фонд за Адриана Будевска от този в РИМ Добрич. Фондът съхранява много нейни лични вещи, сред които сценични костюми и аксесоари, билета, с който е заминала за Аржентина, снимки, тетрадки със стихотворения, дневници. След възстановяване на родния дом на актрисата е предвидено едната зала да бъде учебен музей с акцент „Литературата в театъра“, където учениците ще се занимават с изработването на мини декори, рисунки на театрални костюми, правоговор, сценична и публична реч, допълни д-р Кремена Митева. Адриана Будевска е родена на 13 декември 1878 г. в Добрич. Тя е дългогодишна актриса в Народния театър, един от основоположниците на професионалния театър в България, считана е за една от най-добрите изпълнителки на трагични роли в историята на родния театър. Къщата на ул. „Васил Левски“ №56 в Добрич е обявена за исторически паметник на културата с категория „национално значение“ в Държавен вестник през 1976 година. От години къщата е затворена за посетители. Външната мазилка е напукана, а в по-голямата си част липсва в основите й. Покривът се разпада. На места мазилката във вътрешните помещения е паднала до тухла, заради влагата, която е пропита в стените. Дъсчените подове са също в много лошо състояние, като обилната влага е благоприятствала и израстването на гъби. Заради рушащата се от години сграда, музейната експозиция отдавна е изнесена.  ", "date": "2019.08.08", "title": "Възстановяват автентичната къща на Адриана Будевска в Добрич"}
{"url": "https://www.monitor.bg:443/bg/a/view/avdjii-stjagat-pushkite-v-ryjena-shte-hapvat-kurban-za-zdrave-172478", "text": "38 организирани ловци от дружинката на казанлъшкото село Ръжена ще излязат на лов за пернати на 10 август,когато се открива официално сезонът,съобщи председателят й Апостол Терзиев, който е и кмет вече три мандата на селото с близо 1 200 души население. Без значение каква ще е слуката из нивите и ливадите цялата дружинка точно 12 ,00 часа ще седне край масата в ловния заслон, за да похапне курбан за здравето на водача си, които е решил авансово да отбележи 50-та си годишнина.За целта Апостол, който е от каракачански род  е решил да заколи най-тлъстото шиле от фамилното стадо и да отвори запазено от 10 години насам буренце с гроздова ракия собствено производство.Без да има ловен билет на масата ще бъде и съпругата Пламена,която е ритуалчик в казанлъшката община и отговаря за сватбите и кръщенетата. Със сигурност на „терена“ ще бъдат близнаците  , 7-годишните Калин и Георги, за да бъде идилията пълна. Според  Апостол Терзиев, който е ловец вече 2 десетилетия, а е начело на местната дружинка от 6 години новите ограничителни разпоредби за отстрела на дивите прасета ъвв връзка с върлуващата африканска чума не са внесли раздори сред хората му. 12 души са получили разрешителни за индивидуален лов, всички те са с опит и изкаран курс за боравене с нарезно огнестрелно оръжие  според изискванията. На 77 години е най-възрастният ръженски авджия Петър Димитров, който ловува вече 40 години, а най-младият е приетия м.г. 20-годишен Добрин Ванеджиков.      ", "date": "2019.08.08", "title": "Авджии стягат пушките, в Ръжена ще хапват курбан за здраве"}
{"url": "https://www.monitor.bg:443/bg/a/view/porjazoha-dojivotnik-za-isk-ot-80-bona-sreshtu-prokuraturata-172474", "text": "Осъден на доживотен затвор за участие във въоръжен грабеж, при който от касата на старозагорското дружество „Пещострой“ през 2009 година бяха задигнати 2 млн лв в брой и златни накити беше „порязан“ от съда по иска си за 80 бона срещу прокуратурата на Република България. Прекарващият вече 9 години зад решетките Пламен Йовчев – Ухото е подал до сега над дузина искове по различни поводи , като в един от случаите успя да си извоюва в храната му да няма свинско и храни със свинско месо. Причината за странното на пръв поглед щение, е че в зандана Ухото се отказал от православието и прегърнал мюсюлманското вероизповедание. В поредната си среща с Темида Йовчев настоява, че в резултат на непремерените и осъдителни действия на магистратите /включително многократни откази от възобновяване на следствието за грабежа/ заболял от остеохондроза /мъчителни болки в прешлените на гръбначния стълб/ и настоява да бъде възмезден с 80 000 лв за преживените болки и страдания. В хода на съдебното следствие става ясно, че затворникът е получил първите симптоми още преди 9 години, а заключението на медицинската експертиза е, че отказите за възобновяване на следствието нямат никакво отношение към болките в гърба.По тази и още ред други, изброени в над 10 страници причини старозагорският окръжен съд е отхвърлил паричните претенции на Ухото, но то има възможност да обжалва отказа и пред Апелативния съд в Пловдив, което със сигурност ще бъде сторено. По всички дела 46-годишният доживотник се явява сам, пак така сам подготвя и исковете си до всички възможни инстанции, коментират запознати с житието му зад решетките. При грабежа , за който е осъден Ухото от касата на „Пещострой“ в центъра на Стара Загора бяха задигнати 763 000 евро, 330 лева ,42 000 $ и семейни бижути, които в последствие бяха намерени в пластмасов бидон, заровен в района на връх Бузлуджа. До шифъра на сейфа Пламен Йовчев и ортаците му Милен Божидаров  /16,5 години затвор/ и Тодор Кормев /18,5 години затвор/ се добрали след нечовешки изтезания над главния счетоводител на фирмата Каля Петрова във вилата й, намираща се в село Малка Верея.За доживотната присъда на Ухото допринесе и фактът, че грабежът от 6 февруари е бил извършен броени дни след като е бил освободен срещу парична гаранция от ареста. Там той е бил оставен по обвинение във взривяване на баничарница на центъра на родния си Казанлък през нощта на 11 март 2007 г. По това дело е бил осъден на 10 години затвор, но обжалвал присъдата си. Очакваме нови и нови искове от Йовчев, това за него е нещо като „хоби“, а и по този начин си уплътнява времето, тъй като на практика нищо друго не прави, коментират тъмничарите от старозагорския зандан.По думите им срещу скромни възнаграждения Ухото пишел исковете и на други затворници, в килията си държал всевъзможна юридическа литература и следял последните законови изменения.  ", "date": "2019.08.08", "title": "Порязаха доживотник за иск от 80 бона срещу прокуратурата"}
{"url": "https://www.monitor.bg:443/bg/a/view/bylgarskata-fondova-borsa-s-nov-shef-172476", "text": "Българската фондова борса (БФБ) ще бъде оглавена от нов ръководител. Съветът на директорите на Българска фондова борса (БФБ) предложи доц. д-р Маню Моравенов да влезе в състава му и да стане изпълнителен директор на институцията. Промяната предстои да бъде гласувана на извънредно общо събрание, насрочено за 17 септември.  Промяната идва след като досегашният изпълнителен директор на БФБ Иван Такев се оттегли от поста си по свое желание, за да премине в небанковия финансов сектор, съобщиха от борсата. \"Дoц. д-p Maню Mopaвeнoв e бeзcпopeн aвтopитeт c близo 25-гoдишeн oпит в cфepитe нa финaнcитe и инвecтициитe, пaзapa нa нeдвижими имoти и ĸaпитaлoвитe пaзapи\", пишат от борсата. Досега той е взимал peдицa pъĸoвoдни длъжнocти в инcтитyции и нeпpaвитeлcтвeни opгaнизaции нa бългapcĸия ĸaпитaлoв и инвecтициoнeн пaзap, cред които Комисията за финансов надзор, paбoтни гpyпи ĸъм Mиниcтepcтвoтo нa финaнcитe, БФБ, Acoциaциятa нa дpyжecтвaтa cъc cпeциaлнa инвecтициoннa цeл, Бългapcĸaтa acoциaция нa лицeнзиpaнитe инвecтициoнни пocpeдници, Haциoнaлнaтa ĸoмиcия пo ĸopпopaтивнo yпpaвлeниe. \"21 гoдини cлeд пoлyчaвaнe нa лицeнз и cтapтиpaнe нa peгyлиpaния ĸaпитaлoв пaзap в нaшaтa cтpaнa БФБ имa нeoбxoдимaтa opгaнизaция, инфpacтpyĸтypa, инcтитyциoнaлнa и мeждyнapoднa пpeдcтaвитeлнocт, ĸoитo й oтpeждaт дocтoйнo мяcтo cpeд eвpoпeйcĸитe бopcoви oпepaтopи. Kaтo eдин oт cъздaтeлитe нa тaзи opгaнизaция oт мeн мoжe дa ce oчaĸвa пpиeмcтвeнocт и пpoдължaвaнe нa пoлитиĸитe нa бopcaтa\", пише Моравенов. Визията му за БФБ е да се превърне не caмo във виcoĸoĸaчecтвeн и peнтaбилeн, caмopeгyлиpaщ ce пaзap нa финaнcoви инcтpyмeнти, нo cъщo тaĸa дa дoбaви cтoйнocт ĸъм пpoцeca нa нaбиpaнe нa ĸaпитaл и yпpaвлeниe нa aĸтиви в Бългapия и peгиoнa. Дoц. д-p Mopaвeнoв e eдин oт aвтopитe нa Haциoнaлния ĸoдeĸc зa ĸopпopaтивнo yпpaвлeниe и игpae aĸтивнa poля в cъздaвaнeтo нa зaĸoнoдaтeлcтвoтo, и нa инфpacтpyĸтypaтa нa peгyлиpaнитe ĸaпитaлoви пaзapи в Бългapия. Toй e дoцeнт и дългoгoдишeн пpeпoдaвaтeл във Bиcшeтo yчилищe пo зacтpaxoвaнe и финaнcи. Дoц. д-p Mopaвeнoв пpитeжaвa дoĸтopcĸa cтeпeн пo \"Финaнcи, ĸpeдит и зacтpaxoвĸa\" oт Coфийcĸи yнивepcитeт \"Cв. Kлимeнт Oxpидcĸи\" и мaгиcтъpcĸa пo \"Иĸoнoмиĸa и инфopмaтиĸa\" oт Унивepcитeтa пo нaциoнaлнo и cвeтoвнo cтoпaнcтвo. Имa мнoжecтвo cпeциaлизaции, aвтop e нa двe мoнoгpaфии, дeceтĸи cтyдии, cтaтии и дoĸлaди в пpecтижни бългapcĸи и чyждecтpaнни нayчни издaния.", "date": "2019.08.08", "title": "Маню Моравенов е предложен за шеф на фондовата борса"}
{"url": "https://www.monitor.bg:443/bg/a/view/80-000-svine-umyrtveni-do-momenta-v-rusensko-172481", "text": "Общо 79 300 прасета са умъртвени до момента в Русенско, след като в средата на юли тази година бе обявено първото огнище на болестта Африканска чума по свинете в областта. Това стана ясно на днешното заседание на междуведомствената епизоотична комисия в Русе. Приключило е унищожаването на 17 600 прасета във фермата в село Николово и на 41 000 животни в комплекса в село Бръшлен. Дейностите по ликвидирането на огнищата там продължават с дезинфекция и почистване на помещенията. В другата голяма засегната от болестта ферма – в село Голямо Враново, са умъртвени по хуманен начин 6000 животни от общо 30 000 отглеждани в нея, съобщи директорът на Областната дирекция по безопасност на храните в Русе д-р Георги Дяков. По думите му процесът там върви с по-бавни темпове заради „собствена организация“ на управата на животновъдния обект. Останалите умъртвени свине са в по-малки ферми и в стопанства тип „заден двор“. След като приключи ликвидирането на огнищата, ветеринарните власти ще тръгнат на проверка от двор на двор, за да се установи има ли още останали възприемчиви животни, обясни д-р Дяков. Според него проблемът с домашните прасета в Русенско не е толкова голям, както в Южна България. Ставало въпрос за единични случаи на отглеждани в стопанства тип „заден двор“ свине. Пробите от четвъртия голям свинекомплекс в Русенско – в село Юделник, са отрицателни.  ", "date": "2019.08.08", "title": "80 000 свине умъртвени до момента в Русенско"}
{"url": "https://www.monitor.bg:443/bg/a/view/djebchijka-izmykna-550-lv-ot-djado-dokato-chaka-avtobusa-172482", "text": "Ловка джебчийка, успяла да измъкне 550 лв. от възрастен жител на Белово, докато чакал автобуса на автогарата в Септември. Човекът се усетил, че му няма парите, когато трябвало да извади, за да си плати билета до родния град.  81-годишният мъж бил по работа в Септември  и си бил взел пенсията, когато бил проследен от нагла джебчийка. Дядото веднага се оплакал в местното Районно управление на МВР и казал, че някой му е свил портфейла с парите и лични документи. Сред тях освен паспорт имало и други квитанции и копия на документи. След като получили сигнала за дръзката кражба  органите на реда действали много бързо. Така за броени часове била установена извършителката. Оказало се, че това е 26-годишната Ж.Г. от септемврийското село Виноградец. Тя предала на органите на реда по-голямата част от парите на възрастния мъж, а част от сумата успяла да похарчи в близките магазини. Жената е задържана в ареста, а спрямо нея се води бързо производство.", "date": "2019.08.08", "title": "Джебчийка измъкна 550 лв. от дядо, докато чака автобуса"}
{"url": "https://www.monitor.bg:443/bg/a/view/mashinni-smazki-za-temperaturi-ot-minus-40-do-plus-120-gradusa-pokazvat-na-esen-2019-v-plovdiv-172484", "text": "Смазки за мотори, турбини, зъбни колела и други механизми, работещи при температура от минус 40°С до плюс 120ºС, ще покаже на Есенния технически панаир в Пловдив известен химически концерн. Изложението ще се проведе от 23-ти до 28-ми септември т.г. и основен акцент на фирмите участнички ще бъде как химическата индустрия работи по еко стандарти. Именно това ще демонстрират в Пловдив няколко световни компании, които са част от експозицията на Беларус. Страната е един от глобалните лидери в бранша с ръст на икономиката от 8,1% годишно, което я нарежда сред първенците в Европа. Друга фирма изложител ще представи и моделиращи продукти за отливане на детайли със сложна форма, восъци с различно приложение, масла за защита от корозия, парафинови емулсии, овлажняващи и охлаждащи вещества. Полиетилен, синтетични влакна, продукти на органичния синтез, горива, смазочни масла, битуми  и други изделия ще има на щанда на  голяма нефтопреработваща компания. Един от най-големите производители на  автомобилни гуми в света  гостува с най-новите изделия от своя асортимент, обхващащ 70 модела в над 300 размера с различно предназначение, основно за селскостопански машини и транспортни средства.  Минерални торове, познати в над 20 държави,  ще предложи  фирма лидер във внедряването на екологично чисти технологии. Различни видове фибростъкло, които се използват в автомобили и яхти, в строителството и други отрасли, ще презентира един от водещите световни производители. Предприятието  е известно също със стъкловлакно  и стъклотекстил, издържащ на температура над 1800 градуса. Фирмите  от Беларус са сред участниците в Международната специализирана изложба „Енеко”. Основен акцент в нея са иновациите за намаляване на енергийните разходи в индустрията и бита, за ограничаване на вредните въздействия върху околната среда, за качество и безопасност на химическите продукти, за пречистване на водата.  Специалистите ще видят  технологии и съоръжения за използване на възобновяеми енергоизточници, хладилна, отоплителна  и климатична техника, системи за енергийна ефективност,  за пречистване на въздуха и водата, за управление на отпадъците и дезинфекция, оборудване за ВиК мрежи, машини и апарати за химическата промишленост, както и нейни изделия. „Енеко“ се провежда в Международен панаир Пловдив заедно с още четири специализирани изложби, показващи новости от автомобилната индустрия, машиностроенето, роботиката и автоматизацията, строителството, електротехниката, информационните и дигиталните технологии. Очаква се над 700 компании и повече от 30 000 посетители специалисти от страната и чужбина да се включат  в най-голямата среща на бизнеса в България.", "date": "2019.08.08", "title": "Машинни смазки за температури от - 40 до + 120 градуса показват на „Есен 2019” в Пловдив"}
{"url": "https://www.monitor.bg:443/bg/a/view/mila-jovovich-chaka-treto-172480", "text": "Актрисата Мила Йовович и съпругът й – режисьорът Пол У. С. Андерсън, са в очакване на третата си рожба. 43-годишната красавица лично съобщи радостната вест, като публикува своя снимка в социалните мрежи с наедряло коремче. гласи текстът към кадъра. От поста на Йовович в Инстаграм става ясно, че когато е научила преди 13 седмици, че отново ще става майка, е била завладяна от смесени чувства - радост и страх. Страховете й са били породени от факта, че вече е на възраст и че преди две години е изгубила бебе в четвъртия месец от бременността. Звездата от „Заразно зло“ разкри още, че и третия наследник ще бъде момиченце. Припомняме, че Йовович и Андерсън са семейство от 2009 г. Те възпитават11-годишната Евър и 4-годишната Дашиъл.", "date": "2019.08.08", "title": "Мила Йовович чака трето"}
{"url": "https://www.monitor.bg:443/bg/a/view/levski-prizna-za-interes-kym-nedelev-172479", "text": "Изпълнителният директор на \"Левски\" Павел Колев представи новия спортен директор на клуба Ивайло Петков и говори за всичко най-интересно около \"сините\". \"Не съм съобщил за приходи от Мариани, а за трансферна сума. Все още очакваме да се реализират приходите за Мариани. Има срок, в който да се преведат парите. Част от тях ще отидат за изплащането на процент \"солидарност\". Финансовото състояние на клуба е драстично подобрено\", започна Колев. \"Намерих съмишленик в лицето на Ивайло Петков. Смятам, че в структурата на един клуб е задължително да има спортен директор. Тази позиция е изключително важна и много трудна. Прекарваме много често дните и вечерите с Ивайло Петков в офисите. Работата е много тежка. За мен е много по-лесно да мисля само за развитието на футболния клуб. Направиха се доста сериозни промени в школата, но най-важното, което се случва, е инвестициите в инфраструктурата. Нещата се движат в правилна посока\", добави още той. \"Аз се чувствам много спокоен, след като Ивайло Петков дойде в клуба. Смятам, че той ще се развива заедно с Левски, а това е важно. Най-много ми харесва, че мислим в една посока за трансферната политика на клуба. В последните 10 години Левски е взел близо 200 футболисти, а от тях само 7 са си тръгнали с трансферна сума. Това обяснява до голяма степен и състоянието, в което заварихме отбора\", коментира още директорът на \"сините\". \"Не очаквате от мен да говоря всяка седмица. Не ми е такава функцията. Смятам, че е негова работа да коментира представянето на отбора след всеки мач, ако реши да го прави. Няма да е голяма изненада, ако кажа, че Левски още се интересува от Тодор Неделев и Кристиан Димитров. Има редица условия, за да се случат такива трансфери. Вие ще разберете първи, когато има нещо да се съобщи. Опитваме се да не изтича предварителна информация, когато работим по трансфер. Казвам още веднъж, че има интерес към Неделев и Димитров. Водени са разговори. Въпрос е на тайминг и на желание на тези играчи. Ако има шанс тези трансфери да се случат, не е толкова висок, а и няма да стане бързо. Познавам отлично Тодор Неделев от националния отбор. Той е много добър футболист. В момента е на кръстопът. Неделев сам трябва да реши по кой път да поеме. \"Разговарям непрекъснато с господин Божков и господин Попов. Те не са давали оценки на спортно-техническата част в отбора. Имаме пълната подкрепа от тяхна страна. Имаме уверението, че плановете са дългосрочни\", завърши Колев. Ивайло Петков пък призна, че селекцията на \"сините\" не е приключила и ще бъдат привлечени още двама играчи. \"След разговори с ръководството решихме, че \"Левски\" има нужда от още двама играчи. Ще привлечем футболисти на определени постове. Ще ни трябва време, за да сглобим силен отбор. Вече се вижда, че Левски има различен облик\", заяви Петков. “Винаги може по-добре, но на този етап отборът вече показва нов облик. Трябва време, новосформиран от месец и нещо отбор не може да има невероятни резултати. Важното е, че отборът има облик и стил на игра. Всички футболисти са гледани от всички треньори, одобрени от мен и финансово задоволени от г-н Колев. Работим като колектив и това е принципът на новия Левски - всички да работим заедно”, каза още бившият бранител. Петков бе помолен да коментира представянето на тима в Лига Европа и по-конкретно отпадането с общ резултат от двете срещи 0:7 от кипърския тим АЕК Ларнака. “Това не са реалните възможности на отбора. Селекцията от самото начало бе закъсняла, както е и в момента. Аз като дойдох тук тепърва започнахме да гледаме и търсим футболисти. Закъсняла е селекцията, но по-добре да е закъсняла и да стане както трябва, отколкото зимата да се чудим как да се отървававме от повечето играчи. За мачовете с АЕК - не са ни това възможностите. Просто Левски е нов отбор. Трябва време за изграждането на самите връзки в самия отбор, стиковането. Програмата минимум бе да минем първия кръг. Всички искаме нещата да се получават добре в Европа, но АЕК е по-обиграният отбор, а имаше и лошо стечение на обстоятелставата. В реванша излязохме с мисъл за атака и ако може да вкараме гол. По никакъв начин не ни превъзхождаха в първия мач до червения картон, а на реванша по-опитният отбор ни излъга и загубихме доста неприятно”, сподели Петков.", "date": "2019.08.08", "title": "\"Левски\" призна за интерес към Неделев"}
{"url": "https://www.monitor.bg:443/bg/a/view/predvaritelnite-prodajbi-na-samsung-galaxy-note-10-startirat-i-v-bylgarija-172473", "text": "А1 стартира предварителни продажби на двата най-нови флагмана на Samsung – Galaxy Note10 и Galaxy Note10+. Клиентите могат да заявят желаните устройства до 23:59 часа на 22 август на сайта на телекома, а официалният старт на продажбите в магазините започва на 23 август. По време на предварителните продажби, при връщане на свой стар смартфон, клиентите на А1 ще могат да се възползват от 200 лева отстъпка за двата модела. Така те ще имат възможност да закупят Samsung Galaxy Note10 за 949,99 лева на месец или 43,99 лева в брой с абонаментен план A1 ONE Unlimited 5XL. При същите условия цената на Samsung Galaxy Note10+ е 53,99 лева лева на месец или 1 169,99 в брой. Galaxy Note10 притежава 6,3-инчов FHD+ Dynamic AMOLED, а Galaxy Note10+ – 6,8-инчов Quad HD+ Dynamic AMOLED дисплей, който допълва елегантния дизайн на устройството. Спрямо своя предшественик Note10 серията e с по-тънък и лек корпус, който ще се предлага у нас в нов основен цвят – сребърно сияние. Двата модела ще са налични и в цвят черно сияние, допълнен от розово сияние за Galaxy Note10 и бяло сияние за Galaxy Note10+. Galaxy Note10 идва с тройна основна камера, която включва ултраширокоъгълен 16 MP обектив (f/2.2), широкоъгълен 12 MP обектив (f/1.5 & 2.4) и 12 MP телеобектив (f/2.1). При Note10+ основната камера е четворна и към вече изброените обективи прибавя ToF сензор, който дава дълбочина на кадрите. И двата модела са оборудвани с 10 MP f/2.2 предна камера. Камерата на новата серия на Samsung предлага мигновена смяна между обективите и audio zoom, който акцентира върху звука в приближената зона. Потребителите разполагат и с изцяло нови начини за записване на видео с два зрителни ъгъла – ултраширокоъгълен и широкоъгълен. Моделите притежават и функцията „фокус на живо”, която включва четири различни ефекта при записването на видео. Както и при своите предшественици, новото поколение Note на Samsung се предлага с писалката S Pen, която позволява управление на телефона с 6 жеста. S Pen позволява нов начин за правене на записки, който включва дигитално преобразуване на ръкопис в печатен текст и писане на екрана независимо дали телефонът е включен или изключен. S Pen включва и ново изживяване при писане с различни звукови ефекти, които наподобяват звука при използването на писалка, молив или маркер. Galaxy Note10 и Note10+ разполагат със свръхбърз процесор Octa-core Exynos 9825 с 7nm AP чипсет с подобрена производителност. Вградената памет е 256 GB, а оперативната е 8 GB при Galaxy Note10 и 12 GB при Galaxy Note10+. Двата модела са оборудвани с интелигентна батерия, като нейният капацитет варира между 3,500 mAh за Galaxy Note10 и 4,300 mAh за Galaxy Note10+. При новите модели Type-C жакът за зареждане играе ролята и на вход за слушалки, които са AKG и са включени в комплекта.", "date": "2019.08.08", "title": "Предварителните продажби на Samsung Galaxy Note 10 стартират и в България"}
{"url": "https://www.monitor.bg:443/bg/a/view/prokuraturata-proverjava-babh-za-neizgodni-dogovori-172467", "text": "Главният прокурор Сотир Цацаров разпореди на Специализираната прокуратура незабавно извършване на проверка за евентуални длъжностни престъпления и сключване на неизгодни договори от страна на БАБХ. В хода на проверката от ръководството на агенцията ще бъдат изискани всички документи по обществената поръчка за обезвреждане на животински отпадъци, обявена от БАБХ през 2017 г., сключените договори от БАБХ за обезвреждане на животински отпадъци в процедура по пряко договаряне чрез мобилни инсинератори през 2018 г. и анексите към тези договори, подписани до настоящия момент. Проверени ще бъдат документите за всички плащания, извършени от възложителя по договорите и анексите (БАБХ), на изпълнителите, както и за осъществените от тях дейности, за които са направени плащанията, за установяване на реално преработени и заплатени количества животински отпадъци, както и документи, удостоверяващи упражнения контрол от страна на БАБХ върху работата на изпълнителите и количествата унищожени животински отпадъци, подлежащи на заплащане. В хода на проверката ще бъдат разгледани данните за капацитета на инсталациите, мобилни инсинератори на всяка от фирмите изпълнители, както и данни за конкретните преработени количества от тях по време и място. Ще се изиска информация за състоянието на наличните екарисажи на територията на страната във Варна и Шумен, както и за причините за неизползването им за унищожаване на животински трупове особено в настоящата усложнена обстановка. Главният прокурор ще провери и всички заповеди и указания на БАБХ относно предписания сега начин на унищожаване на труповете на умъртвените животни във връзка с болестта африканска чума по свинете (АЧС), с цел установяване на причините, поради които тези трупове се загробват, а не се изгарят или обезвреждат по друг начин, както и с цел преценка на евентуалната опасност за здравето на населението от такива действия. Изиска се и информация за ползването на мобилните инсинератори в настоящата усложнена епизоотична обстановка, за ползването им при предни такива епидемии (птичи грип, чума по дребните преживни животни) и за извършените плащания от БАБХ. Проверката е по повод публикувано журналистическо разследване - филм на Генка Шикерова \"Война на трупове\".", "date": "2019.08.08", "title": " Прокуратурата проверява БАБХ за неизгодни договори "}
{"url": "https://www.monitor.bg:443/bg/a/view/kolko-shte-poevtinejat-britanskite-stoki-172469", "text": "Британски стоки ще залеят пазара у нас заради срива на паунда, прогнозират търговци. Детски стоки, дрехи и електроуреди, внос от Острова, и сега привличат българските потребители с добро качество и атрактивни цени. Валутата на кралицата се срина след като правителството в Лондон втвърди курса към Brexit. Към момента по курса на БНБ - един паунд се разменя за 2.13 лв. Според търговци – това ще улесни достъпа на българските потребители до качествени стоки на ниски цени – внос от Острова. Сред най-търсените остават детски храни и памперси, черна и бяла техника, дрехи и автомобили с десен волан, става ясно от материал на Нова ТВ. Сред стоките в топ 3 на износа от Острова към България за последната година влизат: автомобили, медикаменти и етилов алкохол. Още преди паундът да тръгне надолу, за Ралица Данчова стоките от Острова са предпочитани при пазаруването. Купува предимно дрехи, детски стоки и храни - внос от Великобритания. „Съотношението цена-качество е много по-добро от това, което се предлага на българския пазар. Например 3 чифта детски  панталонки ми струват колкото в България бих дала за един или максимум два чифта”, казва Ралица Данчова. Най-изгодно излизат покупките на детски стоки – адаптирано мляко, памперси и дрешки, показват сметките на Ралица.", "date": "2019.08.08", "title": "Колко ще поевтинеят британските стоки?"}
{"url": "https://www.monitor.bg:443/bg/a/view/izbraha-nov-prezident-na-akademijata-razdavashta-oskar-i-172431", "text": "Кастинг режисьорът Дейвид Рубин застава начело на Американската филмова академия след проведените избори в редиците на киноинституцията във вторник. Носителят на награда „Еми“ за избора на актьори за хита на HBO “Големите малки лъжи“ е първият представител на професията, заемал президентската позиция на организацията, раздаваща ежегодно „Оскар“-ите. Рубин сменя на поста оператора Джон Бейли, който изпълняваше длъжността в продължение на две години. Именно той трябваше да защитава спорната категория за „популярен филм“, като до последно държеше, че промяната в регламента е вероятно да се случи, макар и на по-късен етап. Репутацията на Рубин в средите го позиционира като един от най-активните членове на Американската филмова академия. Именно той се бори в продължение на години за внедряването на кастинг режисьорите в институцията, което в крайна сметка става реалност през 2013 г. Негова е заслугата и за връчването на почетен „Оскар“ на Лин Сталмастър, останал в историята като първият кастинг режисьор с такава награда.", "date": "2019.08.08", "title": "Избраха нов президент на академията, раздаваща „Оскар“-и"}
{"url": "https://www.monitor.bg:443/bg/a/view/britanskija-bejanec-vyv-vakancija-na-bira-v-parka-172468", "text": "What’s up, mates? Ако случайно не сте разбрали, my name is Конан Дъфи – британец по рождение, българин по местообитание. Викат ми Конан Бежанеца, понеже преследвам happiness-а си във вашата прекрасна страна и се старя да я опозная, докато събирам печати от 100-те туристически обекта на България. Тази седмица, обаче не го правя това. As a matter of fact, не го правя от две седмици. Причината е, че автомобилът ми е на ремонт. Закарах го, на what you call it „майстор“, защото нещо хлопаше отпред в дясно. Оказа се, обаче че освен това съм имал доста по-сериозни проблеми – смениха ми накладките (задните), антифриза и моторното масло. The Майстор, откри, че имам проблем със свещите, май и дюзите са за смяна ... и така вече 2 седмици колата ми е в сервиз и се появяват все нови и нови issues. Добре, че отидох „на майстор“, тъй като повече от година я карам тази кола и не съм забелязал нито една от повредите. И докато съм stuck in the middle of София в разгара на летния сезон, реших да си направя екскурзии сред природата, само че в града. Имам предвид в парковете, mate. Както знаете, аз съм от Овча купел, а метро дотук не идва (както се оказа няма и скоро да дойде), затова посещението на всеки парк (в моя квартал такива лигавщини като паркове няма) си е истинска екскурзия. Няма да ви разказвам за пътуването с трамвая, където контрольорът като разбра, че съм англичанин пробва да ме метне, че билетчето ми е невалидно (poor amateur) и да ме глоби. Нито ще спомена за crusades с такси, където научих няколко brand new псувни на български. Направо ще започна с първия парк, който ме посъветваха да посетя – Борисовата градина. I don’t know дали сте наясно, но в моя роден град Лондон всички се гордеем с факта, че той е „зелена столица“. С други думи Градът има bloody много паркове и зелени площи. So, оказа се, че Борисовата градина е два пъти (!) по-голяма от biggest park в Лондон – Hyde Park. Ако любимите ловни територии на крал Джеймс I са 350 акра, то бившите пасища на слатинските шопи (които навремето са влезли в престрелка с полицията, защото не са искали да ги отстъпят за парк) заемат площ от над 750 акра.  Борисовата градина, actually не е кръстена на prime minister  Бойко Борисов, както много от децата си мислят, а на Цар Борис III - баща на един от неговите бивши работодатели. Паркът, наистина  царствен. В него има всичко – плавателно езеро, цели два стадиона, плувен комплекс, мемориален комплекс, спортни съоръжения, има дори автокъща. Борисовата градина is really huge. В нея можеш да гребеш с лодка (аз не греба), можеш да играеш футбол (само гледам), можеш да играеш тенис (така и не му схванах bloody rules), можеш да караш велосипед  (не мерси, много се задъхвам), ролери, скейтборд (whaat!) и още цяла редица fancy спортове като петанк или ходене по еластично въже вързано между две дървета. Но, най-важното mates е, че в Борисовата градина можеш да пиеш бира. Actually, дори е задължително. Просто в този парк всички пият бира – млади, стари, мъже жени, деца кучета, котки ... честна дума, I’m pretty sure, че видях един хипстър да налива бира в аквариума на златната си рибка, който беше помъкнал в парка. Първият път, в който дойдох в Борисовата градина си помислих, че раздават безплатна бира на някой от входовете. После, осъзнах, че пиенето на бира в парка след работа е ancient български обичай (нещо като нестинарството и да ти честитят, когато се изкъпеш), а тъй като Борисовата градина в city centre, горе-долу половината работещи жители на София (което се равнява на 1 от всеки 10 българи и totally 100% от хипстърите на Балканския полуостров),  привечер пият бира в този парк. The coolest thing about Борисовата градина е, че ако искаш да пиеш бира с приятели има достатъчно място. Ако искаш да спортуваш, пак има достатъчно място. Ако си с дете, което иска да посети всички атракциони и да те разори напълно – that is your place. Ако пък искаш да се загубиш сам в необитаема гора и да намерят останките ти след няколко десетилетия – Борисовата градина е правилното място. Аз лично си избрах exploration mode  - наех рикша, натоварих я с бири и обиколих алеите на Борисовата градина бавно въртейки педалите и доста често спирайки за почивка. Другият famous парк, който научих, че трябва да посетя е Южния парк. Доста по-малък, доста по-пренаселен и пълен със сергии и заведения. Actually, Южния парк е нещо като Борисовата градина, но в само в пренаселената й част. Хареса ми колко е поддържан парка, но too much people, mate. Освен това, докато се разхождаш трябва или да внимаваш да не те сгази някой bicyclist, или не препречиш пътя на някоя майка с количка (което може да ти струва живота) или да не ти скочи някое дружелюбно куче и да ти разлее бирата. Also, трябва да си нащрек да не те преджоби някой „турист“.  Възможно е да попаднеш в combined situation – да опиташ да заобиколиш майка с количка, която вдига скандал на собственик на куче без каишка, и през това време да те бутне колоездач, а когато се изправиш на земята да усетиш, че портфейлът ти is missing. Или още по-лошо – бирата. Whatever, проучването ми сред софийските паркове ме доведе до извода, че щом съм видял Южен, it’s fair да посетя Северен и Западен парк. Интересното е, че няма Източен парк, ама доколкото разбрах instead of it там си имат Бизнеспарк (just kidding). Тази ми идея, обаче се оказа epic fail. В Западния парк има ремонт. Вътре обстановката е като след десанта в Нормандия. Огромни дупки в земята, стърчащи кабели, метални ограждения  се клатят изкъртени от различни места. Това, разбира се, по никакъв начин не пречи на местните хора да chill-ват в парка. Докато прескачах един окоп, в който имаше поне двуметрова локва и заобикалях ръждясали колове забити покрай канал пълен с електрически кабели, попаднах на детски рожден ден. So, sweet! Точно до него имаше пързалки и тенис маси пълни с хора. Тъй като Западния парк е втория по големина в София, се оказа, че в него има и „дива част“- тази която граничи с biggest gypsy ghetto – Факултета. Там алеи няма, но спокойно може а те сгази кон. Може да ти продадат някакви неща, могат и да ти купят вещите, само че без да ти дават пари за тях. В най-добрия случай можеш да попаднеш на незаконна сеч на паркови дървета или на ритуален огън за горене на медни кабели. Едно жизненоважно нещо липсва в Западния парк – бира. That’s why I’m out. В Северния парк is not great, not terrible. Малък е по площ. Има „цивилизована“ част с детски атракциони, красиви езерца и поддържани алеи. Има и „дива“ част, в която могат да те наръгат с нож в такова време от деня,че да успееш да се прибереш на време за обяд. Има и няколко автосервиза в парка but it isn’t disturbing – доколкото познавам България, автосервиз може да намериш дори в детска градина. The best thing is, че в Северния парк има plenty of spots, които можеш да използваш вместо платена обществена тоалетна, if you know what I mean. А това е very important, когато си тръгнал на разходка зареден със six-pack of beer. Много паркове има в София. Всеки от тях си има своеобразен чар. Забелязах, обаче една странна особеност – че в края на всеки парк вие българите настанявате чужденци. На  гърба на Борисовата градина е руското посолство, а зад Южния парк е американското. В Края на Северния парк има цяла китайска колония от работещи на пазара в Илиянци, а след Западния парк се намира – well, you know – Люлин.  ", "date": "2019.08.08", "title": "Британския бежанец във ваканция: На бира в парка"}
{"url": "https://www.monitor.bg:443/bg/a/view/izdignaha-hristijanski-kryst-v-selo-bez-cyrkva-172470", "text": "Единственото в пазарджишки регион село без църква – Боримечково, община Лесичово, се сдоби с православен символ. Край населеното място вече се издига внушителен кръст с височина 12 метра. Той е направен от двама българи - Светослав Петров и Илиян Вулянов. Изработен е от метал, дело е на една от местните фирми.Земята под кръста с площ 4 декара е закупена от двамата дарители. Мястото й е избрано неслучайно – то е в най-високата точка над Боримечково, за да може православният знак да бъде видим отдалече. Кръстът ще бъде осветен от свещеници, а земята ще бъде дарена на Българската православна църква.Боримечково е едно от сравнително големите села в Лесичовска община – там живеят близо 600 души. Населението е смесено, като по официална статистика българите са малцинство. Може би това е една от причините там да няма православен храм.", "date": "2019.08.08", "title": "Издигнаха християнски кръст в село без църква"}
{"url": "https://www.monitor.bg:443/bg/a/view/kejsi-aflek-predstavja-svjat-bez-jeni-172461", "text": "Представете си свят, в който жените са със статут на динозаври – всеки знае, че са съществували, но уви, останали са само в историята. Такава антиутопия ни очаква в режисьорския дебют на носителя на „Оскар“ Кейси Афлек в пълнометражното игрално кино. Той отглежда филма си Light of My Life в продължение на три години. Започва да крои сценария му още през 2016 г. Или две години преди феминистките в медийното пространство да припомнят, че има две сключени извънсъдебни споразумения, свързани с упражняване на (вербален) сексуален тормоз от близо десетилетие по-рано. Днес на завръщането на по-малкия брат на Бен Афлек под светлините на прожекторите се гледа с известно недоверие. Иронията е, че след като бе оплют заради непрофесионалното си отношение спрямо две свои колежки на сета на мокюментърито (документален филм с шеговит тон) I'm Still Here, актьорът застана начело на заглавие, в което женското присъствие на снимачната площадка е сведено до минимум. Въпреки това не липсва. Историята на Light of My Life се върти около изстрадал баща (Афлек), чиято единствена мисия е да опази детето си от дивата джунгла, в която се е превърнал човешкият свят, след като чума, побойници и изнасилвачи изтриват жените от лицето на Земята. Както може би вече се досещате – с цел по-голяма драматизация, отрочето му е момиче (единственото живо, което виждаме наистина в лентата – б.а.), което обаче се представя за момче. С ролята му се заема Ана Пниовски, която се справя с размах в израстването от самосъзнанието на жертва до спасител. Виждаме и друга жена на екрана. Това е Елизабет Мос („Историята на прислужницата“), която изиграва майката на Раг (Пниовски). Тя обаче се появява единствено в спомените на таткото. Light of My Life направи световната си премиера в рамките на филмовия фестивал в Берлин тази година. Широкото му разпространение пък стартира отвъд океана от утре, като се очаква филмът да бъде достъпен и за стрийминг.", "date": "2019.08.08", "title": "Кейси Афлек представя свят без жени"}
{"url": "https://www.monitor.bg:443/bg/a/view/bafta-vyvejda-nagrada-za-kasting-rejisiorite-172445", "text": "Британските филмови и телевизионни награди БАФТА ще почетат кастинг режисьорите с нова категория, посветена изцяло на тях. Това стана ясно при обявяването на регламента за следващото издание на церемонията. гласи част от официалното становище на Британската филмова академия. Новината бележи първото добавяне на категория на БАФТА от 1999 г. насам, като е първа такава изобщо в историята на киноинституцията на Острова, която ще важи едновременно за филмовите и телевизионните заглавия. „Чест е за нашата индустрия, че постиженията ни ще бъдат признати от БАФТА и нямаме търпение много заслужили и талантливи кастинг професионалисти да бъдат отличени през следващите години“, коментира казуса кастинг режисьора на „Господарка на злото“ Люси Беван. Междувременно академията обяви, че няма да промени правилата си относно заглавията, които ще бъдат допускани до наградите. Това, на фона на сериозен натиск продукциите на стрийминг платформите като Netflix и Amazon да не намират място сред номинираните. Следващите отличия БАФТА ще бъдат раздадени на бляскава церемония в Royal Albert Hall на 2 февруари, точно седмица преди оскарите. Номинациите пък ще бъдат обявени на 7 януари.", "date": "2019.08.08", "title": "БАФТА въвежда награда за кастинг режисьорите"}
{"url": "https://www.monitor.bg:443/bg/a/view/otkriha-i-vtorija-turist-zagubil-se-v-pirin-172472", "text": "Планиснки спасители откриха и втория загубил се турист след близо две денонощия издирване в Пирин. Намерили са го в добро здравословно състояние, но на голямо разстояние от мястото, където са се разделили с другия, който беше открит вчера следобед. Както агенция „Монитор“ вече информира във вторник, 6 август  двама пенсионери туристи се загубиха в местността „Спано поле“ в Пирин планина. Те се отделили от групата веднага след като са преспали в хижа „Синаница“. Жената на единия е подала сигнал на тел.112 едва  вечерта около 22 часа. Девет спасители от Планинската спасителна служба в Сандански веднага са тръгнали в спасителна акция. Единият от загубилите се, 75-годишният Лъчезар Забунов е бил открит в района на Мозговишки чукар, в добро здравословно състояние. Днес сутринта беше възобновено търсенето на втория загубил се турист в Пирин Планина.Той е около 60-годишен и с него няма телефонна връзка. В акцията се включиха 14 планински спасители доброволци от Сандански, Банско, Разлог и Благоевград.", "date": "2019.08.08", "title": "Откриха и втория турист, загубил се в Пирин"}
{"url": "https://www.monitor.bg:443/bg/a/view/djip-i-avtobus-ruhnaha-v-propast-pogrebaha-dve-deca-172471", "text": "Джип и екскурзионен автобус, пълен с пътници, рухнаха в 30-метрова пропаст край Новоросийск. При зверската катастрофа загинаха трима души, от които две деца. Трагедията се разигра в нощта срещу четвъртък на опасен участък от пътя А-146 в района на селцето Верхнебаканский. Ранените при инцидента са 44-ма, 12 от които деца. Всички те са настанени в болница, шестима са с опасност за живота. Съобщава се, че автобусът догонил джипа, който се движел отпред в попътното платно, и се блъснал в него. В резултат на удара и двете превозни средства паднали в канавката. По предварителни данни, шофьорът на автобуса е заспал зад волана или не се е справил с управлението. Загиналите са майка и двете й деца. Те се возели в джипа, управляван от бащата. Той по чудо оцелял при падането от 30-метровата височина.   Само преди седмица при друга катастрофа в Ставрополския край загинаха петима души, други 19 бяха ранени. И този кървав инцидент се случи в тъмното време на денонощието на 420-ия километър на пътя Астрахан-Елиста-Ставропол. Пътническият автобус с 23-ма пасажери излезе  в насрещното платно и се сблъска челно с камион. По предварителни данни причина за инцидента е станала умората на шофьора.", "date": "2019.08.08", "title": "Джип и автобус рухнаха в пропаст, погребаха две деца "}
{"url": "https://www.monitor.bg:443/bg/a/view/ot-vtori-opit-izliza-pyrvata-kniga-za-grupa-ostava-172426", "text": "След по-малко от месец ще бъде факт първата биография на едно от най-влиятелните български рок банди в последните две десетилетия „Остава“. Въпреки че Свилен, Жоро и момчетата са дали архивите и спомените си в интервюта, томът с име „аз Остава“ е дело на група млади ентусиасти и прохождащото им издателство Scribens, което си поставя амбициозната задача книгата да e първата от цяла поредица – Scribens Acoustic. и е на журналиста Даниел Ненчев, който е приятел и фен на групата“, разказа пред „Монитор“ един от двигателите на бандата – китаристът Георги Георгиев. Още тогава Ненчев започнал да прави интервюта с музикантите и се свързали с голямо издателство, което прегърнало идеята. Но преговорите вървели бавно, докато неусетно проектът бил замразен. „Преди 1 година се появиха тези хора от издателство Scribens. Георги Гаврилов, чиято е идеята, ни предложи да напишат биография, а ние му казахме, че такава книга е започната“, допълва Жоро. Авторът обаче не се отказал и поискал да започне от нулата, като обещал биографията да е готова след година. „Това, което натежа да пробваме с ново издателство беше, че нещата в последните 7-8 години се промениха, сега бихме казали друго в интервютата. Старите разговори, фактологически бяха резонни, но емоционално – едва ли“, обяснява китаристът. Така преди точно година започва голямото приключение, за което авторът на тома казва, че може да се напише книга за писането на книга. В крайна сметка в нея влизат и материали, по които е работил журналистът Даниел Ненчев. който е голям приятел на Жоро. „Избрахме „Остава“, защото е от онези съвременни български групи, които са се наложили през последните две десетилетия, преживели са кризисни моменти в музиката в началото на века и все още създават нови неща, активни са. В много отношения те са най-поетичната група у нас“, обясни авторът Гаврилов и призна, че идеята да се направи поредица е провокирана от тази първа биография. В екипа зад амбициозния проект са още Наталия Иванова –поет, журналист и преводач и Мария Куманова – поет и филолог. Фотографиите в „аз Остава“ са дело на Добрин Кашавелов. А дизайнът и визуланото оформление на книгата са дело на Антонина Георгиева. Всеки от музикантите е дал две интервюта, плюс още 2-3 общи. Всеки е бръкнал и в личния си архив, като Жоро например е предоставил тетрадка с текстове – някои станали част от албумите, други – никога не видели бял свят, а трети – видоизменени в съвсем нови. Сканират и непубликувани снимки от началото на кариерата им, стари рисунки. С две думи – подкрепят идеята напълно, но изрично не се месят на авторите във финалния резултат – 300 страници история. „Трудно ми се строи да говоря за всички тези години. Това е моят съзнателен живот – аз съм на 51, а групата – на 27. Тя е моето дете. признава китаристът на бандата. „Групи като „Остава“ заслужават да имат своята описана история. Фактът, че са останали тук, че са продължили да се занимават с музика и не са изневерили на естетиката си просто налага подобно събитие. Мисля, че има млади български групи, които ще се вдъхновят от тази история, за да направят същото“, казва Гаврилов от издателство Scribens, който стои и зад едно от най-артистичните пространства в София – „Хралупата“. Затова с екипа си вече работи по втората книга от поредицата. Тя ще бъде за група P.I.F. Между страниците дори най-заклетите фенове на „Остава“ ще научат неща, които не са знаели. Като историята за записите на албума Rock N’ Roll Song Designers в Истанбул. По цял ден момчетата са свирили в студио „Рокси“, а по цяла нощ се изследвали заведенията на турския мегаполис, но какво им се е случило, може да разберете още на 30 август с новата придобивка за библиотеката ви. Представянето на „аз Остава“ ще е в клуб „Маймунарника“ на традиционния голям концерт за рождения ден на бандата – тази година 27-ми на брой. Ден по-късно, на 31 август, групата ще повтори упражнението в Пловдив в „Конюшните на царя“.", "date": "2019.08.08", "title": "От втори опит: Излиза първата книга за група „Остава“"}
{"url": "https://www.monitor.bg:443/bg/a/view/v-pirin-prodyljava-tyrseneto-na-vtorija-zagubil-se-turist-172462", "text": "Днес сутринта беше възобновено търсенето на втория загубил се турист в Пирин Планина, което беше преустановено късно снощи.Той е около 60-годишен и с него няма телефонна връзка. В акцията се включиха планински спасители от Сандански, Банско, Разлог и Благоевград. Вчера в ранния следобед планинските спасители откриха другия, 75-годишния Лъчезар Забунов: „Вместо да благодари на колегите от Сандански, че са го намерили и спасили той се е държал много грубо с тях. Нахокал ги е и е избягал, за да не плаща за проведената спасителна акция. Вече е подаден сигнал до полицията за случая“, разказаха от ПСС-Банско. Всеки турист трябва да си направи планинска застраховка, ако иска да му се оказва безплатна помощ, когато изпадне в бедствие. А тя струва  само няколко лева. Забунов е признал, че са се разделили високо в планината с другия турист, защото му било прилошало.Той е посочил на спасителите координатите, където са се разделили двамата. Мястото е трудно достъпно, с гъста растителност от клек. Обяснил е, че е отишъл за вода от реката и затова са се загубили. Припомняме, че във вторник двама пенсионери туристи се загубиха в местността „Спано поле“ в Пирин планина. Те се отделили от групата веднага след като са преспали в хижа „Синаница“. Подали сигнал на тел.112 едва  вечерта около 22 часа. Девет спасители от Планинската спасителна служба в Сандански веднага са тръгнали в спасителна акция. Единият от загубилите се, 75-годишният Лъчезар Забунов е бил открит в района на Мозговишки чукар в добро здравословно състояние.", "date": "2019.08.08", "title": "В Пирин продължава търсенето на втория загубил се турист "}
{"url": "https://www.monitor.bg:443/bg/a/view/doc-violin-rajkov-moreto-ni-e-pylno-s-caca-172442", "text": "Изнасяме рапани за азиатските страни и барбуна за Гърция, казва в интервю за \"Монитор\" експертът от Института по океанология - Всяка година картината е различна и това зависи от метеорологичните условия. Местните ни видове риба обитават дълбочини до 100-120 метра. Затова е важно какви ще бъдат температурните условия. Теченията, общо взето, са с постоянен характер и са насочени от север към юг. От там се определя и хранителната база. В една екосистема всичко е зависимо. Затова миграцията, особено при по-малките видове като трицоната, сафрида, хамсията, всъщност зависи най-вече от метеорологичните условия. Що се отнася до рибарството, няма някакви промени. Причината е, че общо взето, всяка година се знае броят на рибарите и на лодките. Така че те не са причина за промяна в популацията на видовете. - Бих казал, че тази година има много риба. Ние изследваме едни и същи полета два пъти годишно и ако сравним с проучването ни от ноември, ще видим, че тогава почти нямаше трицона или т.нар. цаца. От 36 полета нямаше в нито едно. Сега има във всички, и то добри количества. А както казах, миналата година нямаше както на дълбоко, така и на плитко. Не бих казал, че изчезва, а по-скоро се разпръсква. Условия за струпване на рибата са слънцегреенето, продължителността на деня, ветровете, температурата. Всичко това влияе. Колкото до морската вода, тя няма как да се затопли толкова в долните слоеве. През септември се наблюдава преместване на водните слоеве. Понякога това става дори още в края на август. Така хладните слоеве навлизат на мястото на топлите и обратно. Тази промяна вещае и началото на есента. Тези процеси, общо взето, са закономерни и бих казал, че не се случва нищо притеснително. Просто годините са различни и не си приличат една с друга по отношение на рибните ресурси. - Има традиционно висок интерес към калкана и рибарството всъщност е най-голямата причина за намаляване на популацията му. Но при него има нещо интересно - от една страна, популацията му намалява, но пък в същото време се увеличават постепенно младите индивиди. Те не са годни за консумация и към тях няма търговски интерес. Трябва да се изчакат около три години, за да пораснат достатъчно. Но това са процеси, които при калкана текат по-бавно, а по-бързо при малките риби. Те са с кратък жизнен цикъл - до 3-4 години и не нарастват, докато калканът е с 8-9-годишен цикъл. - Сафридът е мигрираща риба и дали ще го има, зависи от много неща. Идва от Украйна и миграцията му при нашия бряг е пролетно-есенна. Зависи и на какво разстояние от брега ще мине, за да видим дали го има. Понякога не е близо до брега и затова рибарите не могат да го уловят. Предстои да видим каква ще е популацията му. - Често те се заплитат в рибарските мрежи. Други години наистина има динамика, тази година е по-спокойно наистина. Понякога труповете се изхвърлят от самите течения, но делфините може да са загинали в Украйна или Румъния. - Не бих казал, че има такава тенденция. Напротив, на един от видовете – т.нар. обикновен делфин, има голямо присъствие. Но той е там, където има риба. Логично е, след като има доста риба в морето тази година, да има и делфини. - Ориентирани сме предимно към износ към азиатските страни, и то на рапан. Това е основният ресурс от нерибните. От рибата пък най-вече барбуната за Гърция. Бих казал дори, че по-голям процент от нея е за износ, много малко остава за нашия пазар. Калканът също има пазар в Турция. Между другото трицоната също се изнася много. Има фирми, които търгуват с нея в Румъния, Великобритания. Това са видовете, които се изнасят основно. - Така беше. И сега наши фирми внасят от там, където рапанът е едър. Но след това той отново се пласира за Далечния изток. Вярно е, че размерът на рапаните намалява заради голямата експлоатация. А това има значение за търговията. Но заради големия улов, предполагам, че същата тенденция ще има след време и в Румъния. - Не съм специалист в тази област, но предполагам, че продължава. Зависи обаче за кой вид бяла мида става дума, защото Donax trunculus е по-скъпата. Но тя е забранена, невъзможно е да се лови, защото е в чувствителна зона. Така че ако се търгува с нея, би трябвало някои да отговарят как се е случило това. Но не мога да кажа какъв е износът. - Не бих казал, а и нямаме някакви нови изследвания в тази посока. Има съобщения от турски колеги, че през Босфора влизат средиземноморски видове. Там наистина има доста. Има някои средиземноморски видове, които наши рибари ловят с харпуни и се натъкват на тях. Това се отнася най-вече за тези, които практикуват подводен риболов, но са редки случаи. Бих казал, че са случайни екземпляри, не е тенденция. Бих го нарекъл случайност, не е масово навлизане. Работи в секция „Морска биология и екология“ в Института по океанология към БАН Представител е на България в черноморската комисия по опазване на Черно море от замърсяване Завършил е биология в Пловдивския университет \"Паисий Хилендарски\" и магистратура по музейно дело, ботанически и зоологически градини", "date": "2019.08.08", "title": "Доц. Виолин Райков: Морето ни е пълно с цаца "}
{"url": "https://www.monitor.bg:443/bg/a/view/mobilno-prilojenie-izvestjava-roditeli-za-ocenki-i-otsystvija-172457", "text": "Мобилно приложение ще известява родителите за оценките, които получават техните деца в училище, или за отсъствията, които са натрупали. Това е едно от условията, на които трябва да отговаря електронният дневник, за да бъде финансирано училището за такъв от просветното министерство. Средствата ще бъдат отпускани по специален механизъм на МОН на грантов принцип, обясни директорът на столично 51 СУ„Елисавета Багряна“ Асен Александров. „Училищните директори ще кандидатстват за електронен дневник, който трябва да отговаря на няколко условия. Най-важното е възможност за комуникация с родителите и налично мобилно приложение“, уточни той. В електронния дневник трябва да са включени и повечето документи, тъй като Това се отнася до седмичното разписание, годишното разпределение, което би трябвало да отпадне следващата учебна година, както и за забележките и годишните оценки. По този начин в голяма степен ще се намали бумащината. Третото важно нещо за електронния дневник е сигурността. Това обаче не се отнася толкова за кражбата на лични данни, както бе скорошният случай с НАП, а по-скоро за възможността за резервно копие. Всеки ден на електронния дневник трябва да бъде направено огледално копие и по този начин няма опасност да се загуби част от информацията. Ако хартиен дневник изчезне, то класният ръководител ще трябва да вкарва набор от данни, сравнявайки информация от бележниците на учениците. Ако обаче се случи срив в системата и това се случи с електронния, то ще има негово резервно копие и ще трябва да се добавят данни само от деня на проблема. В различни варианти електронен дневник в 51-о СУ има от 8-9 години, но от 2 е усъвършенстван. Александров посочи, че „Понякога децата тръгват към училище, по пътя успяват да се снабдят с медицинска бележка и така и не влизат в час, а родителят често не разбира за това. В електронния дневник настойниците могат да видят веднага, че детето е закъсняло за даден час или отсъства третия ден“, заяви директорът. В училището използват дневник, в който учителите са въвели критериите за оценяване по своя предмет, посочено коя оценка каква тежест има (например най-малка е устното изпитване, а най-голяма изходните и класните), върху какъв учебен материал. Налични са и падащи менюта, от които да се избира видът оценка – от класно, от групова работа, индивидуална.  ", "date": "2019.08.08", "title": "Мобилно приложение известява родители за оценки и отсъствия"}
{"url": "https://www.monitor.bg:443/bg/a/view/brazilec-podpisa-s-pirin-172465", "text": "Габриел Перейра Да Силва, бразилски офанзивен полузащитник  подписа вчера договор с ФК „Пирин“- Благоевград. Кариоката става част от орлетата за период от две години. Двадесет и пет годишният състезател е бивш играч на португалския Академика Визеу и бразилския Форталеза. Ива Уорън, която от скоро е и главен мениджър на клуба, заедно с управителя на орлетата Венко Попов парафираха контракта, с което веднага се стартира процедурата за получаване на необходимите документи, за да може Габриел да бъде картотекиран и да получи право да се състезава за пиринци в най-скоро време.", "date": "2019.08.08", "title": "Бразилец подписа с „Пирин“"}
{"url": "https://www.monitor.bg:443/bg/a/view/prof-ruska-hristova-meduzi-dokarvat-tejki-alergii-na-ochite-172452", "text": "- На първо място е опасността от алергични заболявания на очите. Те са към все още цъфтящи растения и треви. Не по-малко опасни за отключване на алергии са водораслите в морето и на плажа. Ако по време на плуване медуза се залепи на лицето, се получават твърде неприятни състояния, които се лекуват медикаментозно.  Клиничната картина е зачервяване на очите и клепачите и силен сърбеж. - Не. Тези състояния се лекуват от лекар специалист. Самолечението е изключено. Пациентът трябва да отиде веднага на офталмолог, който ще му предпиша възможно най-подходящите капки или мехлем за състоянието му към момента. За щастие има антиалергични медикаменти, които са много ефикасни и помагат в такива случаи. Типични за този период са ухапванията от комари и кърлежи.  - Да, може. При ужилване на дете от комар по лицето в областта на очите се получава силен оток със зачервяване и подуване на клепачите и дори залепването им. При възрастните хора зачервяването и хиперемията са локални, рядко засягат целия клепач.  Ако се установи забит кърлеж в клепача, пострадалите не бива да се опитват сами да го вадят. Добре е да отидат в очен кабинет, за да бъде той отстранен, а човекът изследван по-нататък за зарази, които се разнасят от тези членестоноги. Има още редица насекоми, които предизвикват подобни клинични картини.   - Те са сравнително по-често срещани през лятото, делят се на вирусни и бактериални. За вирусните няма специфично лечение, но все пак могат да бъдат предписани капки и мехлеми. Клиничната картина е типична: пациентът се събужда сутрин и установява, че клепачите му са подути и залепнали. Това е типично за бактериалните конюнктивите, но важи и за вирусните.  Характерни за лятото са нараняванията на очите в резултат на ремонти. Средно годишно в Очната клиника на Университетската болница „Царица Йоанна – ИСУЛ“ се лекуват около 1000. Една трета от тях търсят помощ заради различни наранявания на очите. - Зависи дали това е лекар с придобита специалност и дали има достатъчно апаратура за извършване на един пълен преглед, еквивалентен на този в специализиран кабинет в доболничната помощ. Оптиките не са медицински структури, изискванията за обема на медицински дейности и оборудване с апаратура е въпрос на приоритет на управителя на оптиката. - Рецептата е: на всеки 50 минути работа с компютър – 10 минути почивка и монитора да е на или под нивото на очите. Когато той е по-нагоре или по-надолу, може да се развие т.нар. сух синдром. Очите изсъхват поради липсата на често мигане и това може да доведе много сериозни симптоми след себе си. Затова се препоръчва работата с компютър да бъде с прекъсване, с почивка, мониторът да е поставен на нивото на очите или под нивото на очите. Понякога се налага допълнително да бъдат поставени изкуствени сълзи след работа. Може и по време на работа. Има различни видове сълзи в нашите аптеки вече, така че те трябва да бъдат един постоянен спътник на всеки, който работи с компютър. Затова е добре да бъдат извършвани профилактични прегледи, да бъде изследвано не само зрението – вътреочното налягане, изследване на сълзите, които се отделят – дали са в достатъчно количество и евентуално да се започне заместителното лечение с изкуствените сълзи.", "date": "2019.08.08", "title": "Проф. Руска Христова: Медузи докарват тежки алергии на очите"}
{"url": "https://www.monitor.bg:443/bg/a/view/opasno-goreshto-vreme-jylt-kod-v-pochti-cjalata-strana-dnes-172464", "text": "Жълт код е обявен за почти цялата страна днес. Предупреждението е за опасно високи температури, които ще достигат и дори превишават 35 градуса. По- хладно ще бъде около морето и в част от Западна България. Столичната община ще осигури безплатна минерална вода за гражданите. Тя ще се раздава на четири пункта, разположени в центъра. НИМХ обявява жълт код - първата от трите степени за опасност - в областите: Видин, Монтана, Враца, Плевен, Ловеч, Велико Търново, Русе, Силистра, Кюстендил, Благоевград, Пазарджик, Пловдив, Стара Загора, Хасково, Ямбол и Сливен. Там се очаква температурите на сянка да надхвърлят 35 градуса. В останалите области няма код за опасно време. В страната ще е слънчево, а след обяд - горещо. Ще духа слаб югоизточен вятър, а максималните температури ще са между 33 и 38 градуса. Над планините ще бъде предимно слънчево. Ще духа слаб, по билата - до умерен северозападен вятър. Максималната температура на височина 1200 метра ще е около 27°, на 2000 метра – около 18°. Над Черноморието ще бъде слънчево със слаб югоизточен вятър. Максимални температури на въздуха: 27°-30°. Температурата на морската вода е 25°-27°. Вълнението на морето ще бъде 1-2 бала.", "date": "2019.08.08", "title": "Опасно горещо време: Жълт код в почти цялата страна днес"}
{"url": "https://www.monitor.bg:443/bg/a/view/sano-vze-goljama-rolja-v-srybski-serial-172396", "text": "Актьорът Александър Сано, който затвърди позицията си на любимец на зрителите след „Денят на бащата“, работи по нов сериал. „Монитор“ научи, че звездата ще се разпише с участие в сръбската поредица „Южен вятър“. намигна Сано. Ако името на сериала ви се струва познато, това е така, защото той е продължение на едноименния филм на режисьора Милош Аврамович. Лентата се появи в родните киносалони в началото на годината. Освен известните сръбски актьори Милош Бикович, Драган Белогърлич и Небойша Глоговац, в пълнометражния „Южен вятър“ се появиха и българите Ивайло Захариев и Христо Шопов, които изиграха син и баща. „Не съм привършил снимки още, защото буквално вчера се прибрах от Белград през нощта и след десетина дни отново заминавам за Сърбия да довършим“, уточни пред „Монитор“ Сано. Причината за завръщането му в София е първият му проект като продуцент - филмът „Диви и щастливи“. „В момента сме в пост продукция и работим върху авторска музика. От рокендрол страна това са D2, които със 100 Кила правят специално парче за филма“, издаде още той. По саундтрака на лентата работи и музикантът Антони Рикев, познат на широката публика от формацията Tri O Five и работата си с белослава. Междувременно „Диви и щастливи“ се радва на голям интерес от различни платформи, които предлагат видео съдържание. „Работим и по международната дистрибуция. Филмът със сигурност ще тръгне в Сърбия и в бивша Югославия по кината. Общо взето бачкаме здраво, защото има един тон работа, която трябва да се свърши. защото наистина е изключително хубав“, сподели ни Сано. Припомняме, че „Диви и щастливи“ ще се появи на голям екран на 29 ноември. Освен Сано продуцент е и Яна Маринова. На режисьорския стол сяда Мартин Макариев, сценарият е дело на Борислав Захариев, а оператор е Андрей Андреев. Главните роли са поверени на самите продуценти, както и на Луиза Григорова-Макариев и на младата британска кинозвезда Базил Айденбенц. В лентата, вдъхновена от „Телма и Луиз“, ще видим и асовете Калин Врачански и Асен Блатечки.", "date": "2019.08.08", "title": "Сано взе голяма роля в сръбски сериал"}
{"url": "https://www.monitor.bg:443/bg/a/view/malka-vojna-zaradi-bivshija-prezident-na-kirgizstan-172466", "text": "Един командос бе убит при опита за задържане в Киргизстан на бившия президент Алмазбек Атамбаев. 36 души са пострадали при операцията, която завърши с неуспех. Киргизстанските специални части предприеха опит да задържат Атамбаев, който е обвиняван в корупция и е в конфликт с настоящия президент Сооронбай Жеенбеков. Пред дома на бившия държавен глава в село Кой-Таш, близо до столицата Бишкек, обаче се бяха събрали стотици негови привърженици, които дадоха отпор. Един от ранените при последвалите сблъсъци командос е починал по-късно в болница. Той е бил прострелян, като куршумът е преминал през неговата бронежилетка. Сред пострадалите общо 36 души са 15 представители на правоохранителните органи. Президентът Жеенбеков е прекъснал отпуската си и се е върнал в столицата Бишкек, където утре ще се проведе извънредно заседание на националния Съвет за сигурност. Атамбаев бе държавен глава на Киргизстан от 2011 до 2017 г. Той стана първият президент в историята на централноазиатската бивша съветска република, оттеглил се доброволно от поста. В Киргизстан президентът има право само на един шестгодишен мандат. Именно Атамбаев бе инициатор за издигането на кандидатурата на Жеенбеков за негов наследник на поста. През пролетта на миналата година обаче бившият президент призна публично, че има сериозни разногласия със своя приемник. През юни киргизстанският парламент лиши Атамбаев от съдебен имунитет, за да може той да бъде съден по обвинения в корупция. Бившият президент твърди, че те са политически мотивирани.", "date": "2019.08.08", "title": "Малка война заради бившия президент на Киргизстан"}
{"url": "https://www.monitor.bg:443/bg/a/view/mashtabna-operacija-sreshtu-nelegalni-migranti-v-sa-sht-stotici-zadyrjani-172463", "text": "Имиграционните власти в САЩ задържаха близо 700 души при най-голямата операция в страната срещу работещи нелегални имигранти от повече от едно десетилетие, предаде АП. При проверките, направени в седем птицекомбината в южния щат Мисисипи, били арестувани 680 работници, повечето от които от латиноамерикански произход. Задържаните били извозени с автобуси. Операцията е най-голямата по рода си в САЩ от 2008 г. Планирана от месеци, тя бе проведена броени часове преди президентът Доналд Тръмп да посети Ел Пасо, щата Тексас, където бял мъж застреля в събота 22 души, сред които осем мексиканци. Преди да извърши атаката в града на границата с Мексико, повечето от чиито жители са от латиноамерикански произход, нападателят публикувал в интернет манифест, в който призовава да бъде спряно, според него, нашествието на латиноамериканци.", "date": "2019.08.08", "title": "Мащабна операция срещу нелегални мигранти в САЩ – стотици задържани"}
