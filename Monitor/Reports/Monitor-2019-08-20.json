{"url": "https://www.monitor.bg/bg/a/view/do-90-leva-na-kamion-za-tranzit-prez-bylgarija-173448", "text": "90 лева ще струва преминаването през България на най-замърсяващите камиони категория над 12 тона с четири и повече оси. С 30 лева по-евтино ще излиза транзитът на камионите EURO 6. Сметката е за изминати 350 км между граничните пунктове Капитан Андреево и Калотина, показва изчислението на калкулатора на Националното тол управление и са на база тестова тарифа и обхват на пътищата с тол такса. От вчера работят четири демонстрационни центъра в София, Пловдив, Варна и Русе, в които превозвачите могат да тестват издаването на маршрутни карти за тежкотоварни автомобили. Заложените тестови тарифи са между 18 и 25 ст. за километър, но реални суми няма да се начисляват. Въпреки това превозвачи бяха учудени, че трябва да платят 80 лева за маршрута София - Варна, защото на последното заседание на Консултативния съвет за обхвата и цените на тол системата са дискутирани по-ниски цени: между 12 и 15 ст. за най-екологичните тирове EURO 6, 16-17 ст. за най-масовите Евро 3 и 5 и 18-19 ст. за най-замърсяващите камиони. В тестовите центрове с помощта на служители на Националното тол управление ще може да се тества купуването на маршрутни карти от четирите канала, по които АПИ ще ги продава - терминал за самообслужване, сайта www.bgtoll.bg, мобилното приложение и от гише. Тестове са част от техническата експлоатация на тол системата, като в нея поетапно ще бъдат включвани отделни компоненти. След като тя приключи успешно, до няколко месеца, но не по-късно от 1 март 2020 г., ще започне и търговската й експлоатация, при която тежкотоварните автомобили ще преминат от винетки към тол такси.", "date": "2019.08.20", "title": " До 90 лева на камион за транзит през България"}
{"url": "https://www.monitor.bg/bg/a/view/recepti-za-hranene-na-dylgouhite-173250", "text": "Отбитите мъжки и женски зайци за угояване се разделят по пол и се отглеждат групово. Когато зайчетата са по-малко в група, развиват се по-добре и достигат определеното живо тегло в по-ранна възраст. Грижите за тези зайчета не се различават съществено от останалите. При тях също така е необходимо изравняване по възраст и тегло. Храненето им се различава от това на зайчетата за разплод, защото трябва по-бързо да растат, по-бързо да се угоят. Като се има предвид, че зайчетата за месо се колят най-много на 90-120 дни, става ясно, че това угояване е всъщност интензивен растеж. Бройлерните зайчета се колят в още по-ранна възраст - 60-70 дни. Зайчетата растат най-интензивно до 3,5-4 месеца.   За подрастващите зайчета може да се използва следната примерна дажба: 60 грама зърно – ечемик, пшеница, 25 грама пшенични трици, 40 грама слънчогледов шрот, 5 грама дрожди, 15 грама рибено брашно, 90 грама сено, 270 грама кореноплоди, 1 грам готварска сол и 1,5 грама дикалциев фосфат.     Може да се използва и следната рецепта за целодажбена смеска: 30% царевична ярма, 10,75% ечемична ярма, 8% овесена ярма, 6% пшенични трици, 15% люцерново брашно, 23,5% соев шрот, 2% сухи фуражни дрожди, 3% бирено брашно, 0,14% готварска сол, 0,26% премикс, 0,6% креда, 0,5 % дикалциев фосфат, 0,2% микроелементна смеска и 0,5% кокцидиостатик.  ", "date": "2019.08.20", "title": "Рецепти за хранене на дългоухите"}
{"url": "https://www.monitor.bg/bg/a/view/zajchetata-za-razplod-v-otdelni-kletki-173249", "text": "Съществуват различни системи за отглеждане на отбитите женски зайчета за разплод. Те зависят твърде много от начина на отглеждането на възрастните зайци. Зайчетата за разплод обикновено се отглеждат групово в големи клетки, чийто под е от мрежа или от дървени скари. В голяма клетка се поставят по 15-20 женски зайчета. Женските зайчета привикват лесно едно към друго и не си нанасят никакви повреди. Ако някои от тях изостанат в растежа си, трябва да се извадят от големите клетки и да се поставят в малки, за да се хранят по-добре. В случаите, когато някое от зайчетата започне да хапе останалите и ги безпокои постоянно, то също трябва да се отдели веднага и да се постави в индивидуална клетка, пише savetivzemedelieto.bg.     При отглеждането на женските зайчета в големи групи се налага изравняването им по живо тегло и възраст, за да се развиват и растат равномерно. В противен случай по-едрите и по-възрастните зайчета тормозят по-младите и по-дребни зайчета и те изостават в развитието си. При промишленото отглеждане женските зайчета за разплод след отбиването трябва да се настанят по 2 или 3 в клетка с размери като на възрастните зайци. След 3-месечна възраст се оставят по 1 или 2 в клетка. Така зайчетата се хранят по-добре, не се дразнят и се развиват нормално. Ако клетките за отбитите зайчета са малки, настаняват се по 1 в клетка. Мъжките зайчета за разплод са малко на брой и се развиват по-бавно от женските. За да се отгледат добре развити мъжки зайци, необходимо е още при отбиването да бъдат настанени по 1 в клетка. Ако няма такава възможност, до 3-месечна възраст могат да се държат по 2 в клетка. До тази възраст те свикват едно с друго и не си нанасят повреди. След това при общо отглеждане голяма част от тях започват да се бият помежду си. Това води до наранявания, разкъсване на кожата, а често и до взаимна кастрация и прави зайчетата негодни за разплод.     Поради по-голямата капризност на мъжките зайчета, дори и при много добри условия на хранене и гледане, малка част от тях израстват като елитни мъжки разплодници. Затова е необходимо оставянето на по-голям брой мъжки зайчета за отглеждане, за да може да се извърши правилен отбор. При отглеждането на женски и мъжки зайчета в открити или полуоткрити навеси е необходимо да бъдат предпазени от горещините през лятото и от намокряне. При наличието на такива условия се намалява растежът им, а намокрянето води и до заболявания.     Храненето на женските и мъжките зайчета за разплод става по една и съща дажба, балансирана за растящи зайчета с достатъчно количество протеин и витамини. Когато зайчетата се отглеждат групово, необходимо е хранилките да бъдат достатъчни по брой и големина, за да могат всички едновременно да се хранят. Това се отнася и до поенето. Зайчетата привикват много бързо към автоматичните поилки. При по-голям брой зайчета в клетка необходимо е по-често почистване на клетките и инвентара.  ", "date": "2019.08.20", "title": "Зайчетата за разплод – в отделни клетки"}
{"url": "https://www.monitor.bg/bg/a/view/streskod-pyrvoklasnik-173455", "text": "Нарушен сън, постоянни промени в телесното тегло, обсебено от проблеми съзнание, непоносимост към останалите хора, променливо настроение, косопад, закърняване на влечението към партньора - това са една малка, но основна част от симптомите, които издават, че тялото и душата са поразени от стрес. Причините могат да са различни - смърт на обичана леля или на домашното куче, уволнение в работата, недостиг на пари или това, че дъщеря ви наближава 39, а не може да се омъжи. Ако обаче към изброените симптоми започнете да чувате в звука на будилника сутрин звънене на училищен звънец, положението е ясно: стрескод \"Първокласник\". Втората половина на август всяко едно истинско българско семейство минава под знака на две кампании: прибирането на зимнината в буркани и приготвянето на децата за първи клас. Някак си в другите класове сме склонни да ги пратим и по-неприготвени, но за първи клас с всяка измината година влизането в училище напомня на излизането. По дрехи, обувки, купони и масраф постъпването се изравнява с абитуриентския бал, а заложните къщи и фирмите за бързи кредити два месеца по-рано преференциално предлагат заем \"Първокласник\". Колежки в редакцията изчислили, че ако се напазарува за първокласник до 1 септември, разходите излизали наполовина по-малко или 200 лева например. Тъй като нищо от това, което купуваме за децата при постъпването им в първи клас няма сезонен характер, причините за такава разлика в цените би трябвало да се търсят в някаква форма на спекула и злоупотреба с родителската обич от страна на търговците. От друга страна, да свалиш парите с 200 лева - това може да се получи само ако купиш маратонките в Одрин, белите чорапки за физическо и бельото в Димитровград, а тетрадките в Гърция. Иначе не знам как може да стане. Всъщност разходите може да бъдат намалени и още, ако родителите са по-предвидливи. Откакто съм се родил преди повече от половин век до днес тетрадката не е променила особено външния си вид. Вместо да инвестират в златни медальончета и обеци, майки, татковци, баби и дядовци могат да купят на новороденото тетрадки, гумички и моливи. Несесери не, защото не са печеливша инвестиция - дизайнът им се променя сравнително често и може да е неактуален при постъпване в първи клас. Не бива да се инвестира и в блузки и маратонки. Маратонките - защото не може да се прогнозира колко и как ще се развие стъпалото, блузките - като несесерите, може да се окажат демоде. Обаче в бельо и чорапи може. Ако гащичките са по-малък размер, това може да е стимул през годините да храните детето по-балансирано и диетично, така че да не му отеснеят и да сте после на загуба. Така че такава една инвестиция може да има и здравословни ефекти. Но това за тия дето сега се раждат. За тези, които сега ще стават първолаци, ще се оправяте в движение. Родителският стрес е движеща сила на търговията в горещите август и ранен септември. Кога, ако не сега, продавачите ще ни пробутат с такъв успех сметала, пръчки за броене, \"химикалки за първи клас\", всякакви етикети и подвързии. Гърмян съм и вече знам: ако отново имам кандидат-първолак, всеки ден ще го водя на пасти, сладолед, картинг и блъскащи се колички, за да натрупаме цветни спомени от последните безгрижни дни преди училището. А тетрадки, химикалки и помагала - тях ще ги купим след уточняване с учителката след 15 септември. Майната им на парите. Долу стреса! Да живее щастливото детство!", "date": "2019.08.20", "title": "Стрескод: Първокласник"}
{"url": "https://www.monitor.bg/bg/a/view/danailov-v-bolnica-sys-schupena-kost-na-bedroto-obzor-173459", "text": "Големият актьор Стефан Данаилов бе приет по спешност в болница в Бургас. Звездата от \"Дами канят\" е докаран до лечебното заведение с линейка от Приморско, най-вероятно със счупена бедрена кост. Той е приет по спешност във вторник сутринта в  МБАЛ „Бургасмед” с оплаквания от силни болки в таза и крака. Направена му е веднага рентгенова снимка, която установила счупване на тазобедрената става. Актьорът обяснил пред медиците, че е паднал. Лекарите обаче отказаха да уточнят при какви обстоятелства се е случило това - дали е паднал при спъване или му е прилошало. Инцидентът се случил в Приморско, където Ламбо бил на морска почивка. Той имал там ваканционен имот в затворен комплекс и прекарвал в него голяма част от лятото. По неофициална информация Данаилов е пострадал при падане в неговото жилище в Приморско, където е почивал. Според лекарите от бургаската болница Данаилов трябва да бъде опериран. Не е изключено да се наложи и поставяне на пирони или имплант. \"Травмата е сериозна и изисква хирургична операция\", довериха от здравното заведение, но отказаха повече подробности за състоянието на големия актьор. Веднага след приемането му в болницата, са му били направени всички необходими предоперативни изследвания, заявиха от \"Бургасмед\". Данаилов е бил консултиран дистанционно от цял екип лекари от различни специалисти от МБАЛ „Сoфиямед” и  от проф. Андрей Йотов, който е светило в областта на травматологията. 76-годишният актьор се оплаквал от силни болки и изглеждал в безпомощно състояние, казаха пациенти, които случайно са станали свидетели на транспортирането му в болницата.  \"Корнелия Нинова е разговаряла със Стефан Данаилов и каза, че вече е в добро състояние и контактен. Говорил е съвсем нормално и казал, че му предстои операция\", казаха активисти от местната структура на БСП. По тяхна информация на актьора. По първоначална информация Данаилов е със счупена шиийка на тазобедрената става на левия крак и затова се налага да бъде опериран по спешност в бургаската болница \"Бургасмед\". Данаилов участва в национално турне със спектакъла „Актрисата“ преди да отиде в Приморско. Следващото представление трябваше да бъде на фестивала „Сцена на кръстопът“ в Пловдив, създаден и продуциран от самия Стефан Данаилов, но явно ще се отложи. Корнелия Нинова и Вежди Рашидов са били сред първите, които веднага са позвънили на Ламбо, за да предложат помощ при евентуалното му транспортиране в София. Лидерът на БСП коментира в своя профил във Фейсбук, че въпреки преживения инцидент Ламбо е с висок дух и напълно контактен. Дори с травмата си Стефан Данаилов отново обедини българите, каза за „Монитор“ неговият биограф Георги Тошев. Тошев е говорил по телефона с големия актьор в болницата и потвърди, че случаят е единствено ортопедичен. и изобщо не е уплашен“, подчерта журналистът, написал на четири ръце заедно с Мастъра книгата „Романът на моя живот“. Проф. Стефан Данаилов е бил в Царево и Поморие в рамките на националното турне на спектакъла „Актрисата“, който го върна на сцената след повече от 10-годишна пауза. Актьорът съчетавал представленията с почивка на любимото му Черноморие, предстоял е спектакъл и във Варна. Стефан Данаилов, който от доста време има проблеми със зрението и с килограмите заради лекарствата, които приема, се е спънал и е паднал. Инцидентът е станал през деня и за щастие шофьорът му е бил наблизо. Всички грозни слухове за инфаркт, инсулт, виене на свят, завръщане на рака и т.н. са абсолютно неверни, категоричен бе Тошев. Данаилов е в ремисия от години, излекуван от български лекари, а участието в пиесата на Питър Куилтър „Актрисата“ го върна в ритъма, който бе свикнал да поддържа в театъра, така че е в отлична душевна форма, коментира журналистът. Всички билети за турнето на „Актрисата“ са разпродадени, но заради битовия инцидент представленията ще бъдат отложени. „Много хора са се обадили в бургаската болница с желание да помогнат – политици от различни партии, бизнесмени, почитатели. Така че големият актьор Стефан Данаилов отново обедини българите“, изтъкна Георги Тошев. Той бе гневен от появилите се папарашки снимки на актьора по фланелка и къси панталонки в болничното заведение и коментира, че знаковите фигури в българската култура като Данаилов не заслужават подобно отношение. Възмутен от слуховете за състоянието на колегата му е и директорът на Народния театър „Иван Вазов“ Мариус Донкин. „Стефан Данаилов нито е в критично състояние, нито е в депресия. Да се пишат за него подобни измислици е недостойно. Ние ще си го изчакаме да се възстанови напълно и продължаваме с представленията на „Актрисата“. Участието на Стефан Данаилов пълни голямата зала на театъра до краен предел и изобщо не може да става дума за сваляне на заглавието от репертоара. Ще направим просто пауза, докато той е в състояние да се завърне на сцената“, обясни Донкин. Рано е да се каже кога точно Стефан Данаилов ще бъде възстановен напълно след ортопедичната операция. Ако се наложи, може и да изпусне премиерата през октомври на новия филм на Ники Илиев „Завръщане“, в който участва. Заглавието в този момент звучи символично: проф. Данаилов има няколко предложения за сериали и филми, като роли се пишат специално за него, така че мнозина – и професионалисти от бранша, и зрители, ще очакват с вълнение завръщането му. Неотлъчно до Ламбо в Бургас е неговата племенница и асистентка, режисьорката Росица Обрешкова, посещават го и негови студенти, които са на ваканция в района на Черноморието.", "date": "2019.08.20", "title": "Данаилов в болница със счупена кост на бедрото (ОБЗОР)"}
{"url": "https://www.monitor.bg/bg/a/view/nash-rejisiorski-tandem-s-priz-arte-cine-link-v-saraevo-173443", "text": "В своя пълнометражен игрален дебют „Котка в стената“ българските режисьорки Мина Милева и Весела Казакова изследват трудното съжителство между имигранти и местни в един модерен блок в Лондон. Базираните в английската столица българки са и авторки на сценария, разказващ истинска история за това как една изоставена котка, ударена в стената, променя общността и живота на отделните съседи, като филмът засяга и актуални теми като имиграция, ксенофобия, Брекзит. Лентата имаше международна премиера на престижния кинофестивал в Локарно, а тази седмица се състезава на феста в Сараево като work in progress (работа в развитие) в рамките на програмата CineLink. Авторитетното издание Variety направи интервю с Милева и Казакова, в което те представят работата си. Предлагаме ви част от него.  За 20 години работа на свободна практика в Англия никога не са ме питали откъде идвам, докато антимигрантската медийна ярост не започна около 2010 г. Заглавията предупреждаваха за приток на 30 милиона милиона български и румънски мигранти. Странна цифра, тъй като България в момента е само 7 милиона. За нас този филм оплаква загубата на толерантност и нормалност в Лондон, един от най-културновъзприемчивите и прогресивни градове в Европа. Никой не очакваше шепа богати хора да успеят да наложат Брекзит, само за да избегнат данъци или по някаква друга тривиална причина. И върхът е Борис Джонсън като премиер! Дори сатирата не е толкова преувеличена, колкото реалните събития напоследък. Без да се опитваме да политизираме, не бихме могли да не забележим, че този краен ефект започна бързо да навлиза в домовете ни. Например сметката от 26 000 паунда за подмяна на два прозореца е реална. Тя беше наложена от общината, където живея, и няма начин да се възразява срещу това. Тези прозорци би трябвало да са златни, за да струват толкова, но както можете да си представите, бяха от най-евтина пластмаса.  Мигрантите от „Котка в стената“ не са отхвърлени, не са изолирани. Те са сравнително образовани и се стремят да изкачат социалната стълбица, което вероятно се отнася до голяма част от европейците в Англия днес.  Известна чернокожа британска актриса, която дойде на нашия кастинг, ни каза, че „Котка в стената“ е най-малко расисткият сценарий, който е чела напоследък, и това ни накара да се почувстваме горди. Бяхме благословени с екип, който не се срамуваше да покаже истинските си чувства и да ги използва по най-креативен начин.  CineLink беше нашето влизане в напрегнатата среда на игралното кино и ни даде възможност за меко кацане. Получихме наградата Arte CineLink, която е огромен тласък за нашето развитие. Приятел от Литва ни попита: „Тези 6000 евро целият ви бюджет ли са?“. Разбира се, имахме средства и от Българската национална телевизия, и от програма „Творческа Европа Медиа“, но (заради провокативните документални филми досега – б.р.) сме малко като черната овца, що се отнася до финансиране в България.", "date": "2019.08.20", "title": "Наш режисьорски тандем с приз Arte CineLink в Сараево"}
{"url": "https://www.monitor.bg/bg/a/view/jertvite-na-zverstvoto-v-negovan-lipsvat-ot-bazata-za-izdirvani-hora-obzor-173458", "text": "Откритите край Негован разчленени мъж и жена не са в базата данни на МВР за издирвани хора през последните два месеца. Това съобщиха за БНР близки до разследването. Експертизите по случая с двойното убийство и намерените разчленени трупове презд уикенда край Негован продължиха и вчера. Те са показали, че убитият мъж е на възраст между 65 и 75 години, а жената между 45 и 55 г. Полицията е проверила дали намереният в района портфейл с лична карта и ключове от кола е на някоя от жертвите, но разследването е отхвърлило тази възможност. Проверено е дали и двамата убити не са чужди граждани като И тази възможност също е отхвърлена. Сега разследващите преглеждат базата данни на МВР за изчезнали хора за по-дълъг период - три и повече месеца, за да проверят дали някои от профилите там би съвпаднал с този на намерените застреляни мъж и жена. От полицията категорично опровергаха появилата се информация че е открито тяло и на трети убит човек. Работи се по абсолютно всички версии. Не е изключено намерените разчленени тела да са на баща и дъщеря. Заради престъплението, извършено на територията на София-област, МВР търси съдействието на гражданите, най-вече на жителите на столицата и областта. Те могат по всяко време на денонощието да сигнализират на тел. 112 или в най-близкото поделение на МВР, жена на предполагаема възраст 45-55 години и мъж на възраст между 65-75 години. Анонимността им е гарантирана. Битова драма най-вероятно стои зад двата трупа, които бяха намерени край софийското село Негован. Това съобщи TrafficNews, като се позова на запознати с разследването на бруталното убийство. Първоначално са смъртоносно простреляни в главата, а жената и в гърба. След това - разчленени и изхвърлени край водоема. Криминалистите работят и по версията жертвите да са убити от техен роднина и да не са били обявявани за издирване. „Напълно възможно е убийството да е извършено от родственик и лицата да не са обявени за издирване\", каза говорителят на главния прокурор Румяна Арнаудова. Много е вероятно убийствата да са извършени на друго място и разфасованите тела да са докарани и хвърлени край Негован, за да бъдат заличени следите коментират още криминалистите. Нов оглед на района около водоема беше направен и вчера, като този път и със следови кучета. Разследващите разчитат да попаднат на следа и от дрехите на двамата, увити в найлонова торба. Полицаите се надяват по тях да са останали биологични следи от убиеца, който е съблякъл жертвите си. Възможно е убитият мъж да бъде разпознат по-лесно. Причината е, че и двете му ченета - горно и долно, са намерени. Те са специфични и най-вероятно зъботехникът пази отливката и името на пациента. Сред най-отличителните улики е ключ за рено, които са от модел, не много разпространен у нас. „В историята на България имаме много случаи на подобно разчленяване. Но случай с двойно разчленяване не сме имали в практиката си. Поне в моята практика не е имало подобен фрапантен случай“. Това коментира топ криминалистът Ботьо Ботев пред Нова тв. „Много неща за кратко време трябва да се направят. Екипът ни е огромен и разностранен. Този екип трябва да работи в синхрон. Трябва възможно най-малко конкретни неща да се изнасят в публичното пространство. Тук има една особеност - на криминален език тези случаи са лесни за работа, доколкото трудността е в това да се установи кои са жертвите. При тези убийства между жертвата и убиеца има връзка. Като се установят жертвите, вече не е толкова трудно да се стигне и до убиеца“, посочи Ботьо Ботев.", "date": "2019.08.20", "title": "Жертвите на зверството в Негован липсват от базата за издирвани хора (ОБЗОР)"}
{"url": "https://www.monitor.bg/bg/a/view/obuchenie-i-rabota-za-horata-s-mnogo-uvrejdanija-173457", "text": "Хората с множество увреждания ще получат шанс за обучение и работа в центрове за защитена заетост. Идеята е те да се обучават и едновременно с това да извършват трудова дейност, обясниха пред „Монитор“ от Агенцията за хора с увреждания. Размерът на субсидията е до 300 000 лева, като за нея ще се кандидатства с конкурс. Тя е равно разделена – 50% са за трудови възнаграждения а останалите са за открити и приспособени места за труд. Участници в конкурса могат да бъдат специализирани предприятия и кооперации на хората с увреждания, трудово-лечебни бази, както и всяка организация, регистрирана по действащото законодателство. Кандидатстващите с проектни предложения по тази методика трябва да бъдат новообразувани икономически предприятия, като предметът им на дейност е необходимо да е съобразен със Закона за хората с увреждания. Центърът за защитена заетост е механизъм в подкрепа на трудовата интеграция, тъй като степента на увреждане не означава нетрудоспособност. Осигуряват се условия за платена работа и предоставяне на услуги съгласно Закона за хората с увреждания. Включените в дейността на центровете ще получават половината от минималната работна заплата докато се обучават и усвояват трудови навици. Те могат да се наемат за изпълнение на икономически дейности, които отговарят на специфичните им възможности за упражняване на труд, като трябва да участват минимум 15 лица с множество трайни увреждания. Срокът за изпълнение не може да бъде по-кратък от осемнадесет месеца. През този период кандидатът, който е създал център за защитена дейност с финансиране от агенцията, е длъжен да поддържа устойчивост на дейностите на наетите лица с увреждания. Усвояването на парите се следи от Агенцията за хората с увреждания чрез наблюдение и контрол. Кандидатстващите с проектни предложения трябва да предоставят минимален пакет от персонални подкрепящи услуги, свързани с конкретните работни места, които да подпомагат създаването и поддържането на защитената заетост, включващи оценка на професионалната пригодност, трудово наставничество и психологическа подкрепа. В предприятията, в чиято дейност участват преобладаващо лица с множество трайни увреждания, ще се изискват по-интензивни медицински грижи, както и материално-техническо оборудване, съответстващо на дейността. Идеята е хората с увреждания да придобият професионални умения. Средствата за финансов стимул не могат да надвишават 50% от минималната работна заплата за страната. Размерът на отпуснатите средства за финансовите стимули се определя ежемесечно и е в съответствие със сключените трудови договори с наетите. От центровете трябва да съдействат и да подпомагат за намиране на работа в специализирана или обичайна работна среда. Крайният срок за подаване на проекти е 4 октомври 2019 година, като такива могат да се подават и онлайн, уточняват от Агенцията за хората с увреждания. Утвърдените за финансиране кандидати сключват договор с изпълнителния директор на агенцията, а сумата по договора се изплаща на траншове.", "date": "2019.08.20", "title": "Обучение и работа за хората с много увреждания"}
{"url": "https://www.monitor.bg/bg/a/view/pyrvolakyt-po-evtin-do-1-septemvri-temata-173456", "text": "Поне 200 лв. ще похарчат родителите на първолаците, като цените до 1 септември са по-ниски и така родителите може да спестят някои лев, показа проверка на „Монитор“. Така преди края на август моливите, тетрадките и дори раниците могат да излязат два пъти по-евтино. Родителите на ученици с училищни униформи обаче трябва да заделят допълнително средства. Необходимата сума от два стоката включва всичко от раницата, несесер и тетрадките до моливите, острилките и материалите за часовете по физкултура и изобразително изкуство. Само за да напълним несесера на детето, ще отделим близо 30 лв. За химикалки ще дадем 3 лв., а 3 обикновени молива излизат дори една идея по-скъпо, в зависимост от това на коя марка са и могат да стигнат 5 лв. 24 броя пък са 30 лв. Ако излезем на пазар преди края на август, то Причина за това е, че голяма част от супермаркетите у нас пускат добри промоции, с които можем да закупим въпросните материали пъти по-евтино и в по-големи количества. Така например пълен несесер с флумастри, моливи, линийки, гума и острилка излиза 10 лв., вместо да даваме 30 или дори 50 лв., като купуваме нещата поотделно. Вместо 3 гумички за 1 лв., можем да купим 5 за 2 лв. Най-обикновен несесер с едно разделение е 4 лв., но ако е под формата на кактус или на животно, то той ще бръкне повече в джоба ни. Не всеки обаче има времето да пазарува по-рано, за да напълни несесера, и затова някои купуват несесери от по 20 лв. с три разделения. В тях има един 2 химикалки, един обикновен молив, острилка, линийка, ножица, 18 цветни молива и 18 флумастера. Така само за малките материали може да отделим близо 50 лв., ако решим да се разходим по магазините след началото на септември. а в някои магазини и над 2 лв. Хит сред бъдещите ученици са тефтерите с пух или пайети, които при разресване променят цвета на тетрадката. За един такъв тефтер ще трябва да дадем 4 лв., което е двойно по-скъпо от сумата, която иначе бихме платили за 5 обикновени тетрадки в супермаркет. Важно е да се отбележи, че повечето родителски срещи за децата са във втората седмица на септември и едва тогава става ясно от колко точно тетрадки се нуждаят те. Блокчетата гонят същата цена в зависимост от размера, но купени по-рано, излизат по левче. Заедно с престилката за часовете по изобразително изкуство, която е 6 лв., и боичките сумата става 11 лв. Към тях трябва да добавим още десетарка за пластелина, който върви с 3 формички. При раниците се запазва модата те да са илюстрирани с любимите герои на децата. Момичетата търсят розови нюанси и принцеси, а момчетата искат да видят най-смелите си герои, които да носят на гърба си. Други пък предпочитат футболните легенди като Роналдо или Меси. Раниците с 3D изображения и тази година също са хит заедно с тези с през който можем да зареждаме по-малките смартустройства. За една такава раница бихме дали 60 лв., а в интернет цената й може да бъде дори над 100 лв. Средно ще дадем 80 лв. за раничка, но разбира се, има и по-евтин вариант от 8 лв. При него обаче няма вътрешни разделения, колелца или любими герои, а само един по-малък джоб отпред. Родителски асоциации препоръчват при избора да търсим по-здрави раници, защото децата ги носят всеки ден. Освен това, трябва да съчетаем удобството и с функционалността, за да може раничката да побере всичко. „Разбира се, трябва да бъде съобразена и с вкуса и желанията на детето, но най-важно е да не застрашава неговото здраве“, съветват още запознати. Тежи ли то около 25 кг, раницата с всичко в нея не бива да надхвърля 3-4 кг. Трябва да се създадат навици на първолака да не слага излишни неща в чантата, а самата тя трябва да има поне две отделения - за учебниците и за всичко останало. \"В началото е препоръчително да подреждате заедно с първолака раницата или да я проверявате, след като е готова“, коментират още от неправителствената организация. Децата, записани в училище, където се изисква носенето на униформи, може да струват почти двойно по-скъпо на своите родители. Разбира се, цената зависи от това колко елемента на училищната униформа трябва да се закупят, тъй като на места тя е само тениска с лого на училището. В други учебни заведения обаче трябва да се вземе цял комплект от дрехи, включващ ризки, панталони или поли, пуловери с дълъг или къс ръкав. В някои столични училища има не само зимни, но и летни униформи, за които също трябва да отделим средства. Бялата риза струва около 20 лв., панталонът също гони тази цена, а ако вземем по повече от една бройка, то оскъпяването е сигурно.", "date": "2019.08.20", "title": " Първолакът по-евтин до 1 септември (ТЕМАТА)"}
{"url": "https://www.monitor.bg:443/bg/a/view/donald-trymp-stana-djado-za-deseti-pyt-173440", "text": "Президентът на САЩ Доналд Тръмп стана дядо за десети път, след като неговият син Ерик обяви снощи, че жена му е родила момиченце, предаде Франс прес. \"Лара Тръмп и аз се радваме да посрещнем на този свят Каролина Дороти Тръмп. Вече те обичаме!\", написа в Туитър Ерик, който е вторият от тримата синове на президента на САЩ. Бебето е десетото внуче на 73-годишния Доналд Тръмп, който е баща на пет деца от три различни жени. Първите му две деца - синът Доналд младши и дъщерята Иванка - имат съответно пет и три деца, а Ерик и съпругата му Лара вече имат един син. 36-годишната бивша журналистка Лара Тръмп е активна в защитата на животните и управлява със съпруга си Фондацията \"Ерик Тръмп\", която финансира детски болници. Тя редовно участва в телевизионни предавания, където защитава политиката на свекъра си.", "date": "2019.08.20", "title": "Доналд Тръмп стана дядо за десети път"}
{"url": "https://www.monitor.bg:443/bg/a/view/syveti-za-pyrva-sreshta-173444", "text": "Разшифроването на женската логика изисква научни познания, далечни и на най-опитния екип от квантови физици. Мъжете, особено на първа среща, обаче са съвсем друга бира, както биха се изразили самите те. Днес за кратко ще погледнем в „чуждата паничка“, за да сверим собствения си часовник. Иначе казано, ще се разровим из мислите на мъжете, извели ни за първи път на романтично рандеву. Макар че повечето дами се притесняват как да си спечелят тази среща с техния избраник, потенциалният им партньор има стриктни очаквания към тях и по време на самото Събитие. Не са много, но изискват от нас наистина да вникнем в тяхната психика. Или да си отговорим на фундаменталния въпрос Какво искат мъжете? Достоевски е казал: „Ни една жена не е успяла да надмине Шехерезада. 1001 нощи тя е разказвала небивалици на мъжа си“. Само една нощ, и то първата ви среща, може да е достатъчна да изстреляте същия брой небивалици срещу невинен непознат. Ако почнете да бърборите, обектът на желанията ви най-вероятно ще помисли, че сте сладка. Но стигнете ли до момента, в който от двадесет минути разтягате локумите за маникюра на кучето си, за изкуствените мигли на съседката, за новата прическа на Ким Кардашиян и прочие, рискувате събеседникът ви да получи „спешно обаждане“ и да избяга. Старайте се да се започнете разговор, а не монолог. Дори избраникът ви да е по-мълчалив, подбутвайте го с приятни въпроси относно книги, филми, а защо не и видеоигри. Първа среща? Неписаните закони гласят, че момчето плаща. Разбира се, трябва да симулирате желание да си разделите сметката, но един джентълмен ще ви почерпи. Затова е много важно да не прекалявате с поръчките. Колкото и да е хлътнал, ако един мъж си помисли, че не може да си позволи да е с жена като вас, той няма да си направи труда да ви покани пак. Бъдете скромни и това със сигурност ще се хареса на човека отсреща. Ако един мъж си пада по вас, той ще почне да си ви представя гола. Това е ясно. Възможно е още на първа среща и да се влюби. Тогава картинката се променя. Вярвате или не, той ще премисля какво ще е да се запознаете с „милата му майчица“. Затова е препоръчително да избягвате псувните, твърде неприличните истории и вредните навици - те така или иначе не прилягат на една дама. Тъмната страна в характера си можете да разкриете и в по-късен етап на отношенията. Още преди да стигнете до заветното Запознанство с неговата майка, имайте предвид, че вашият избраник ще пожелае да „тества“ уменията ви да оцелеете сред останалата дружина маймуни, които той нарича свои приятели. Ако постоянно мрънкате, че менюто в ресторанта не ви се нрави, защото не е гурме или се карате на сервитьорката задето е донесла две пакетчета захар за кафето ви вместо поръчаните три... твърде е вероятно вашият любим да сметне, че сте прекалено претенциозна за вкуса му. Не дай си Боже, изкоментирате факта, че в избрания от него ресторант излъчват футболен мач, а единственото по-протяжно нещо от този спорт е „Дързост и красота“, то определено ще го загубите като обожател. Първо, защото вашите „високи стандарти“ надали съответстват на неговата представа за приятно изкарване с останалите хулигани от компанията му. И второ, защото ще цели да избегне шегите на неговите тъй верни приятели по ваш (и съответно по негов) адрес. Проблемът на сегашното поколение е, че чатът измества разговорите лице в лице. Жените са една идея по-зависими от телефоните си, поради което е препоръчително да ги изключват на първа среща. Сервитьорът ви носи гурме с топ презентация? Чудесно, но няма нужда да снимате чинията и да я пускате в Инстаграм. Приятелката ви от детската градина пуска лайв видео от концерт на еди-кой-си? Ще го изгледате по-късно. Ще направите наистина лошо впечатление на човека отсреща, ако прекарате вечерта в социалните мрежи, затова просто недейте. Няма нищо лошо в това да изчакате със сексуалните отношения до първата брачна нощ, ако сте взели такова решение. Все пак знайте, че на първа среща мъжете си мислят, преди всичко останало, за евентуалните креватни упражнения с вас. Всеки самоуважаващ се мъж (и уважаващ жената срещу него) няма да поиска да си легнете с него още след първата вечеря или първата кинопрожекция, на която ви е извел. Въпреки това му дайде сигнал – я със закачлива усмивка или докосване, че сте на една и съща страница като него. Или по-просто казано – че не сте Непорочната Джейн.", "date": "2019.08.20", "title": "Съвети за първа среща"}
{"url": "https://www.monitor.bg:443/bg/a/view/veselina-kacarova-az-syshto-ne-sym-syvyrshena-173447", "text": "„Тук съм не за да ви кажа, че нищо не знаете, а за да ви покажа как да станете още по-добри!“, с тези думи започна втория си мастер-клас за млади оперни изпълнители в Стара Загора  Мецосопрано  №1 в света Веселина Кацарова. Завърналата се само преди броени часове от Цюрих звезда на оперния подиум  с усмивка уточни, че тя самата не се възприема като  връх на съвършенството и със сигурност има още на какво да се научи. 19 млади певици и един техен връстник пристигнаха от  13 държави на три континента в Града на липите, за да вземат участие в 10-дневната школа на изпълнителката, която има зад гърба си над 50 компактдиска със записи на десетки арии от опери и е носителка на най-големите награди . За подготовката на младите изпълнители певицата разчита както и при първия си клас миналото лято на баритона Николай Ханджиев, а музикалният съпровод е на Светлана Денева. На финала на обучението , което ще приключи на 7 септември  ще се състои гала концерт  с оркестъра на местната опера под диригентската палка на Владимир Бошнаков.По инициатива на маестра Кацарова, която от 3 години е и артистичен директор на трупата  един от участниците в класа й ще бъде поканен за солистично участие в някоя от предстоящите премиери. „Бъдете себе си, не ми подражавайте, вземете от това, което ви преподавам само най-важното! Не искам да ме копирате, на публиката няма да е интересно да слуша отново и отново Веселина Кацарова, тя вече я познава и очаква нещо ново, много по-интересно!“,многократно повтаряше на своите млади ученици Веселина Кацарова. Пръв показа възможностите си единственият солист-мъж: младият Илкер Гюл от съседна Турция , който изпълни ария на Оронте от  операта „Алчина“ на Хендел.", "date": "2019.08.20", "title": "Веселина Кацарова :Аз също не съм съвършена…"}
{"url": "https://www.monitor.bg:443/bg/a/view/konte-podava-ostavka-173453", "text": "Премиерът на Италия Джузепе Конте обяви пред Сената на републиката, че ще връчи оставката на правителствоно на президента Серджо Матарела. Така завихрилата се преди две седмици в Рим правителствена криза придоби официални измерения и най-вероятно държавният глава ще започне още утре консултации за съставянето на нов кабинет. Според наблюдателите твърде вероятно е ако политическите сили не се споразумеят да съставят нова и устойчива правителствена коалиция, да бъде назначен служебен кабинет и още през октомври или ноември да бъдат произведени предсрочни избори. Преди да обяви решението си за оставка, Джузепе Конте произнесе трийсет минутно слово, в което на практика нарочи вицепремиера, министър на вътрешните работи и лидер на партията „Лига“ Матео Салвини за основен виновник за правителствената криза. Премиерът обяви в прав текст заместника си, че престоят му в правителството се заключавал единствено в преследването на лични и партийни интереси. Освен това Салвини искал непрекъснато цялата власт, подстрекавал площадите на бунт срещу собственото си правителство, бил нелоялен към коалиционните си партньори от движението „Пет звезди“ и критикувал безотговорно неговите министри. Конте подчерта също така в словото си, че заместникът му въобще не бил хвърлил светлина върху твърденията за получаването от неговата партия „Лига“ на 49 млн. евро финансиране от Русия на Владимир Путин. Премиерът изброи също така в речта си основните положителни моменти от дейността на неговия кабинет през петнайсетте месеца, откакто е на власт. В отговор на Конте Матео Салвини произнесе двайсетминутно слово, в което напрактика не отговори на нито едно от обвиненията на Конте, подминавайки ги като безпредметни. Вицепремирът припомни преди всичко, че той и партията му „Лига“ ще продължат да се борят срещу нелегалната имиграция, за „Италия на италианците“ и за икономическия, кутурен и демографски просперитет на страната. В края на краищата Салвини обвини за кризата досегашните си коалиционни партньори от Движението „Пет звезди“, които през последните месеци на практика бойкотирали работата на кабинета чрез отказа да гласуват всички разумни предложения за развитието на държавата.", "date": "2019.08.20", "title": "Конте подава оставка"}
{"url": "https://www.monitor.bg:443/bg/a/view/ed-shijryn-navyrtjal-dvojki-po-muzika-v-koleja-i-go-napusnal-173423", "text": "Една от най-големите нови музикални звезди Ед Шийрън се оказал доста слаб студент по музика. Това става ясно от писмо от колежа, което в момента е експонат в изложба в родния му град Ипсуич. 28-годишният композитор и певец, който продаде над 150 милиона копия от албума си, е бил „награден“ с шест двойки всички сегменти на творческия процес на композирането, включително писането на текстове от Академията по съвременно музикално изкуство в Гилдфорд, Съри. Това постижение е документирано в писмото, изпратено му по-късно. Ед се записва в колежа през 2009 година, но напуска година по-късно, заради ниския си успех и за да се фокусира върху музиката си. В доклад от гимназията, от 2004-а обаче, звездата е описана като „естествен талант“, чийто глас започва да мутира, но все още ще се развива.", "date": "2019.08.20", "title": "Ед Шийрън навъртял двойки по музика в колежа и го напуснал"}
{"url": "https://www.monitor.bg:443/bg/a/view/sys-zapoved-na-borisov-mjarijana-nikolova-oglavi-syveta-po-kibersigurnost-173439", "text": "Със заповед на министър-председателя Бойко Борисов вицепремиерът по икономическата и демографската политика Марияна Николова е определена за председател на Съвета по киберсигурността, съобщиха от пресцентъра на кабинета. Съветът по киберсигурността бе създаден като консултативен и координиращ орган към Министерския съвет по въпросите на киберсигурността. Законът за киберсигурност, с който бе регламентирано създаването на Съвета, е приет от 44-то Народно събрание на 31 октомври 2018 г.", "date": "2019.08.20", "title": "Борисов назначи Марияна Николова за шеф на Съвета по киберсигурност"}
{"url": "https://www.monitor.bg:443/bg/a/view/ukrajna-moje-da-uvelichi-prodajbite-na-jito-v-chujbina-do-21-mln-t-173445", "text": "Украйна може да увеличи продажбите на жито в чужбина до 21 млн. за реколтната 2019/2020 година, съобщи Reuters, като цитира прогнози на Украинската зърнена асоциация. За последната кампания завършила на 30 юни бившата съветска република изнесе зад граница 15,53 млн. т, а общият зърнен експорт достигна рекордните почти 50 млн. т или с цели 10,6 млн. т повече от предходната 2017/2018 реколтна година. През миналата седмица от аграрното министерство съобщиха, че до средата на август Украйна е изнесла 2,526 млн. т пшеница.", "date": "2019.08.20", "title": "Украйна може да увеличи продажбите на жито в чужбина до 21 млн. т"}
{"url": "https://www.monitor.bg:443/bg/a/view/stjaua-vzima-chorbadjijski-cska-v-ochakvane-na-1-mln-lv-173438", "text": "ЦСКА се договори със „Стяуа“, който вече се подвизава под името ФКСБ, за трансфера на Божидар Чорбаджийски. Футболистът на „червените“ отива под наем в румънския гранд срещу 50 000 евро. Ако ФКСБ реши да го задържи за постоянно обаче, ще трябва да плати още 450 000 евро, което означава, че на „Армията“ могат да реализират печалба от близо 1 млн. лв от трансфера на бранителя. Медиите в Румъния припомнят, че преди година за Чорбаджийски е имало по-сериозни от финансово естество оферти, но тогава ръководството на ЦСКА не ги е приело, надявайки се, че защитникът ще се развие и ще си покачи цената. Сега обаче „червените“ са решили да го пуснат тъй като в отбора пристигнал испанецът Раул Албентоса. Централният защитник кацна днес сутринта на летището в Румъния и директно се отправи към базата на „Стяуа“, за да премине медицински прегледи. „Щастлив съм да дойда в „Стяуа“, бяха пък първите думи на Чорбаджийски. В същото време ЦСКА представи поредното си ново попълнение. Става въпрос за французина Брадли Мазику, който играе по левия фланг и може да се изявява като бек или крило. Ръководството на „червените“ финализира трансфера на играча с „Лориан“. Трансферната сума за правата на 23-годишния Мазику остава конфиденциална между страните. Той се а в зависимост от тактическата постройка може да оперира като халф-бек или крило. Новото попълнение се включи в следобедната тренировка на отбора. Към този момент не е ясна съдбата на едно от последните нови попълнения Денис Давидов, който изпадна в немилост още в самото начало на сезона. За близо месец той е влизал само веднъж в групата на „червените” за официален мач и според последните информации „армейците“ ще му търсят нов клуб. Давидов беше изолиран още в началото на сезона заради невъздържаното си поведение на тренировките.", "date": "2019.08.20", "title": "„Стяуа“ взима Чорбаджийски, ЦСКА в очакване на 1 млн. лв."}
{"url": "https://www.monitor.bg:443/bg/a/view/policijata-tyrsi-sydejstvie-ot-grajdanite-po-sluchaja-negovan-173454", "text": "Полицията търси съдействие от гражданите във връзка с намерените останки от тела на мъж и жена край водоема на село Негован. Гражданите могат по всяко време на денонощието да сигнализират на тел. 112 или в най-близкото поделение на МВР, ако имат информация за липсващи от месец май съседи или близки - жена на предполагаема възраст 45-55 години и мъж на възраст между 65 - 75 години. Анонимността им е гарантирана!", "date": "2019.08.20", "title": "Полицията търси съдействие по случая \"Негован\""}
{"url": "https://www.monitor.bg:443/bg/a/view/babh-prati-za-unishtojavane-13-7-t-negodni-hrani-173450", "text": "13 677 кг и 86 л храни от животински и неживотински произход са насочени за унищожаване през юли от инспекторите от „Контрол по храните” към областните дирекции на Българската агенция по безопасност на храните (БАБХ), съобщиха от санитарното ведомство. Храните са конфискувани от производствени обекти, складове, магазини и заведения за обществено хранене. Някои от иззетите продукти са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка. Изземването на храните е в резултат на плановия и извън планов официален контрол през месец юли. За периода са извършени общо 13 622 проверки в цялата страна и са съставени 186 акта за установяване на административни нарушения. Спряна е дейността на дванадесет обекта поради констатирани несъответствия.", "date": "2019.08.20", "title": "БАБХ прати за унищожаване 13,7 т негодни храни"}
{"url": "https://www.monitor.bg:443/bg/a/view/koljat-speshno-5281-svine-173239", "text": "5281 прасета са умъртвени доброволно в 46 от общо 74 населени места в област Сливен, разпространи агенция Фокус. Те попадат в 20-километровите зони на промишлените свинеферми. Това каза директорът на ОДБХ д-р Пламен Пенчев. Той представи данните по време на провелото се заседание на Областната епизоотична комисия под председателството на областния управител Чавдар Божурски. На него са били отчетени резултатите от мерките срещу разпространението на АСЧ в областта.  Отново ще бъдат извършени проверки от служителите на ОДБХ в 66 обекта от типа „заден двор”, където е продължило отглеждането на общо 269 домашни свине и са издадени предписания за изпълнение на разпоредените указания. При необходимост в тези проверки ще участват представители на МВР, посочи той. Паралелно с това Областната дирекция по земеделие извършва информационна кампания сред арендаторите на земеделски земи относно изискванията за прибиране и съхранение на фуража от тазгодишната реколта, както и за действията, които трябва да се предприемат, ако в земеделските площи бъдат открити трупове на диви свине. Съгласно приетите решения от предходни заседания на Областната епизоотична комисия РДГ е изградила в горските площи 25 селективни капана за улов на диви прасета. Предстои създаването на още 11. Областното пътно управление продължава дезинфекцията на местата за смет. Обработката се извършва един път седмично около главните пътища и два пъти край магистрала „Тракия”. ОДМВР продължава оперативните мероприятия, свързани с контрола срещу нерегламентираното транспортиране на месо и нелегалното отглеждане на прасета. Досега сериозни нарушения не са открити. От община Сливен съобщиха, че започват проверки във вилните зони на града, за да се установи броят на домашните прасета, които се отглеждат там. На заседанието на Областната епизоотична комисия беше отчетено, че в резултат на активната информационна кампания сред населението и проявената от гражданите отговорност в неблагоприятната обстановка рисковете от нахлуването на панзоотията от африканска чума по свинете са силно занижени. Въпреки това областният управител Чавдар Божурски даде указания срещите със стопаните и арендаторите да продължат, както и контролните дейности за спазването на правилата за дезинфекция и на санитарните изисквания. Това се налага, за да не се допусне разпространението на африканска чума по свинете в Южна България, в частност и в Сливенска област.", "date": "2019.08.20", "title": "Колят спешно 5281 свине"}
{"url": "https://www.monitor.bg:443/bg/a/view/divi-lozi-pazjat-sjanka-po-spirkite-vyv-viena-173434", "text": "Виена тества нов метод за прохлада в града - от няколко дни навесите над пет трамвайни и автобусни спирки в австрийската столица са покрити с диви увивни лози, съобщиха от мрежата за международни връзки на община Виена.  Те трябва да пазят сянка и да охлаждат. За тази цел специалисти са избрали дивата лоза, която е един от най-използваните видове за т.нар. вертикално озеленяване и не е капризна към почвени условия. Стъблата ѝ достигат дължина от 20-30 м., а трилистните им удебелени листа образуват гъста корона. Освен че ще пазят сянка, те ще украсяват допълнително градската среда, тъй като при разлистването си имат пурпурен цвят, през лятото са зелени, а през есента се обагрят в жълто-червено. Засега озеленяването се тества само на пет спирки и една година проектът ще бъде наблюдаван и оценяван. Той се осъществява от общинското транспортното предприятие \"Виенски линии\" и рекламната агенция, която поддържа спирките. Озеленяването на една спирка струва 5000 евро. Целта е в бъдеще всички нови спирки да се строят с озеленени навеси.", "date": "2019.08.20", "title": "Диви лози пазят сянка по спирките във Виена"}
{"url": "https://www.monitor.bg:443/bg/a/view/petkov-vze-dve-novi-za-evropejskoto-v-ankara-173433", "text": "С две нови имена в състава ще потегли утре националният ни волейболен тим за европейското първенство при жените. Към 12-те, които играха на олимпийската квалификация в САЩ, старши треньорът Иван Петков прибави и младите крайни нападателки Вангелия Рачковска и Александра Миланова. Шампионатът на Стария континент е от 23 август до 8 септември и ще се проведе в четири страни – Турция, Полша, Унгария и Словакия. Българките са в група „А“ в Анкара (Тур) с отборите на домакините, Франция, Сърбия, Финландия и Гърция. В първия си мач момичетата на Петков се изправят срещу французойките в петък от 14.30 ч. Този и всички двубои на нашите от европейското ще могат да се гледат пряко по БНТ 3. В същото време се разбра, че селекционерът на мъжете Силвано Пранди ще започне подготовка за европейското със същия състав, който игра на олимпийската квалификация във Варна. След разочароващата загуба с 2:3 от Бразилия италианският специалист обяви, че ще включи нови имена, но според dsport.bg той все пак ще заложи на 15-те играчи, с които работи това лято. Волейболистите се събират на лагер в четвъртък в столичната зала „Христо Ботев“. И шампионатът при мъжете ще е в 4 държави - Франция, Словения, Белгия и Холандия от 13 до 29 септември. Срещите от група „А“ на нашите ще са в Монпелие (Фр). Първият ни мач е срещу Гърция на 12 септември, а останалите ни съперници са Румъния, Португалия, Франция и Италия. Националът Велизар Чернокожев, който не попада в плановете на Пранди, пък осъществи трансфер в Турция. 212-сантиметровият диагонал ще носи фланелката на „Токат Беледийе Плевне“ през новия сезон. Преди него за този тим са играли Мартин Атанасов и Розалин Пенчев.", "date": "2019.08.20", "title": "Петков взе две нови за европейското в Анкара"}
{"url": "https://www.monitor.bg:443/bg/a/view/njama-opasna-radiacija-po-severnoto-chernomorie-173435", "text": "Категорично няма регистрирани завишения или други аномалии, съобщи днес във Варна Александър Рупчански, специалист по радиоекологичен мониторинг в АЕЦ „Козлодуй“. Статусът на радиационния гама фон по Северното Черноморие е нормален - между 0,.5 и 0,15 µSv/h, което е характерно за естествения фон в страната. Рупчански цитира данни от подвижна лаборатория, с която днес са направени замервания в населените места по цялото Северно Черноморие, включително и във Варна. „Проучването бе направено, заради разпространяване на слухове за повишен радиационен фон“, обясни кметът на Варна, Иван Портних. Проверката е разпоредена със съдействието на министър-председателя Бойко Борисов и обхваща територията от Шабла до Варна. „Няма никакво завишаване на радиационния фон. Някой се опитва да създава изкуствено напрежие и притеснение у хората. Няма обаче никакви основания за това”, увери варненският кмет. Във Варна замерването е било направено на две места - на входа на града и пред сградата на Общината, разкри специалистът от АЕЦ-Козлодуй. „Статусът на радиационния гама фон в страната е напълно нормален. Мобилната лаборатория изпраща информация на всяка една минута до Гражданска защита, както и до Центъра за управление на авариите. Никъде в страната няма регистрирани отклонения в радиационната обстановка. Нняма никакви основания за притеснения, добави още Александър Рупчански.   След като в началото на месеца Министерството на отбраната на Русия съобщи за взрив при изпитание на реактивен двигател с течно гориво в Архангелска област, властите у нас успокоиха, че опасност за българското население няма.  „Радиационен облак няма да премине над България, категоричен бе и директорът на ГД ПБЗН, главен комисар Николай Николов. Всеки ден се следи радиационният гама фон в страната, а в това участват редица институции. Към момента няма никакво увеличение на радиационния фон на територията на страната и в съседните държави. През месец ноември, тази година, в АЕЦ „Козлодуй“ ще се проведе и учебна демонстрация за всички сценарии при евентуален ядрен инцидент. Такава тренировка се провежда традиционно на всеки 5 години.", "date": "2019.08.20", "title": "Специалист от АЕЦ „Козлодуй“: Няма опасна радиация по Северното Черноморие"}
{"url": "https://www.monitor.bg:443/bg/a/view/ultrasi-na-levski-vdigat-na-krak-vlastite-v-rim-173430", "text": "Властите в италианската столица Рим са изправени на нокти заради очакваната поява на ултраси на „Левски“ утре, когато е погребението на тартора на агитката на „Лацио“ Фабрицио Пискители – Диаболик. Той беше застрелян на 7 август, но едва сега получи дата и час за церемонията. Преди седмица апелативният съд отхвърли жалба на семейството на Фабрицио, чието публично погребение бе забранено от шефа на столичната полиция „от съображения за реда и сигурността“. Ултрасите на „сините“ бяха сред първите поднесли съболезнования, а както е известно двете агитки са в близки отношения и се подкрепят от години. Освен българите в града се очакват групи от „Уест Хем“ и „Ференцварош“, което буквално е изправило на нокти римските власти. Те се опасяват, че погребението на Диаболик може да събере най-опасните ултраси, които със съпернически агитки на „Рома“ в столицата. В резултат на това префектурата в Рим разпореди на поклонението в базиликата „Божествена любов” да присъстват само 100 души. Това обаче едва ли ще бъде изпълнено, тъй като тифозите на „орлите” са категорични, че нищо не може да ги спре да изпратят своя лидер. Властите са категорични, че поклонението и погребението могат да прераснат в масови размирици и са решени да осуетят подобен негативен сценарий, като за целта са мобилизирани десетки карабинери и тежка техника, която да предотврати очакваните инциденти. Полицията вече взима мерки и за предстоящото римско дерби, където ултрасите възнамеряват да превърнат стадиона срещу органите на реда. На сблъсъка между „Лацио“ и „Рома“ се очаква отново голяма група от привърженици на „Левски“. В същото време 26-кратните шампиони продължават да преговарят с „Фрозиноне“ за трансфер на голмайстора Станислав Костов. За да се разберат двете страни, в София ще пристигне лично спортно-техническият директор на италианския клуб Александро Фрара. „Сините“ искат за нападателя си не по-малко от 700 000 евро и ако „канарчетата“ искат да се сдобият с играча ще трябва да се доближат до тази сума.", "date": "2019.08.20", "title": "Ултраси на „Левски“ вдигат на крак властите в Рим"}
{"url": "https://www.monitor.bg:443/bg/a/view/amanda-holdyn-moje-da-se-pohvali-s-dupe-na-godinata-snimki-173405", "text": "Актрисата и телевизионна водеща Аманда Холдън спечели британската награда \"Дупе на годината\". С това отличие красавицата измести други \"всепризнати величия в тази област\" - водещите Холи Уилъби, Рейчъл Райли, Карол Вордерман и съпругата на принц Хари и бивша актриса Меган Маркъл. Холдън е получила почти 12 000 гласа онлайн от август 2018 до юли 2019. Победител при мъжете е тенисистът Анди Мъри. Организаторът на конкурса Тони Едуардс заяви, че първото място на Холдън е победа над \"фалшивите\" дупета на американски звезди като Ким Кардашиян. в контраст с някак си преувеличените, фалшиви и подобрени дупета, чийто модел напоследък се внася от САЩ\", категоричен е той. Едуардс добави, че звезди като Кардашиян никога няма да спечелят награда за стил във Великобритания и подчерта, че качеството е надделяло над количеството. Миналогодишната победителка беше актрисата Мишел Кийган.", "date": "2019.08.20", "title": "Аманда Холдън може да се похвали с \"Дупе на годината\" (СНИМКИ)"}
{"url": "https://www.monitor.bg:443/bg/a/view/36-000-signala-za-pojari-u-nas-ot-nachaloto-na-godinata-173441", "text": "Пожароопасна е обстановката в страната поради високите температури. От началото на годината са подадени над 36 000 сигнала за произшествия, свързани с възникнали пожари, и са били спасени около 450 души. Само за последната седмица са отчетени над 1200 пожара, а сигналите за такива на ден са около 200. Това стана ясно след изявление на директора на Главна дирекция „Пожарна безопасност и защита на населението“ главен комисар Николай Николов. Той даде актуална информация относно по-големите пожари, възникнали на територията на страната в последните седмици. област Пловдив в депо за отпадъци. В погасяването му бяха включени 6 пожарни екипа с 20 пожарникари и техника на фирмата, обслужваща депото. Овладяна е и ситуацията в с. Брягово, обл. Хасково, където изгоряха около 8000 дка сухи треви, лесонепригодни площи и широколистна гора, както и пожарът в с. Воден, унищожил около 600 дка сухи храсти и стърнища. В понеделник бе погасен и огънят, възникнал в склад за вторични суровини в Ботевград. На мястото бяха изпратени 8 пожарни екипа, а стихията е унищожила 10 превозни средства, 17 000 л двигателно масло и 2 складови сгради. по време на бедствието. Огнеборците все още полагат усилия за пълното погасяване на пожара в района на градското сметище в Свищов. Той е локализиран, но все още тлее, тъй като периодично се възобновява. Предстои мястото да бъде запръстено. Данните от измервателните станции показват, че в региона няма вредни емисии над нормата. От думите на главен комисар Николай Николов стана ясно, че от началото на годината са установени 33 пожари в сметища, като всяко едно е било с площ, по-голяма от 1000 m2. Той заяви, че основните причини за възникването на пожари са високите температури, крайното  засушаване и човешкият фактор Данните показват, че огромна част от огнените бедствия са предизвикани именно от човешката дейност – селскостопанската работа, паленето на огън на нерегламентирани за тази цел места, използване на технически неизправни превозни средства и др.  Главен комисар Николов съветва да не се пали огън при наличието на силен вятър, тъй като той може да стане причината за неконтролируеми пожари, и призовава при забелязване на инциденти гражданите да сигнализират на 112.", "date": "2019.08.20", "title": "36 000 сигнала за пожари у нас от началото на годината"}
{"url": "https://www.monitor.bg:443/bg/a/view/evrostat-bylgarija-na-pyrvo-mjasto-v-es-po-smyrt-pri-katastrofi-173436", "text": "България се нарежда на първо място по смъртни случаи в пътнотранспортни произшествия. Това сочат публикуваните днес данни на Евростат. Фаталните случаи са общо 64 на 1 млн. души население. Статистиката за 2016 г. показва, че подобен тип произшествия са три пъти повече спрямо средното ниво за Европейския съюз. Делът е почти шест пъти по-голям от страната с най-нисък - Малта (11 на 1 млн. жители, също за 2016 г.). Средният дял за ЕС е 23 фатални случая. Делът на смъртните случаи сред пешеходци е най-висок в Румъния (37 на 1 млн.), а най-нисък в Дания (3). Гърция има най-висок дял смъртни случаи, свързани с мотоциклетни катастрофи - 20 на 1 млн. през 2017 г. В България (2016 г.) и в Естония пък делът е нулев. Пътищата в две области в България пък попаднат сред петте най-смъртоносни в Европейския съюз. По данни на европейската статистическа агенция Евростат през 2016 г. в Северозападна България на 1 млн. жители са станали 153 катастрофи с фатален край. Така регионът се нарежда на първо място по този показател.", "date": "2019.08.20", "title": "Евростат: България на първо място в ЕС по смърт при катастрофи"}
{"url": "https://www.monitor.bg:443/bg/a/view/onlajn-tyrgovci-shte-plashtat-novata-goljama-taksa-na-amazon-173431", "text": "На Амазон (Amazon) не му предстоят хубави дни – Франция е на път да удари гиганта с големи такси, които той планира да покрие чрез онлайн търговците си. Тази прибързана стъпка обаче може допълнително да влоши взаимоотношенията между платформата и тези, които я използват, пишат от Business Insider. Миналият месец френското правителство одобри план, с който ще таксува всяка технологична компания с печалби по-високи от 831 млн. долара. Данъчната база ще бъде 3% като тя ще е допълнение към досегашната система. Amazon, заедно с Facebook и Google, се борят срещу нововъведението като според платформата на Джеф Безос то би могло да доведе считано от 1-ви октомври тази година. „Ние работим с търговия на дребно, където конкуренцията е висока, затова и не можем да си позволим да понесем тежестта на още една такса, която по-скоро цели някакви приходи, а не печалба“, коментира представител на Amazon, цитиран от Forbes. “Таксата е насочена именно към услугите, които предлагаме на бизнеса, затова и нямахме друг избор, освен да я предадем на партньорите ни, които продават“, допълниха от американската компания. Очакванията са това да доведе до по-високи цени на стоките и съответно по-малко потребители от страната. които държат цели 58% от продажбите на платформата. Те генерират приходи от 307 млрд. долара. За сравнение, брандовете в платформата генерират 93 млрд. долара. От друга страна, онлайн продажбите са важни и за търговците, за някои от които това е единственият начин да продадат стоките си. Заради практиките на американската компания, в момента тя е под надзор, защото изтекоха доклади, че с данните на продавачите, е създала своя версия на най-продаваните стоки. Крайният резултат е обединили се търговци, които обмислят да се оплачат на Министерството на правосъдието и на Комисия по федерална търговия. „Мисля, че много от търговците усещат срещу кого се изправят и че Amazon не им е приятел“, коментира адвокат, цитиран от Business Insider. “Amazon ще ги използва, когато му трябват, и ще се отърве от тях, когато е необходимо. Няма никаква любов тук”, довърши той.", "date": "2019.08.20", "title": "Онлайн търговци ще плащат новата голяма такса на Amazon"}
{"url": "https://www.monitor.bg:443/bg/a/view/jana-marinova-polja-rojden-den-s-bjasna-gonka-173428", "text": "Хорово изпълнение на Happy Birthday от 80 човека и бясна гонка с джип – това съпътства 41-ия рожден ден на актрисата Яна Маринова. Звездата, чийто продуцентски нюх превърна „Привличане“ в най-гледания филм за 2018 г., се завърна на снимачната площадка за второто си заглавие, което „отглежда“ още от фазата на идея. Каскадата с джипа, част от снимките за „Диви и щастливи“ се оказала повече от подходяща за влюбената във високия адреналин актриса, чиято героиня Боряна пък ще се впусне в лудо преследване на мечтите си. „Едно от най-важните послания във филма е това, че човек може всичко, стига да се вземе в ръце и да повярва в себе си. Мила (в образа Луиза Григорова-Макариев – б.а.) и Боряна са приятелки от деца и са запазили тази близост въпреки годините и разочарованията. Те са готови на всичко една за друга, дори да Такива приятели са богатство. Смея да твърдя, че моето богатство са хората от снимачната площадка на „Диви и щастливи“, защото филмът ни превърна в семейство“, емоционална бе Маринова навръх рождения си ден. Въпреки че основните снимки на продукцията приключиха още в началото на лятото, празникът съвпадна с двудневните допълнителни заснемания на сцени. Времето не е избрано случайно – единствено месец август предлага необходимите условия за реализацията на идеите на сценариста Борислав Захариев и режисьора Мартин Макариев, издават от екипа. Причината – най-палещите кръвта сцени на екрана ще се развиват в царевично поле. За целта професионалисти в селскостопанския бранш са засадили нива още в ранна пролет и Как точно царевицата ще се вмъкне в сюжета на „Диви и щастливи“ все още не се издава. Предполагаме обаче, че именно в полето ще се състои една от ключовите гонки на екшън-комедията. Сред останалите звезди, които ще разпознаем на големия екран от 29 ноември са Александър Сано, Базил Айденбенц, Дария Симеонова, Калин Врачански, Явор Бахаров и др. Месеци преди да поеме на похода си към българските кина филмът вече има гарантиран показ и отвъд границите на страната. Това се случи, благодарение на кратък 10-минутен откъс, който бе заснет още миналата година и с който Маринова и компания обиколиха няколко киносъбития по света.", "date": "2019.08.20", "title": "Яна Маринова поля рожден ден с бясна гонка"}
{"url": "https://www.monitor.bg:443/bg/a/view/bremenna-v-8-mesec-se-samoubi-v-burgas-173421", "text": "33-годишна жена, бременна в осмия месец се самоуби в Бургас. Младата жена сложила край на живота си със скок от терасата на дома си на третия етаж. Жестоката трагедия се разигра в около 13 часа вчера на обяд на централната улица \"Граф Игнатиев\", намираща се на метри от пристанището. Тя се хвърлила от балкона и паднала в задния двор на кооперацията. Съседи първи видели тялото й и се обадили на спешния телефон. Когато линейката с реаниматорите пристигнала, жената била още жива, но с изключително тежки травми, получени при падането и удара в земята. Тя е издъхнала в линейката, по пътя към реанимацията.  Минути преди трагедията тя била навън заедно с майка си и приятеля си. Тримата разговаряли на улицата, след което бременната жена се прибрала в дома си, оставяйки половинката си и майка си на улицата пред кооперацията. Веднага след като се качила, тя скочила през терасата. Близките й са в шок и не знаят каква е причината за самоубийствения скок.  От полицията съобщиха, че по случая е образувано досъдебно производство, изясняват се всички подробности, довели до трагедията.", "date": "2019.08.20", "title": "Бременна в осмия месец се самоуби в Бургас"}
{"url": "https://www.monitor.bg:443/bg/a/view/afrikanskata-chuma-otmeni-sybora-na-undola-173420", "text": "Заради второ огнище на Африканска чума по свинете, открито на територията на Държавно лесничейство „Алабак“ над Велинград, се отменя съборът в курортното селище Юндола, който трябваше да се проведе тази неделя. Решението е взето на заседание на Областната епизоотична комисия в Пазарджик. Вторият доказан случай на заболяването е отново глиган, който е открит в близост до Велинград, след като миналата седмица в района на Държавно горско стопанство „ Чепино“, отново над курортния град бе открито диво прасе, заразено с Африканска чума по свинете. Заради това се налага да се извърши и доброволно умъртвяване на прасета в задния двор в общините Белово, Велинград и Сърница. До миналия петък те не бяха включени в превенцията за предотвратяване на заразното заболяване и взетите спешни мерки в 77 населени места в област Пазарджик, където трябваше доброволно да бъдат умъртвени 1800 домашни прасета. Стопаните на свине в тези общини ще бъдат компенсирани с по 300 лв. на двор, за обезпаразитяване на помещенията, в които се гледат животни.", "date": "2019.08.20", "title": "Африканската чума отмени събора на Юндола"}
{"url": "https://www.monitor.bg:443/bg/a/view/samo-luks-turizym-procyftjava-v-italija-173406", "text": "За пръв път от години през последните трийсетина дни резервациите в големите морски курорти на Италия са отбелязали спад с цели 30% - би тревога вчера Националната федерация на хотелиерите/НФХ/. Става дума за периода от 15 юли до 15 август, който обикновено е най-щедър на присъствие на летовници по плажовете на Апенините. От друга страна перспективите макар и за минимално наваксване на досегашните загуби до края на този месец са отчайващи. Същото се отнася и за дните до 15 септември, когато обикновено активният летен сезон приключва и хотелите из селищата за масов морски туризъм започват да спускат кепенци. Според президента на НФХ Бернабо Бока тазгодишната криза е ударила най-силно курортите на Адриатическо море източно и южно от Венеция, тези на Тиренско море и по-специално по крайбрежието на ообластите Тоскана и Лацио, където на места спадът в нощувките достига и 50 процента. Неблагоприятната за туризма тенденция не е пожалила също така любимите за летуване на коренните италианци южна област Калабрия и о. Сицилия. Като основна причина за намаляването на броя на летовниците Бернабо Бока сочи на първо място намаляването на доходите най-вече на средната класа местни жители, мнозина от които тази година са се отказали от летен отдих, а други са го съкратили значително. А драстичния спад на броя на туристите особено по Адриатическото крайбрежие се дължал най-вече на отказа на обичайните клиенти - германци и англичани, да почиват там това лято. И те, и мнозина италианци, тази година за съжаление били предпочели за отдих Египет, Тунис и Турция, където цените са доста по-ниски от тези на Апенините, а услугите съвсем прилични и конкурентноспособни. За жалост според хотелиерския шеф не били допринесли за увеличаването на туристическото присъствие започналите още от началото на август големи намаления на цените на шезлонги и чадъри по плажовете, на пакетите „ол инклузив“ в хотелите, на акохола в увеселителните заведения, на морския транспорт и т.н. Все пак между Алпите и Сицилия има и щастливи хотелиери, ресторантьори и концесионери на плажове – тези в луксозните курорти за богати като о. Капри, ивицата „Коста смералда“ на о. Сардиния, Южната част на областта Пуля, известна с името Саленто и някои други. Както твърди Бернабо Бока, тези местенца се посещават от свръх богати индустриалци, банкери, руски олигарси, звезди на киното и телевизията от двата бряга на Океана. Тоест все от представители на международния „джет- сет“, които никога не се интересуват от цени и искат единствено да им бъде приятно и весело. Нещо, което италианците умеят да го предлагат, при това в изолирани райски кътчета, все още оцеляващи от нашествието на асфалта, цимента и масовия турист.", "date": "2019.08.20", "title": "Само лукс туризъм процъфтява в Италия "}
{"url": "https://www.monitor.bg:443/bg/a/view/otsjakoha-dyrvoto-ot-kultovija-serial-brigada-173422", "text": "В Москва отсякоха дървото, заело ключово място в легендарния руски сериал „Бригада“. Ясенът беше заснет в няколко култови сцени на лентата, разказваща за бандитските времена от 90-те години на миналия век. Дървото се намираше на обзорната площадка на Воробьовите възвишения. Съгласно сюжета на филма, главният герой Александър Белов издълба върху кората на ясена „Саша Лена“. Веднага след уволнението си от армията Белов, заедно с приятелите си – Фил, Космос и Пчелата, отиват при дървото, като Александър се качва на клоните му. Именно там те си дават клетва никога да не се предават един друг. Последната сцена на това място се случва през 2000 г., когато   единственият оцелял от бригадата Белов посещава Воробьовите възвишения и произнася благодари на другарите си, че не са го предали. От публикации в групата „Бригада. Едно време в Русия“ в социалната мрежа „ВКонтакте“ става ясно, че надписът „Саша Лена“ бил изрязан веднага след премиерата на сериала, за да не изкушава хората да се катерят по дървото. Съобщава, че през лятото на 2018 г. ясенът започнал да изсъхва, като година след това той беше отсечен.                  ", "date": "2019.08.20", "title": "Отсякоха дървото от култовия сериал „Бригада“ "}
{"url": "https://www.monitor.bg:443/bg/a/view/tyrsjat-se-uchiteli-po-tochni-nauki-i-ezici-v-pazardjishko-173425", "text": "Учители по математика, информатика, информационни технологии, физика, биология, химия и др. предмети са най-търсените вакантни позиции за новата учебна година в училищата в пазарджишко. Това показа справка от сайта на Регионалното управление на образованието в областния град. Голям дефицит има и за преподаватели по чужди езици. Недостиг има и при учителите в целодневната организация на учебната дейност и тези по музика и изобразително изкуство. Спортното училище в Пазарджик, което работи вече трета година, продължава да търси четирима треньори. Общо заявените свободни места за работа в сферата на образованието в региона са 63. Само за община Пазарджик са обявени 31 позиции, следвани от община Септември с 12 работни места, 7 са в Панагюрище, 5 - в Батак и по 3 в общините Белово, Брацигово и Пещера, търси се и един заместник-директор на училището в Стрелча. Свободни места има за двама счетоводители, хигиенист и едно –за завеждащ по административните въпроси. 12 са предложенията за лекторски часове, без норматив за учителско място. Преобладават отново срочните договори в полза на работодателя, но има и такива за неопределено време със срок на изпитване.    ", "date": "2019.08.20", "title": "Търсят се учители по точни науки и езици в пазарджишко"}
{"url": "https://www.monitor.bg:443/bg/a/view/trup-na-myj-otkriha-v-centyra-na-haskovo-173429", "text": "Труп на мъж на видима възраст около 60 години беше открит мъртъв пред магазин в центъра на Хасково. На зловещата изненада се натъкнал собственикът, когато отишъл да отваря към 8.00 часа във вторник. Магазинчето, в което се продават ортопедични стелки и обувки е под нивото на улицата и до него водят стълби, а над тях козирка. Това е причината трупът да не бъде открит от по-ранните минувачи, съобщиха близки до разследването. По-късно криминалистите установиха самоличността на загиналия. Той е бивш таксиметров шофьор, на 61 години. Около 21,30 часа в понеделник той е бил приет в Спешния център на МБАЛ-Хасково. Докарали го полицаи с патрулка, след като го видели да лежи безпомощен на тротоара, недалеч от болницата. От Спешното пациентът е пренасочен към хирургия , където раните по главата му, получени в следствие на падане са били обработени и превързани. Според лекарите от спешното, мъжът е бил в съзнание , адекватен и контактен. Имал е обаче тежки сърдечни проблеми. Преди години е претърпял сърдечно- съдова операция, с множество усложнения. „Знаехме за заболяването и операцията му. В нощта на приемането му в спешното обаче не показа никакви пред инфарктни симптоми“, обясни шефът на спешното в Хасково д-р Димитър Кючуков. Точната причина за смъртта ще стане ясна едва след аутопсията. От събраните до този момент данни разследващите смятат, че е починал от масивен инфаркт. Заради видимите рани по тялото първоначално се смяташе, че може да става въпрос за убийство или за нелепа смърт, причинена от падане по стълби.", "date": "2019.08.20", "title": "Труп на мъж откриха в центъра на Хасково"}
{"url": "https://www.monitor.bg:443/bg/a/view/bon-bon-pishat-istorijata-na-apolonija-173424", "text": "Един от най-големите фестивали за изкуство в България - Аполония пренаписва историята си, след като 35-тото му издание за пръв път ще посрещне детско представление на сцените си. Това е продукцията на \"Бон-Бон Мюзик\" - \"Алиса в Огледалния свят\", която ще се изиграе в читалище „Отец Паисий“ на 30 август от 18 часа. Сред най-впечатляващите английски мюзикъли, българската версия се превърна в хит още след премиерата си през март тази година, а в него участват над 50 деца на възраст между 4 и 15 години. Спектакълът е посветен на 30-тата годишнина от приемането на Конвенцията на ООН за правата на детето. Мащабният проект е дело на режисьора Бисерка Колевска. Хореограф е Жасмина Стоянова, а с децата работят вокалните педагози Рози Караславова, Яна Балева, Елизабет Нешева. Междувременно \"Бон-боните\" се завърнаха от Брага, Португалия, където спечелиха трето място на Световното първенство по танци Dance World Cup ‘19, което се проведе от 28 юни до 6 юли. Това е най-мащабното многожанрово състезание в света за деца и младежи от 4 до 25 години. Тази година участваха над 20 000 състезатели от 54 страни. С хореографията на Жасмина Стоянова и песни от \"Котешката банда\" и \"Алиса в огледалния свят\" българските таланти завоюваха бронза в категория „Мюзикъл\" .", "date": "2019.08.20", "title": "\"Бон-Бон\" пишат историята на Аполония"}
{"url": "https://www.monitor.bg:443/bg/a/view/za-kilo-izneseni-domati-i-chushki-vnasjame-po-8-ot-sysedite-173426", "text": "Вносните домати и пипер са осем пъти повече от количествата, които изнасяме, краставиците - три пъти, чесънът и корнишоните - 4 пъти, главестото зеле - почти 5 пъти, картофите - 10 пъти, дините - 3 пъти, сочат данни на земеделското министерство. Единствено при малините износът чувствително превишава вноса. Според официалната статистика от април тази година идващите от чужбина ябълки на нашия пазар са 56%, ягодите - 59%, доматите - 66%, картофите - 53%. През 2019 г. ядем предимно македонски и полски ябълки, гръцки и турски череши, гръцки и албански ягоди. Румъния е основна експортна дестинация за същите плодове, български ябълки се продават и в Гърция, череши - в Германия, ягоди - в Беларус. По данни от първото полугодие на черешите с 8%, оранжерийните краставици са по-евтини със седем процента, оранжерийните домати са поскъпнали с шест на сто. Най-голямо е увеличението на цената на картофите - със 100% и в края на май те са се търгували по 1,30 лв./кг на едро, при 0,65 лв./кг през миналата година. „Работи се активно по създаване на регистър за идентификация на търговците на плодове и зеленчуци, съобщи Грозданова. Всеки регистриран търговец ще има идентификационен номер, в който ще бъде заложена съответната кодификация. Тези, които не присъстват в базата данни, няма да могат да търгуват свободно с плодове и зеленчуци. На същите няма да им се издават, или заверяват при внос сертификати за съответствие на качеството, ще бъдат санкционирани. От земеделското министерство смятат, че по този начин търговците на плодове и зеленчуци ще излязат \"на светло\" и ще бъдат обект на стриктен контрол“, добави тя.", "date": "2019.08.20", "title": "На кило изнесени домати и чушки, внасяме по 8 от съседите"}
{"url": "https://www.monitor.bg:443/bg/a/view/alonso-trenira-na-tri-kontinenta-za-rali-dakar-173419", "text": "Двукратният шампион във Формула 1 Фернандо Алонсо ще премине интензивна тренировъчна програма, за да се включи в рали \"Дакар\" през 2020 година с екипа на \"Тойота\". 38-годишният Алонсо обаче все още не е потвърдил официално, че ще участва престижната надпревара. Испанецът ще тества уменията си в Европа, Африка и Близкия Изток за състезанието през януари, което за първи път ще се проведе в Саудитска Арабия. Фернандо Алонсо ще прекара общо пет месеца в тренировки, като подготвителната му програма стартира вчера. Част от нея ще е участието му в кръг от южноафриканския шампионат по крос-кънтри. \"Знам, че ме чака нещо коренно различно. Нетърпелив съм за следващите месеци на тренировки, опознаване на автомобила и работа с екипа. Винаги искам да преследвам предизвикателства в различни дисциплини. Щастлив съм, че имам страхотен отбор, с който да направя това и сега\", коментира Алонсо. Испанският пилот се оттегли от Формула 1 в края на 2018 година с 32 победи и 97 подиума за 311 старта в кариерата си в световния шампионат по автомобилизъм.", "date": "2019.08.20", "title": "Алонсо тренира на три континента за рали \"Дакар\""}
{"url": "https://www.monitor.bg:443/bg/a/view/myj-otvleche-bus-s-hora-v-brazilija-173427", "text": "Маскиран мъж, който се смята, че е военен полицай, е похитил автобус в Бразилия на мост, свързващ градовете Рио де Жанейро и Нитерой и е взел неизвестен засега брой заложници, съобщават бразилските медии. Мъжът е бил застрелян от военните. По първоначална информация атаката е била извършена в 5:30 часа сутрин местно време, когато маскиран мъж е изхвърлил горящ предмет от автобуса. Изглеждащият дезориентиран похитител се е представил за военен полицай, като наредил на шофьора да спре и след това да премине по моста към Рио. Мъжът обаче е освободил най-малко петима души. Пътната полиция бе спряла движението през моста към Рио. Точният брой хора в автобуса и мотивите на мъжа засега не са известни. Хипотеза, че отвличането е било планирано предварително, не беше изключена от военната полиция. Местен сайт публикува съобщение в социалната мрежа WhatsApp, написано от еден от пътниците в автобуса, в което се казва, че въоръженият мъж е завързал ръцете на пътниците и имал буркан с бензин, както и пистолет.", "date": "2019.08.20", "title": "Мъж отвлече бус с хора в Бразилия, гръмнаха го"}
{"url": "https://www.monitor.bg:443/bg/a/view/jrica-poletja-ot-14-ija-etaj-i-zagina-173410", "text": "Жена на 24 години полетя от 14-ия етаж на висок блок, близо до НАП във Враца и загина на място. За фаталното падане е подаден сигнал на горещия телефон 112 към 18 часа в понеделник, съобщиха от областната дирекция на МВР. Пристигналите на мястото полицаи и медици от Спешния център намерили тялото върху монтанска „Хонда“, собственост на млад военен, който живее в блока. Загиналата е от Видин, допълват от полицията. Тя била под наем в гарсониера на 14-ия етаж, откъдето е паднала. Според съседи, жената била проститутка и живеела заедно със своя сутеньор. По техни думи, двамата редовно се карали, като последният голям скандал бил вечерта преди падането и продължил почти до полунощ. По тази причина разследващите изясняват алибито на мъжа, за да се разбере имали той нещо общо с трагедията, или става въпрос за самоубийство. На мястото са извършени необходимите процесуално-следствени действия. По случая е образувано досъдебно производство.", "date": "2019.08.20", "title": "Жрица на любовта полетя от 14-ия етаж и загина"}
{"url": "https://www.monitor.bg:443/bg/a/view/sruti-se-terasa-na-jilishten-blok-vyv-vraca-173413", "text": "Железният парапет, заедно с плътната замазка от апартамент на жилищен блок във Враца се срути върху балкона на долния етаж. Инцидентът, който по чудо се е разминал без жертви и пострадали, е станал към 8 часа във вторник. Жилището с падналата тераса е на общински апартамент в блок 41 на жилищен комплекс „Дъбника“ и се намира на 7-мия етаж във вход \"В\". Съседите се изплашили от силен тътен и бързо излезли навън. Огледали сградата и видели падналата тераса.„Цяло чудо е, че няма пострадали. Сутрин в района си разхождаме кучетата, а сега там има части от терасата“, споделят живеещите в блока. Малко след инцидента от местната управа са отишли на място, направили са оглед, обезопасили са мястото и са обещали да укрепят и ремонтират терасата в кратки срокове. До този момент наемателят на общинското жилище не е подавал сигнали, че балконът е нестабилен и опасен, уточняват от общината.", "date": "2019.08.20", "title": "Срути се тераса на жилищен блок във Враца"}
{"url": "https://www.monitor.bg:443/bg/a/view/spipaha-tyrgovec-na-falshivi-zdravni-knijki-v-slynchev-brjag-173416", "text": "Търговец на фалшиви здравни книжки бе арестуван от ченгетата в Слънчев бряг. 59-годишният мъж е бил спипан на метри от дискотека \"Баунс\", веднага след като изтъргувал няколко от ментетата. Тарикатът е от Петричкото село Габерне. Той е бил вкаран в ареста за 24 часа. Според служители на „Икономическа полиция“ – Несебър мъжът е пласирал неистинските здравни документи на работещи в питейни и увеселителни заведения на територията на Слънчев бряг. При извършения личен обиск в мъжа са намерени и иззети 17 лични здравни книжки - предварително попълнени и подпечатани с печати на лекари, девет карти за предварителен медицински преглед, медицинско свидетелство за постъпване на работа отново със заверки без данни на лицата-пациенти, както и осем визитки с надпис „Трудова медицина“ с имена и мобилен телефон. Работата по цялостно документиране на престъпната му дейност продължава от служители на Районно управление – Несебър.  ", "date": "2019.08.20", "title": "Спипаха търговец на фалшиви здравни книжки в Слънчев бряг"}
{"url": "https://www.monitor.bg:443/bg/a/view/sedem-investitori-se-konkurirat-za-vtorata-atomna-centrala-173417", "text": "Седем са кандидатите за стратегически инвеститор в АЕЦ „Белене“, две компании са изразили желание да доставят оборудване и да участват във финансирането, четири са заявленията за придобиване на миноритарен дял в дружеството и сключване на договор за изкупуване на енергия, като сред тях е и Северна Македония. Инвеститори във втората ни атомна централа са руската държавна корпорация „Росатом“ чрез компанията „Атоменергопром“, Китайската национална ядрена корпорация, Корейската хидро-атомна корпорация, регистрирана в Германия компания Бектрон-Лиаз-Техническо инженерство, консорциуми „АЕЦ Белене“ и „Атомна електроцентрала Белене 2019“, регистрирана в България компания „ИПК и УП“ ЕООД. Френската компания „Фраматом“ декларира интерес за участие при структурирането на финансирането на проекта за осигуряване на системите за безопасност, в т.ч. електрически, системи за оборудване и контрол и други. От страна на американската „Дженерал електрик“ се заявява участие при структуриране на финансирането, както и като потенциален проектант и доставчик на различни пакети, включително оборудване за турбинна зала, компресори, трансформатори и други. В срок от 90 дни работна група с представители от Министерството на енергетиката, „Български енергиен холдинг“ ЕАД, „Национална електрическа компания“ ЕАД и „Електроенергиен системен оператор“ ЕАД ще изготви кратка листа на кандидати за стратегически инвеститор. Това съобщи министърът на енергетиката Теменужка Петкова пред журналисти, след като на 19 август изтече крайният срок за подаване на заявления. Процедурата е гъвкава и дава възможност на избрания стратегически инвеститор да води разговори с компаниите, заявили миноритарно участие в проекта или интерес за закупуване на електрическа енергия. Заявен е интерес от страна на Република Северна Македония за придобиването на миноритарен дял в проектната компания, както и заявление за изкупуване на електрическа енергия от АЕЦ „Белене“. В момента е в ход съгласувателна процедура във връзка със заявлението. Интерес за миноритарно участие в ядрената централа постъпиха и от български компании – „Атоменергоремонт“ АД и „Гранд енерджи дистрибюшън“ ЕООД. Заявления за изкупуване на енергия са подадени от „Гранд енерджи дистрибюшън“ ЕООД и от „ЮРопиан тред оф енерджи“ АД. До поредното размразяване на проекта АЕЦ „Белене“ се стигна, след като Русия заведе иск срещу България и Международният арбитраж в Женева осъди страната ни да плати 620 млн. евро на Русия за двата поръчани реактора, които получихме година по-късно. В търсене на приложение на оборудването правителството поръча на БАН да изготви анализ, който показа, че АЕЦ „Белене“ може да бъде рентабилна. Началото на проекта Белене е още през 80-те години. След смяната на политическата система, той беше замразен. През 2003 година го поднови Симеон Сакскобурготски. Конкурсът беше спечелен от руската “Атомстройекспорт”, дъщерно дружество на “Росатом”.Подписано беше предварително споразумение за близо 4 млрд. евро и през 2008 г. премиерът Станишев направи нова първа копка на бъдещата ядрена централа. За стратегически инвеститор беше избрана германската RWE, структуриращата банка беше “Париба”, но и двете се отказаха от проекта, който боксуваше, след което той отново беше замразен, като именно след това Русия осъди България да заплати поръчаните реактори.", "date": "2019.08.20", "title": "Седем инвеститори се конкурират за втората атомна централа"}
{"url": "https://www.monitor.bg:443/bg/a/view/spipaha-trima-zatvornici-s-heroin-v-gashtite-173415", "text": "Спипаха трима лишени от свобода, които излежават различни присъди в Бобовдолския зандан, с хероин. Единият от тях укрил пликчето с бяло прахообразно вещество в бельото си, но бил издаден от съкилийник. Другите двама също по идентичен начин, укрили дрогата в дрехите си. „Лишените от свобода стават все по-изобретателни през годините. Намирали сме наркотици къде ли не. Мушнати в консерви със зимнина, банани, лимони и въобще на места, на които на човек трудно би му хрумнало да скрие нещо“, обясниха надзиратели от зандана. По случаите са започнати досъдебни производства в РУ-Бобов дол, като предстои да се установи по какъв начин е попаднала дрогата в лишените от свобода.", "date": "2019.08.20", "title": "Спипаха трима затворници с хероин в гащите"}
{"url": "https://www.monitor.bg:443/bg/a/view/amerikanec-shte-dirijira-napadenieto-na-rilski-sportist-173412", "text": "Американецът Брендън Браун ще води нападението на баскетболния \"Рилски спортист\" през новия сезон.  Високият 180 сантиметра Браун ще започне своя трети професионален сезон в Европа с екипа на \"Рилски спортист\". До момента гардът е играл в швейцарския \"Бонкур\", с които е бил реализатор на лигата, записвайки средни показатели от средно 27 точки и 3,5 асистенции на мач. Следват трансфери в гръцкия \"Паниониос\", \"Поатие\" във Франция и \"Нюшател\" в Щвейцария. Пред последния сезон там Браун записва средно по 17,4 точки, 4,1 асистенции и 3 борби.", "date": "2019.08.20", "title": "Американец ще дирижира нападението на \"Рилски спортист\""}
{"url": "https://www.monitor.bg:443/bg/a/view/grisho-s-patriotichen-jest-kym-bylgarija-173409", "text": "Най-добрият ни тенисист Григор Димитров направи хубав жест към българските си почитатели, публикувайки родния флаг в социалните мрежи, придружен с надпис \"Завинаги\". Гришо е в Ню Йорк от няколко дни, а като част от подготовката си за US Open проведе тренировка с гръцката звезда Стефанос Циципас. И Димитров, и Циципас вече обвиха участие на турнира от сериите ATP 500 в Пекин в края на септември. Междувременно Дъкхи Ли се превърна в първия глух тенисист с победа в основната схема на АТР турнир. 21-годишният южнокореец надви Хенри Лааксонен със 7:6(4), 6:1 в мач от първия кръг в Уинстън-Сейлъм. \"Много е трудно да се адаптираш, но благодарение на семейството и приятелите ми, стигнах до тук. Исках да покажа на света, че мога да се справя. Моето послание е към хората с увреден слух, че не бива да се обезсърчават и да се отказват от мечтите си\", заяви Дъкхи Ли след победата. В първия кръг на турнира отпадна Анди Мъри, който отстъпи на Тенис Сандгрен (САЩ) с 6:7(8), 5:7. Мъри поведе с 3:1 в тайбрека на първия сет, но не успя да удържи водачеството. Във втория сет решаващ бе 11-ия гейм, когато шотландецът направи две непредизвикани грешки и Сандгрен спечели.", "date": "2019.08.20", "title": "Гришо с патриотичен жест към България"}
{"url": "https://www.monitor.bg:443/bg/a/view/filip-plejn-broi-po-10-bona-mesechno-za-bg-frizior-173414", "text": "Когато става въпрос за добра прическа, световноизвестният дизайнер Филип Плейн се доверява не на кого да е, а на български фризьор. Става въпрос за коафьорът Венелин Кондов, който се грижи за визията на най-важните жени в живота на именития германец – неговата майка и новата му половинка. Завъртяха се спекулации, че Плейн вади от джоба си по 10 бона на месец само за услугите на Кондов. Родният коафьор често гостува на дизайнера. Наскоро Плейн сподели снимка в социалните мрежи от дома си с Венелин, от която става ясно, че двамата разпускат с приказки и филм в 1 ч. сутринта. В списъка с български клиенти на Кондов фигурират имената на Николета Лозанова, Тита, поетът Константин Трендафилов, известен още с музикалното си алтер его Папи Ханс, редица поп-фолк певици и светски личности.  ", "date": "2019.08.20", "title": "Филип Плейн брои по 10 бона месечно за БГ фризьор"}
{"url": "https://www.monitor.bg:443/bg/a/view/i-kejt-yptyn-razkritikuva-victoria-s-secret-173411", "text": "Моделът Кейт Ъптън се присъедини към строгите критици на Victoria's Secret. Повод за негодуванието на русото изкушение се превърна практиката на бранда да не зачита фактора на разнообразието във връзка с наетите манекенки. гласи краткият коментар на Ъптън по темата. На въпрос на водещия Анди Коен дали тя самата някога е работила с Victoria's Secret, отговорът бе положителен. 27-годишната красавица се е появявала на снимки в реклами на каталога на бранда през последното десетилетие. Въпреки това криейтив директора София Неофитоу заяви категорично още през 2012 г., че „никога не би използвала“ Ъптън за грандиозното ревю на компанията. Само преди седмици с призив за спазването на добрите практики в модния бизнес към Victoria's Secret се отправиха 100 модела, сред които и актрисата Мила Йовович. Петицията бе подписана и от движението Time's Up, което се „роди“ в защита на жертвите на сексуален тормоз през 2017 г. Броени дни преди това брандът нае първия си трансджендър модел в лицето на Валентина Сампайо. Ходът бе неочакван от страна на компанията, чийто доскорошен маркетингов директор Едуард Разек обясни година по-рано, че по-пълните и трансджендър моделите не съответстват на „фантазията“, която Victoria's Secret се опитва да пресъздаде със своето шоу. Малко след новината за ангажирането на Сампайо към компанията, Разек подаде оставка. Междувременно стана ясно, че брандът няма да организира традиционното си ревю тази година. В обяснение от Victoria's Secret съобщиха, че търсят нов формат, под който да презентират моделите си. Това най-вероятно ще се случва онлайн вместо както досега – по телевизията.", "date": "2019.08.20", "title": "И Кейт Ъптън разкритикува Victoria's Secret"}
{"url": "https://www.monitor.bg:443/bg/a/view/palta-ot-koja-na-zashtiteni-vidove-predadeni-na-ekomuzeja-v-ruse-173397", "text": "Две палта от кожа на защитени видове са предадени на Екомузея с аквариум в Русе със заповед на министъра на околната среда и водите Нено Димов. Това съобщиха от музея. Палтата ще бъдат изложени в специален кът, който ще акцентира върху последиците от незаконната търговия с диви животни, водеща до тяхното изчезване. Едното е от кожа на бенгалска котка (Prionailurus bengalensis), а другото - от видра (Lutra lutra). Предстои на екомузея да бъде предадено и трето палто, което също ще е от кожа на бенгалска котка. Трите връхни дрехи са обект на незаконна търговия и са конфискувани по реда на Закона за биологичното разнообразие и Конвенцията за международна търговия със застрашени видове от дивата фауна и флора – CITES. От музея обясняват, че бенгалската котка е включена в Международния червен списък – IUCN и е застрашена от изчезване.Видрата е вид, който е включен в IUCN и в Червената книга на България (2015 г.).", "date": "2019.08.20", "title": "Палта от кожа на защитени видове предадени на Екомузея в Русе"}
{"url": "https://www.monitor.bg:443/bg/a/view/djip-pomete-kon-na-pytja-173396", "text": "Мощен джип помете каруца с кон край Бяла черква. В каруцата пътували 64-годишен мъж и 16-годишен младеж. На излизане от черен път, дядото не спрял да се огледа, а преминал направо и бил връхлетян от движещия се с висока скорост по главния път джип „Ленд Роувър”. При удара конят починал на място, а двамата мъже в каруцата са откарани в болница с различни наранявания и травми. Пешеходка пък пострада, след като беше блъсната от лек автомобил в Горна Оряховица. При маневра за заобикаляне, шофьорът на „Опел Астра” не забелязал преминаващата точно в този момент зад колата 48-годишна жена и я ударил. При удара жената паднала на земята и счупила ръката си. При проверката за алкохол на шофьора, дрегерът отчел 0,24 промила. По случая е образувно досъдебно производство.", "date": "2019.08.20", "title": "Джип помете кон на пътя"}
{"url": "https://www.monitor.bg:443/bg/a/view/tejka-katastrofa-mejdu-tir-i-lek-avtomobil-ima-zaginal-173400", "text": "Един човек е загинал при тежка катастрофа между ТИР и лек автомобил на главен път Е-79 в района на село Новачене, съобщиха от ОД на МВР-София. Сигналът за инцидента е подаден към 10.25 часа на тел. 112. Установено е, че са катастрофирали ТИР и лека кола. Вследствие на инцидента е починал пътник от лекия автомобил. Водачът му също е пострадал. Местопроизшествието е запазено за извършването на оглед. Движението в района се регулира от полицейски служители.", "date": "2019.08.20", "title": "Тежка катастрофа между ТИР и лек автомобил, има загинал"}
{"url": "https://www.monitor.bg:443/bg/a/view/vlogyr-dari-parite-za-globata-ot-np-rila-na-bolno-dete-ot-varna-173407", "text": "Влогърът Слави Панайотов дари събраните пари за глобата, която му съставиха от НП „Рила“ на болно момченце от Варна. Панайотов беше санкциониран за организирано изкачване на връх Мусала, в което се включиха 1500 човека, а от контролния орган се заканиха, че той ще отнесе максималния размер от 5000 лв. Последва недоволство от негова страна и призив към всичките му последователи в канала The Clashers за събиране на сумата. Слави Панайотов прикани всички, които имат възможност да му помогнат с парични средства, тъй като санкция в такъв размер е непосилна за него. Две седмици по-късно бяха събрани малко над 1500 лв. „Решихме със съпругата ми да удвоим тази сума и да помогнем на някое болно дете. Така 3 хил. лв. вече са преведени по сметката на малкия Младенчо от Варна, който е на годините на нашата дъщеричка. Да помагаш не е порок, затова сме хора. Призовавам и вас да го направите, защото детето всеки месец се нуждае от скъпо струващо лечение, за да води нормален начин на живот“, призова Слави Панайотов. Младен Алексиев от Варна се ражда на 8 февруари 2014 година. Той се развива добре, прохожда навреме, започва да изговаря своите първи думички и е напълно нормално и здраво дете до поставянето на ваксината Пентаксим. Точно в този момент, когато той е едва на годинка и половина започват проблемите. Отначало крачетата на детето започват да се изкривяват, след това то вече не може да стъпва, а скоро спира дори да се храни и говори. Съкрушеното семейство предприема множество медицински прегледи и консултации със специалисти, докато накрая получават нерадостното заключение, че момченцето е със Спастична метахронична парализа левкодистрофия. Шансовете за подобрение на детето са свързани с ежемесечни процедури по вливане на стволови клетки. Лечението към момента се провежда в частна клиника в град Габрово. Процедурите са общо 4 на месец с 12 вливания на стволови клетки, като всяка процедура е с престой от 4 дни. Цената на лечението за една процедура е 2760 лева, която включва и допълнителни процедури, които стимулират мозъка и мускулатурата на детето. „Сумата от 11 040 лева на месец е непосилна за семейството. Ежемесечните разходи, които са необходими само за обгрижване на детето надхвърлят 2000 лева“, посочи още влогърът. Що се отнася до размера на наложената му глоба, Слави Панайотов обяви, че все още не е получил наказателно постановление. „Разбрах, че това може да се случи след един или чак след 6 месеца, защото такъв бил срокът. Нямам идея защо държавата работи толкова бавно, след като има нарушение. Когато и да дойде глобата обаче ще съобщя в социалните мрежи, както и за стъпките, които ще предприемем с моя екип. А следващи стъпки ще има, защото продължавам да вярвам, че ако ние младите в България не се борим за правата си, не ни очаква нищо добро“, категоричен беше Панайотов.", "date": "2019.08.20", "title": "Влогър дари парите за глобата от НП „Рила“ на болно дете от Варна"}
{"url": "https://www.monitor.bg:443/bg/a/view/alo-izmamnici-vyrnaha-40-bona-razminaha-se-s-uslovni-prisydi-173399", "text": "Задържани на 19 март т.г. трима извършители на серия ало измами напуснаха килиите на следствения арест, след като възстановиха оплячкосаните от жертвите си 40 бона и сключиха споразумение с наблюдаващия прокурор, по силата на което получиха 3-годишни присъди при 5-годишен отлагателен срок за изтърпяване. 50-годишният жител на русенското градче Ветово Димитър Парушев – Стържито и баща и син Васко и Крум Васкови от монтанското село Расово застанаха пред Темида по обвинение, че за времето от 17 декември м.г. до към 28 февруари т.г. в съучастие са успели да подлъжат 8 души на възраст от 63 до 72 години,  уж че помагат на органите на МВР за залавянето на опасни мошеници. Стържито се е представял за служител на „Криминална полиция“, следовател от Националната следствена служба и дори за главния прокурор Цацаров. Той бе спипан до бензиностанция край Русе, часове по-късно в заложен предварително капан на центъра на град Бяла попаднаха представителите на фамилия Васкови. От автомобила „Мазда“ ,с който се придвижвали криминалистите, иззеха  златни накити и 9970 лв.  „плячка“ от току-що приключил „набег\" във Враца, където жертви се оказали трима пенсионери. По силата на споразумението, потвърдено от състав на старозагорския районен съд от тримата подсъдими са отнети в полза на държавата 6 автомобила: \"Пежо 406\",\"Опел Астра\", \"Фиат Пунто\", \"Мазда\",  \"Фолксваген Пасат\" и  \"Мерцедес C 270\", използвани при извършване на измамите или придобити от плячката. Тримата подсъдими прекараха почти половин година в килиите на следствието. Стържито на няколко пъти пробва промяна за постоянната мярка под претекст, че му предстои сърдечна операция, но съдът в Стара Загора не се съгласи.", "date": "2019.08.20", "title": "Ало измамници върнаха 40 бона, разминаха се с условни присъди"}
{"url": "https://www.monitor.bg:443/bg/a/view/bili-ajlish-svali-lil-nas-x-ot-vyrha-na-bilbord-173401", "text": "Рекордното властване от 19 седмици на Lil Nas X на върха на класацията на „Билборд“ за сингли приключи, а главен виновник е младата сензация Били Айлиш. Хитът й Bad Guy оглави чарта, съобщи сайтът на изданието. Така Айлиш също постави рекорд - никой друг изпълнител преди нея не е оставал девет седмици на второ място в класацията на Билборд за сингли, преди да заеме първото. 17-годишната певица стана и първата, родена през този век, оглавила класацията Хот 100. Тя е и най-младата с първо място в нея след Лорд, която беше на 16 години през 2013 г., когато направи това с Royals. Lil Nas X веднага поздрави колежката си за успеха й. написа 20-годишният певец в Туитър. На второто място в класацията на \"Билборд\" за сингли се изкачиха Шон Мендес и Камила Кабело със Senorita. Хитът Old Town Road наLil Nas X с участието на Били Рей Сайръс слезе на третото място. Следващите две места в класацията на \"Билборд\" за сингли остават непроменени - Лизо със сингъла Truth Hurts и Калид с Talk.", "date": "2019.08.20", "title": "Били Айлиш свали Lil Nas X от върха на „Билборд“ "}
{"url": "https://www.monitor.bg:443/bg/a/view/orlin-pavlov-pee-s-mihaela-fileva-v-saundtraka-na-zavryshtane-173398", "text": "Орлин Павлов и Михаела Филева ще изненадат феновете си с колаборация по време на дългоочаквания плаващ концерт, който изпълнителят на „С едно крило“ ще изнесе на Гребната база в Пловдив на 28-и август. Едни от най-обичаните родни певци ще представят първото си дуетно парче, написано от Графа специално за саундтрака на новия филм на Ники Илиев „Завръщане“, където с участие се разписва Павлов. Именно лентата дава повод за спектакъла, който ще се проведе само след седмица в града под тепетата. Освен Филева, на сцената ще се качат още самият Графа, Белослава, Любо Киров, Бобо и др. По време на концерта, в реално време, ще бъде заснета и финалната сцена на романтичната комедия „Завръщане”, а публиката на плаващия концерт ще стане пряк участник и във филма, чиято премиера ще е през октомври. На 28-и август Павлов ще излезе на сцената в 20 ч., а два часа по-рано публиката ще подгрява DJ Stephan Love. С цел повече хора да могат да се докоснат до концерта, мобилен оператор ще пусне и 3000 безплатни виртуални места, които ще дадат достъп до излъчването.", "date": "2019.08.20", "title": "Орлин Павлов пее с Михаела Филева в саундтрака на „Завръщане“"}
{"url": "https://www.monitor.bg:443/bg/a/view/i-vylcite-zahapaha-var-173404", "text": "Мениджърът на „Уулвърхемптън“ Нуно Еспирито Санто се превърна в поредния мениджър разкритикувал системата за видеоарбитраж (ВАР), която нагнети напрежение след изравнителния гол на Рубен Невеш за 1:1 срещу „Манчестър Юнайтед“. Португалският специалист призова да се помисли за феновете и как не бива да им се отнема правото да празнуват толкова важно попадение. „ВАР и разследването на гола ни? Аз исках да остана щастлив. Не исках да изгубя този момент. Не отлагането пречи, а не знаех как ще го решат. Емоцията се губи. Празнуваш гола, това е толкова хубав гол, който може да значи толкова много, а после изведнъж Не отнемайте това от хората. Трябва да се намери решение. Това е най-важният момент във футбола - голът”, коментира Нуно Еспирито Санто. Относно играта на своя тим Санто сподели, че „Юнайтед“ е бил много силен и е създал много проблеми на „вълците“. „Имахме планина да изкачваме, но през второто играхме страхотно. Начина, по който се представихме – динамиката, темпото, интензитетът, пресата – всичко беше много добре”, подчерта Еспирито Санто. Мениджърът на „Юнайтед“ Оле Гунар Солскяер пък не беше особено щастлив след равенството с „Уулвърхемптън“. „Червените дяволи\" чрез Пол Погба и трябваше да се задоволят с една точка. „Доминирахме във владеенето на топката, успяхме да отбележим първия гол, но знаехме, че след почивката те ще играят така, сякаш гори домът им. Смятам, че заслужиха изравнителния гол. След това отново взехме инициативата и можехме и да победим, но понякога вратарите правят добри спасявания. През първите 45 минути показахме зряла игра, докато през вторите не бяхме много точни. Работим върху подобряването на играта. Отборът е млад, има какво да учи\", коментира норвежецът.", "date": "2019.08.20", "title": "И „вълците“ захапаха ВАР"}
{"url": "https://www.monitor.bg:443/bg/a/view/trymp-njama-da-stroja-nebostyrgachi-v-grenlandija-173403", "text": "Президентът на САЩ Доналд Тръмп направи опит да превърне в шега желанието си да купи Гренландия от Дания, като обеща да не строи небостъргач на арктическия остров, предаде Франс прес. \"Обещавам да не правя това в Гренландия\", написа бившият магнат на недвижими имоти в туит, придружен с фотомонтаж, на който неговият огромен хотел с позлатени прозорци в Лас Вегас се издига на фона на гренландски пейзаж. Тръмп постна туита след като и датската министър-председателка Мете Фредериксен, и премиерът на Гренландия Ким Килсен заявиха, че автономната датска територия не е за продан. В неделя американският президент потвърди интереса си към Гренландия. \"Тази идея се появи и аз казах, че от стратегическа гледна точка това със сигурност е интересно\", заяви той. Островът, разположен между Северния Атлантически и Северния ледовит океан е автономна територия с население от 56 000 души, но Дания запазва контрол над външните отношения, отбраната и валутната политика.", "date": "2019.08.20", "title": "Тръмп: Няма да строя небостъргачи в Гренландия"}
{"url": "https://www.monitor.bg:443/bg/a/view/treti-den-gori-pojar-na-kanarite-173408", "text": "Разпространението на пожара, който бушува от събота на испанския остров Гран Канария, се е забавило тази нощ благодарение на отслабването на вятъра, съобщиха днес местните власти, цитирани от Франс прес. За щастие, скоростта на вятъра намаля, което, противно на очакванията, доведе до добър развой през нощта, каза служителят Антонио Моралес пред радио Кадена Сер. Моралес подчерта, че щетите, нанесени от пожара на природния парк Тамадаба, са по-малко от очакваните. На част от хилядите евакуирани може да бъде разрешено да се върнат в домовете си, ако условията продължат да се подобряват, допълни той. За потушаването на пожара се борят хиляда пожарникари и други служители, а също така и 15 летателни апарата. Това е третият пожар на остров Гран Канария в рамките на десет дни, отбелязва Франс прес.", "date": "2019.08.20", "title": "Трети ден гори пожар на Канарите "}
{"url": "https://www.monitor.bg:443/bg/a/view/afrikanska-chuma-e-ustanovena-v-oshte-edin-svinekompleks-v-rusensko-173389", "text": "\"Африканска чума по свинете е установена в още един свинекомплекс в Русенско. Фермата се намира в село Караманово и е с капацитет 4500 животни\", съобщи директорът на Областната дирекция по безопасност на храните (ОДБХ) в крайдунавския град д-р Георги Дяков, цитиран от БТА. Той обясни, че резултатите от пробите били излезли в края на миналата седмица. Определена е площадка за загробване, съобразена с всички законови изисквания. Ще се търси и друг терен като резервен вариант. Дяков съобщи, че умъртвяването по хуманен начин на животните ще започне от днес.", "date": "2019.08.20", "title": "Aфриканска чума е установенa в още един свинекомплекс в Русенско"}
{"url": "https://www.monitor.bg:443/bg/a/view/stefan-danailov-be-priet-po-speshnost-v-bolnica-173393", "text": "Големият актьор Стефан Данаилов бе приет по спешност в болница в Бургас. Звездата от \"Дами канят\" е докаран до лечебното заведение с линейка от Приморско.  Той е приет по спешност във вторник сутринта в  МБАЛ „Бургасмед” с оплаквания от силни болки в таза и крака. Направена му е веднага рентгенова снимка, която установила счупване на тазобедрената става. Актьорът обяснил пред медиците, че е паднал. Лекарите обаче отказаха да уточнят при какви обстоятелства се е случило това - дали е паднал при спъване или му е прилошало. Инцидентът се случил в Приморско, където Ламбо бил на морска почивка. Той имал там ваканционен имот в затворен комплекс и прекарвал в него голяма част от лятото. Според лекарите от бургаската болница, Данаилов трябва да бъде опериран. Не е изключено да се наложи и поставяне на пирони или имплант. \"Травмата е сериозна и изисква хирургична операция\", довериха от здравното заведение, но отказаха повече подробности за състоянието на големия актьор. Веднага след приемането му в болницата, са му били направени всички необходими предоперативни изследвания, заявиха от \"Бургасмед\". Данаилов е бил консултиран дистанционно от цял екип лекари от различни специалисти от МБАЛ „Сoфиямед” и  от проф. Андрей Йотов, който е светило в областта на травматологията. 76-годишният актьор се оплаквал от силни болки и изглеждал в безпомощно състояние, казаха пациенти, които случайно са станали свидетели на транспортирането му в болницата.  \"Корнелия Нинова е разговаряла със Стефан Данаилов и каза, че вече е в добро състояние и контактен. Говорил е съвсем нормално и казал, че му предстои операция\", казаха активисти от местната структура на БСП. По тяхна информация  проф. д-р Андей Йотов е тръгнал спешно към Бургас и ще ръководи лично операцията на актьора.  Данаилов е във видимо лошо състояние, съобщава \"Флагман\", като вероятно актьорът ще бъде настанен в Отделение по травматология и ортопедия в болницата. Предполага се, че на място ще му бъдат направени снимки във връзка със счупване на бедрена шийка. Предстои да бъде извършена операция на Ламбо за смяна на тазобедрена става, съобщиха от болничното заведение пред dir.bg, като допълниха че в момента се правят предоперативни изследвания на пациента. Предполага се, че до травмата се е стигнало вследствие на падане.", "date": "2019.08.20", "title": "Стефан Данаилов бе приет по спешност в болница"}
{"url": "https://www.monitor.bg:443/bg/a/view/zasipvat-s-pryst-gorjashtoto-staro-smetishte-na-svishtov-173388", "text": "Засипат с пръст старото сметище на Свищов. До това решение се стигна, след като за по-малко от седмица то два пъти се самозапали и бе вкарана тежка специализирана техника за изгасянето му. Преди да бъде засипано с пръст обаче, отпадъчното депо на свищовлии, ще бъде заливано с вода в продължение на два дни, за да се предотврати всякакъв по-нататъшен опит за ново негово възпламеняване. Заради повторното самозапалване в понеделник в Свищов беше обявено бедствено положение, което ще продължи до петък. Над града възникна сериозно задимяване. Според санитарните и екоинспекторите обаче, замърсяване на въздуха и опасност за хората няма. За овладяване на ситуацията на мястото са изпратени екипи от районните противопожарни служби в Полски Тръмбеш, Белене, Горна Оряховица и Плевен. Екипи на РИОСВ също денонощно дежурят на мястото и следят за ситуацията.  Ангажираните с овладяването на пожара институции успокояват населението, че няма опасност пламъците от сметището да достигнат до града, но през близката гора може лесно да се прехвърлят във вилната зона, която е близо до огнището на пожара. Сметището, което гори за втори път и вдига по тревога институциите край Дунава, не функционира от три години. В него обаче са депонирани 355 хил. куб. м предимно битови леснозапалими и горими отпадъци.  ", "date": "2019.08.20", "title": " Засипват с пръст горящото старо сметище на Свищов"}
{"url": "https://www.monitor.bg:443/bg/a/view/basketbolen-potnik-na-barak-obama-se-prodade-za-120-000-173390", "text": "Баскетболен потник, използван от Барак Обама в гимназията, беше продаден за 120 000 долара, пише АФП. Потникът с номер 23 е носен от президента, когато е бил 18-годишен възпитаник на гимназия Пунаху на Хавайските острови, където е живеел по това време. Първоначалната цена на потника преди продажбата му на търг в Далас беше 100 000 долара. Барак Обама е известен с любовта си към баскетбола и често беше сниман да играе, докато беше президент.", "date": "2019.08.20", "title": "Баскетболен потник на Барак Обама се продаде за $120 000"}
{"url": "https://www.monitor.bg:443/bg/a/view/jordanija-e-vajen-partnior-na-bylgarija-uveri-borisov-173391", "text": "Йордания е важен партньор за България в региона на Близкия Изток и Северна Африка. Това отбелязал премиерът Бойко Борисов  по време на срещата си в МС с  с министъра на външните работи на Хашемитско кралство Йордания Айман Ал-Сафади.  Като сближаващ фактор за поддържането на позитивен политически диалог между двете страни, Борисов подчертал приятелските отношения, както и много добрата степен на взаимодействие и сходство в политическите позиции по основни регионални и международни въпроси, споделяни от България и Йордания през последните години. \"Убеден съм, че настоящото посещение ще даде нов тласък в нашите двустранни връзки и ще допринесе съществено за по-динамично сътрудничество на всички нива\", заявил премиерът пред външния министър на Йордания. Във фокуса на разговора им била и темата за Процеса \"Акаба\", иницииран от краля на Йордания Абдулла II през 2015 г. с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм. Борисов акцентирал, че България високо оценява инициативите на краля на Йордания за борба с тероризма като най-важната част от тях са срещите от процеса \"Акаба\". Премиерът добавил, че сме готови да разгледаме възможните форми на сътрудничество с процеса \"Акаба\" в рамките на други формати като Процеса на сътрудничество в Югоизточна Европа или Берлинския процес. Подчертана била и ролята на Съюза за Средиземноморието, утвърдил се като ценен форум за политически и икономически дебат относно регионалното партньорство и интеграцията. Съпредседател на Съюза е Айман Ал-Сафади. Борисов припомнил, че през миналата година била отбелязана 50-годишнина от установяването на дипломатически отношения между двете страни. Застъпено било нението, че сътрудничеството в сферите от общ интерес следва да се разширява. Борисов и Ал-Сафади обсъдили и как би могло да се стимулира развитието на търговско-икономическите и инвестиционните отношения, както и установяването на по-близки контакти между бизнес общностите на двете страни. По-късно през деня Айман Сафади се срещна и с вицепремиера и министър на външните работи Екатерина Захариева. Двамата обсъдиха възможностите за обмяна на опит и сътрудничество в борбата с радикализма, съобщиха от МВнР.  \"Можем да се борим заедно за постигане на траен мир в Близкия Изток“, заяви министър Захариева. Тя подчерта, че България подкрепя инициативата на крал Абдулла II „Процесът от Акаба“, чиято основна цел е международната и регионалната координация и сътрудничество в борбата с тероризма, екстремистките идеологии и радикализацията. България и Йордания могат да обменят ефективно опит в тази сфера, който да подпомогне бъдещи съвместни действия, изтъкна българският вицепремиер.  Министър Сафади, който е първият външен министър на Йордания, посетил страната ни, определи България като добър партньор в тази битка и благодари за подкрепата, която тя оказва в този процес. „Можем да използваме председателството на България на Берлинския процес, за да установим по-тясно сътрудничество с „Процесът от Акаба“, да набелязваме конкретни действия за справянето с проблемите в Близкия Изток“, допълни първият ни дипломат. В рамките на срещата двамата подписаха споразумение, с което на гражданите на двете страни. То ще улесни контактите между външните министерства и държавните администрации и ще съдейства за активизиране на двустранните ни отношения. Двамата министри обсъдиха и бъдещото развитие на търговските и икономически отношения между двете страни. Министър Захариева изтъкна, че предстои първо заседание на Смесената комисия за икономическо сътрудничество в началото на следващата година, придружено от бизнес форум. Тя открои туризма, високите технологии, фармацевтичната и хранително-вкусовата промишленост като приоритетни сфери за развитие. Министър Сафади заяви, че и от страна на Йордания има желание за като подчерта потенциала на сфери като туризма и високите технологии, които ще спомогнат за допълнително сближаване в бъдеще. Потенциал за сближаване между двете страни са и йорданските граждани, завършили висшето си образование у нас. „Има 1500 йорданци, които са се дипломирали в български висши учебни заведения – те са най-силните посланици на България в Йордания“, заяви Захариева. Тя изтъкна значението на подписаната миналата година спогодба в сферата на образованието и науката за бъдещото развитие на сътрудничество между български и йордански университети. Вицепремиерът подчерта, че се работи върху проект българските университети да могат да представят възможността за получаване на качествено висше образование в България пред гражданите на Йордания. По-късно Айман Сафади ще се срещне и с президента Румен Радев.", "date": "2019.08.20", "title": "Борисов: Йордания е важен партньор на България (ОБНОВЕНА)"}
{"url": "https://www.monitor.bg:443/bg/a/view/chetiri-testovi-centyra-za-tol-uslugi-zapochvat-rabota-ot-dnes-173395", "text": "Четири демонстрационни центъра на Националното тол управление, в които превозвачите ще могат да тестват издаването на маршрутни карти за тежкотоварни автомобили, започват работа от днес. Те ще имат възможност да се запознаят и с т.нар. тол калкулатор, който на база тестови обхват на пътищата с тол такса и тестова тарифа ще изчислява дължимата такса за определен маршрут. Демонстрационните центрове ще бъдат в София, Пловдив, Варна и Русе и ще са отворени всеки работен ден от 14 до 18 часа. В тях с помощта на служители на Националното тол управление ще може да се тества купуването на маршрутни карти от четирите канала, по които АПИ ще ги продава – терминал за самообслужване, сайта www.bgtoll.bg, мобилното приложение и от гише. В столицата демонстрационният център ще е в административната сграда на бул. „Цар Борис III“ №215, ет. 6, а в Пловдив (ул. „Христо Г. Данов“ №22), Варна (бул. „Доктор Пискюлиев“ №3) и Русе (ул. „Отец Паисий“ №5) – в съответното Областно пътно управление. Превозвачите може да изпращат въпросите за въвеждането на тол системата и на електронния адрес: consult.toll@api.bg. Центровете ще работят минимум два месеца и целта е нашите служители в тях да отразят всички препоръки на превозвачите, коментира проф. Олег Асенов, член на Управителния съвет на АПИ. При необходимост в тях ще се правят специализирани работни срещи, а по заявка ще може да се организират и обучения с представители на браншовите организации. Тези тестове са част от техническата експлоатация на тол системата като в нея поетапно ще бъдат включвани отделни компоненти. След като тя приключи успешно, до няколко месеца, но не по-късно от 1 март 2020 г., ще започне и търговската й експлоатация, при която тежкотоварните автомобили ще преминат от винетки към тол такси. При покупка на маршрутна карта след въвеждането в търговска експлоатация на тол системата ползвателят на републиканската пътна мрежа трябва да посочи начална и крайна точка на маршрута си, както и до четири междинни точки по заложения от него маршрут. Освен това трябва да въведе и техническите характеристики на пътното превозно средство (регистрационен номер, националност на пътното превозно средство, категория на ППС, емисионен клас, брой на оси). Системата автоматично ще предлага маршрут от ГКПП до ГКПП за улеснение на транзитния трафик, ще посочва още най-кратък и най-дълъг път. След като изчисли сумата системата ще попита клиента за потвърждение на въведените данни. Маршрутните карти ще са с валидност 24 часа от началото на активирането им. Регистрираните потребители (регистрацията е чрез електронния адрес през платформата за купуване на маршрутна карта) ще могат да си ги купят до 7 дни предварително, а нерегистрираните потребители – за днешния или за утрешния ден.", "date": "2019.08.20", "title": "Четири тестови центъра за тол услуги започват работа от днес "}
{"url": "https://www.monitor.bg:443/bg/a/view/kejti-holms-i-djejmi-foks-se-razdeliha-173387", "text": "Холивудските звезди Кейти Холмс и Джейми Фокс се разделиха след 6-годишна връзка. Актьорите, които ревностно пазеха отношенията си далеч от медийното око до края на 2017 г., са поели по различни пътища, гласят последните слухове. Повод за спекулациите даде кадър на звездата от \"Джанго без окови\", в който той държи ръката на певицата Села Вейв по време на събитие в Ел Ей. Към момента нито Фокс, нито Холмс или техни говорители са потвърдили раздялата. Въпреки това верните им почитатели знаят, че те рядко коментират личния си живот публично. Нещо повече, според различни източници двамата са изхарчили общо 6 милиона долара в опита си да прикрият връзката си в периода от 2013 до 2017 г., след който започнаха да се появяват все по-често заедно на светски събития. Припомняме, че искрата между Кейти Холмс и Джейми Фокс пламна преди шест години, или 12 месеца, след като актрисата сложи край на брака си с Том Круз.", "date": "2019.08.20", "title": "Кейти Холмс и Джейми Фокс се разделиха"}
{"url": "https://www.monitor.bg:443/bg/a/view/investitori-prenasochvat-parite-si-v-zemedelski-zemi-173392", "text": "В търсене на нискорискови финансови инструменти и висока доходност, все повече инвеститори насочват вниманието си към купуване на земеделска земя, твърдят инвестиционни посредници. През последните години на поземлените имоти се гледа вече като на инвестиционен актив, а не просто като на място за произвеждане на земеделска продукция. Характерни за обработваемата земя в България са ниската волатилност и сравнително високата доходност при нисък финансов риск. Освен това, тя не се влияе от политически и икономически процеси, както са, например, недвижимите имоти, при които последните години се наблюдават резки скокове и спадове. Покупката на земя може да донесе сигурни доходи на купувачите, ако впоследствие решат да я отдават под наем или аренда. От подобна възможност се възползват все повече собственици на земя, изкупуват парцели с цел след това да я отдават на наематели и арендатори . Сметките показват, че при добро планиране, при покупката на земеделска земя, доходността може да надхвърли 5%, което е значително повече от възвращаемостта при инвестиционните фондове или депозитите в банките. Сред най-често срещаните купувачи са и земеделски производители, които искат да окрупнят парцелите си и да разширят стопанствата си, твърдят агроексперти. Комасацията увеличава производителността и намалява разходите. Тя дава по-добри условия за механизирана обработка на земята, което е предпоставка за увеличаване на добивите и за развиване на селско стопанство с висока добавена стойност. Окрупняването на терени помага и за формирането на по-добра цена на земеделските площи. Стойността на комасираните имоти е доста по-висока от средната за даден регион, дори и да се сравняват терени от едно и също землище, категорични са експертите в бранша. Земя може да се купи и на разсрочено плащане. На пазара вече има компании, които предлагат възможност за купуването на избраната земя на вноски. Подобна опция предлага „Агрион“, лидер в управление на поземлени активи. Тази година дружеството оферира на купувачите изключително атрактивни и плодородни ниви в цялата страна, които могат да се купят разсрочено за период от 3 години, при минимално авансово плащане. Плащането на вноски на избраната земя е отлична опция, както за големите фирми, които купуват сериозно количество земя, така и за малките производители, които ще имат възможност да купят съседни парцели и да уедрят земята си, без това да се отрази негативно на финансовото им планиране. Това ще доведе по-ефективно и модерно земеделие, което ще позволи на фермерите да кандидатстват за субсидия по различни европрограми. „С продажба на атрактивни имоти искаме да искаме да дадем възможност на повече хора да печелят от развитието на селското стопанство и от притежаването на земеделска земя“, казаха от „Агрион“. Компанията обяви за продажба близо 5 000 качествени и плодородни парцела, на цени от 300 лв./дка. Пълна информация за големината и местоположението на парцелите, които дружеството продава, може да се намери на сайта на компанията на адрес https://www.agrion.bg/bg/zemq/sellingform, на безплатния национален телефон 080011166 или на място, в офисите на „Агрион“. От дружеството отчитат огромен интерес към обявените за продажба парцели. „Най-силно е търсенето на наши терени около Шумен, Плевен, Бургас и Стара Загора“, казаха от „Агрион“. От там потвърдиха, че предлагат близо 28 хил. дка в над 700 землища в страната.", "date": "2019.08.20", "title": "Инвеститори пренасочват парите си в земеделски земи"}
{"url": "https://www.monitor.bg:443/bg/a/view/stefan-ilchev-zapisa-pyrvo-parche-sled-kapkite-173394", "text": "Победителят от последния сезон на „Като две капки вода“ Стефан Илчев ще зарадва феновете си с първото си парче след края на формата. Това съобщи самият той, като публикува първи официален тийзър на песента. Тя носи заглавието „Каквото искаш“, а дори само промоционалният клип предизвика ентусиазъм сред меломаните. Макар че конкретна дата за премиерата на видеото към парчето все още не е съобщена, предполага се, че то ще се появи на бял свят съвсем скоро. Работата по „Каквото искаш“ измести събирането на тен по плажовете от графика на Илчев през летния сезон. Певецът, който нашумя като имитатор на Лили Иванова, налива през последните месеци основите и на следващите си песни. Междувременно Илчев издава, че е останал най-близък с Милко Калайджиев и Мария Илиева след края на „Като две капки вода“. Нещо повече, изпълнителката на „Нищо“ го покани за участие на концерта й в Бургас преди месец.", "date": "2019.08.20", "title": "Стефан Илчев записа първо парче след „Капките“"}
{"url": "https://www.monitor.bg:443/bg/a/view/rojters-chetiri-ruski-stancii-sprjaha-da-predavat-informacija-za-radiacijata-173402", "text": "Базираната във Виена Организация по Договора за всеобхватна забрана на ядрените опити заяви вчера, че общо четири руски станции за мониторинг на радиацията са спрели да й предават информация след мистериозната експлозия край Северодвинск, предаде Ройтерс. Агенцията отбелязва, че това предизвиква подозрения, че Русия е въздействала на станциите. Руският заместник-министър на външните работи Сергей Рябков заяви днес, че международната организация няма никакво отношение към случилото се край Северодвинск. В интервю за агенция Интерфакс Рябков подчерта, че предаването на данни от станциите за мониторинг на радиацията на Организацията по Договора за всеобхватна забрана на ядрените опити има доброволен характер. Първоначално, два дни след експлозията на военния полигон край Северодвинск, информация са престанали да предават станциите в Дубна и Киров, а впоследствие, на 13 август - и със станциите в Билибино (в Чукотския автономен окръг) и в Залесево (в Алтайския край), съобщи Интерфакс, като се позова на телевизия Си Ен Ен. Руската държавна корпорация Росатом призна, че при експлозията край Северодвинск на 8 август са загинали нейни служители, припомня Ройтерс.", "date": "2019.08.20", "title": "Ройтерс: Четири руски станции спряха да предават информация за радиацията "}
{"url": "https://www.monitor.bg:443/bg/a/view/hodim-do-dalechnite-grycki-ostrovi-prez-maj-i-septemvri-173354", "text": "До по-отдалечените от Беломорието гръцки острови обикновено ходим през май-юни или през септември-октомври, научи „Монитор”. „Българите пътуват до тези острови в Егейско и Средиземно море основно в крилата на сезона през май-юни и септември. Причината е не само цената, която тогава е 30% по-ниска, а и заради не толкова горещото време”, обяснява Константин Занков от Института за анализи и прогнози в туризма. „Повечето пътувания към гръцките острови обикновено се правят основно само с резервацията на хотела и в офертата изрично е записано, че туристът трябва сам да се погрижи за транспорта си до там. 70-80% от офертите са такива. . За по-далечните места като Санторини, Крит, Закинтос, Корфу има и чартърни полети, които се включват в пакетите, но от България всяка седмица към тези острови по този начин пътуват само по 150 човека”, уточни експертът. Занков коментира и случая с липсата на фериботи наскоро, при който бяха блокирани туристи на остров Самотраки. Според него „Освен това претенции само при липса на непреодолими обстоятелства, каквото е и лошото време, могат да предявяват само организираните туристи през туроператор. В случай че не са си резервирали почивката през туроператор, но имат предварително закупени билети за ферибота за определен час, също могат да предявят претенции. В Самотраки повечето туристи са били неорганизирани и не могат да имат претенции за липсата на фериботен превоз”, обясни той. Соня Спасова от Европейския потребителски център-България каза, че ако пътниците са си купили предварително билет за ферибота и той закъснее повече от 90 минути, то те имат право на избор между възстановяване на сумата за билета в срок до 7 дни „За времето на изчакване фериботната компания или пристанищните властни трябва да осигурят на тези пътници и грижи - храна, напитки, и ако е необходимо - и настаняване. Това настаняване е ограничено до 3 нощувки при максимална цена 80 евро на нощувка на човек, като трябва да се погрижат и за транспорта от и до мястото на настаняване. Пътниците имат право да претендират и за обезщетение, което може да бъде процент от цената на билета. Тази компенсация е между 25% и 50% от цената на билета в зависимост от времето за пътуване, както и от това колко е закъснял превозът. Пътниците нямат право на настаняване, ако отмяната е причинена от лоши метеорологични условия. и това е важно, за да бъдат спокойни. Нашият съвет е пътниците да пишат до превозвача - и то трябва да го направят в рамките на 2 месеца. Превозвачът трябва да реагира в срок от 1 месец и да даде окончателен отговор не по-късно от 2 месеца след получаване на жалбата. Ако не са доволни - да се обърнат към ЕПЦ-България. Когато туристите са отишли на острова с помощта на туроператор и имат организирана пакетна почивка - трябва да поискат съдействие от тази фирма”, допълни Спасова.", "date": "2019.08.20", "title": "Ходим до далечните гръцки острови през май и септември"}
{"url": "https://www.monitor.bg:443/bg/a/view/bdj-vnedrjava-novata-sistema-za-rezervacii-na-bileti-173386", "text": "„БДЖ - Пътнически превози” ЕООД и „Информационно обслужване” АД започват внедряването в реална среда на резервационния модул в билетоиздаващата система, съобщиха от железопътният превозвач. Чрез резервационната система, клиентите ще имат възможност сами да избират запазено място във вагона, на което ще бъдат настанени по време на своето пътуване. По време на внедряването, в основните билетни каси и жп бюрата за предварителна продажба на билети, по етапно ще бъдат монтирани и дисплеи с два екрана, които да визуализират местата във влака и по този начин да улеснят избора на клиентите. За нормалното функциониране на системата е много важно да бъде приложена в реална среда, като са взети мерки за своевременно отстраняване на евентуално възникнали неточности в конкретни ситуации, уточняват още от БДЖ.", "date": "2019.08.20", "title": "БДЖ внедрява нова система за резервации на билети"}
{"url": "https://www.monitor.bg:443/bg/a/view/misljat-za-kliniki-za-lechenie-na-zavisimost-kym-videoigri-173381", "text": "Все повече тийнейджъри, пристрастени към видеоигри, търсят лечение на своята зависимост, пише вестник „Гардиън“. Поради липсата на такава клинична пътека в британската здравна каса (NHS), младежите са принудени да търсят помощ в чужбина. В 11-та ревизия на Международната класификация на болестите, пристрастяването към видеоигри беше включено като болестно състояние. Засега клиника за лечението на непълнолетни в това състояние има само в Холандия, като медиите на Острова призовават такава да бъде направена и във Великобритания. Клиниката в Холандия, която се казва Да, можем (Yes We Can), отчита 30 пациенти от Великобритания през 2016 г. и 90 пациенти през 2018 г. Основателят Ян Вилем Поот, който сам е бил пристрастен към видеоигри казва, че всичко започва с 8-10 часа игра на ден, като накрая се достигна състояние, в което деца играят по 18-19 часа дневно, не се къпят и не се хранят. Световната здравна организация определя пристрастяването към видеоигри като толкова силно, че е \"способно да вземе надмощие над другите интереси в живота.\"", "date": "2019.08.20", "title": "Мислят за клиники за лечение на зависимост към видеоигри"}
{"url": "https://www.monitor.bg:443/bg/a/view/siderov-ataka-e-protiv-sytrudnichestvo-s-nfsb-i-vmro-na-mestnite-izbori-173383", "text": "„Атака” е против сътрудничество с НФСБ и ВМРО на тези местни избори, а вероятно и на всички други оттук нататък.  Това заяви лидерът на „Атака” Волен Сидеров пред Нова телевизия по повод на изказването на депутата от ВМРО Искрен Веселинов, че нямат против да имат общи кандидатури по места. „Симеонов и Каракачанов, които постъпиха по този подъл начин, няма как да се надяват на сътрудничество в местните избори. Те помежду си, може би, ще си сътрудничат, но там подозирам една игра от страна на двете партии. Те ще бъдат подпомогнати от Цветан Цветанов”, посочи Сидеров. По думите на лидера на „Атака” Валери Симеонов се е сближил с Цветан Цветанов по време на срещата им в Жеравна и вероятно лидерът на НФСБ ще атакува ГЕРБ. „Така изглежда, защото веднага след тази среща Симеонов излезе с революционно изказване как на есен ще разгледат подкрепата си и то заедно с ВМРО. Това означава, че и двете партии обмислят извиване на ръце, или притискане, или някаква своя играя, в която участва и Цветанов. Имам данни за места в страната, където ВМРО и НФСБ ще бъдат подкрепени от структури на Цветанов. Знаете, че в структурите на ГЕРБ някъде има разпукване. Това ще бъде използвано и Цветанов ще търси реванш. На тези места Цветанов, неофициално, ще ги насочва към гласуване към НФСБ и ВМРО, които в комбинация ще играят срещу ГЕРБ на много места ”, заяви Волен Сидеров. Според лидерът на „Атака” изключването на депутатите им от ПГ на „Обедините патриоти” е причина за засилване на влиянието на ДПС в парламента. „В периода, в който ние като „Обединени патриоти”, коалиция създадена от мен, изместихме ДПС като трета сила в парламента. Това вече не е така, особено след като Каракачанов и Симеонов застанаха гордо пред медиите и обявиха, че изключват Волен Сидеров, Десислав Чуколов и Павел Шопов от парламентарната група. ДПС са дали банкет в същия ден”, каза Сидеров.", "date": "2019.08.20", "title": "Сидеров: „Атака” е против сътрудничество с НФСБ и ВМРО на местните избори"}
{"url": "https://www.monitor.bg:443/bg/a/view/gyrcija-namaljava-danycite-za-da-ima-rastej-173379", "text": "Намаляването на данъците, което ще стимулира растежа, ще бъде \"ключов приоритет\", заяви в интервю за в. \"Файненшъл таймс\" финансовият министър на Гърция Христос Стайкурас. Понижаването на данъците е ключово за структурните реформи, които правителството иска да осъществи по-скоро, отколкото по-късно, уточни Стайкурас. Съкращенията ще бъдат отвъд целия план - върху доходите и корпоративния данък и върху ДДС. Някои специални данъци, наложени през годините на строги икономии, ще бъдат прекратени, каза финансовият министър. \"Нашата цел е бързото прилагане на съгласуван и реалистичен, но всеобхватен икономически план\", заяви Стайкурас. \"Трябва да върнем икономиката към възходящата живителна спирала\", иска гръцкият финансов министър.", "date": "2019.08.20", "title": "Гърция намалява данъците, за да има растеж"}
{"url": "https://www.monitor.bg:443/bg/a/view/sa-sht-strojat-korabi-roboti-173380", "text": "Американският военноморски флот ще се сдобие с 10 бойни кораби роботи през следващите 5 години. Свръхмодерните машини, наречени Large Unmanned Surface Vehicles (LUSVs), ще струват по 200 милиона долара всеки и ще служат като разузнавателни кораби към основния флот. Корабите роботи ще носят радари, сонари, но и въоръжение, като зенитни и крилати ракети. Те ще са способни както на управляеми мисии, което означава дистанционно управление от хора, така и на изцяло автоматични действия. Корабите ще са дълги между 70 и 100 метра, с водоизместимост около 2000 тона. На борда им ще има ограничено пространство за малък екипаж при нужда. Първоначалният план е корабите роботи да не бъдат въоръжени, но да са способни да носят оръжие. Службата за стратегически възможности на Пентагона първоначално оглавяваше LUSV по програма, наречена Overlord, която първоначално се опита да превърне бърз търговски кораб в безпилотен кораб, способен да пътува хиляди километри и седмици. Компанията Boeing вече получи 35,4 милиона британски лири от военно-морските сили на САЩ през февруари тази година за четири подводни превозни средства тип Orca. Машините Orca може да изминат до 6500 морски мили. През февруари тази година Китайската корабостроителна и офшорна международна компания представи малък роботизиран военен кораб, който може да даде на Китай предимството пред флота на САЩ. Президентът на САЩ Доналд Тръмп направи опит да превърне в шега желанието си да купи Гренландия от Дания, като обеща да не строи небостъргач на арктическия остров. \"Обещавам да не правя това в Гренландия\", написа бившият магнат на недвижими имоти в туит, придружен с фотомонтаж, на който неговият огромен хотел с позлатени прозорци в Лас Вегас се издига на фона на гренландски пейзаж. Тръмп постна туита след като и датската министър-председателка Мете Фредериксен, и премиерът на Гренландия Ким Килсен заявиха, че автономната датска територия не е за продан. В неделя американският президент потвърди интереса си към Гренландия. \"Тази идея се появи и аз казах, че от стратегическа гледна точка това със сигурност е интересно\", заяви той. Островът, разположен между Северния Атлантически и Северния ледовит океан е автономна територия с население от 56 000 души, но Дания запазва контрол над външните отношения, отбраната и валутната политика. Американският президент Доналд Тръмп обяви, че \"Гугъл\" е манипулирала хора да гласуват в полза на Хилари Клинтън на президентските избори през 2016 г. В Туитър Тръмп обяви, че има доклад, който изчислява, че чрез действията си интернет гигантът е отклонил между 2,6 млн. и 16 млн. гласа за Клинтън. \"Това идва от поддръжник на Клинтън, не на Тръмп! \"Гугъл\" трябва да бъде съдена. Моята победа е била още по-голяма отколкото мислехме!\", обяви Тръмп в профила в Туитър. Тръмп не конкретизира за кой доклад става дума. Малко преди неговата реакция американската телевизия Fox News съобщава за наличието на доклад, отбелязва TechCrunch. Въпросният доклад обаче се оказва, че не е нов, а е от 2017 г. Той е проверявал как интернет търсачките като цяло отразяват резултатите за кандидатите за президент по това време. Проучването не добива популярност, защото е с много малък обхват и има \"странна методология\", коментират експерти пред BusinessInsider. То е направено от психолога Робърт Епстийн в Сан Франциско, който дълго време е спорил с \"Гугъл\". Освен това е базирано само на 95 души в 25-дневен период преди изборите. Според резултатите, търсачките, включително \"Гугъл\", са показвали предимно резултати за Хилари Клинтън на първата страница и са в нейна полза. Докладът обаче не дава никаква информация за процеса на проверка на резултатите, използваните ключови думи, броя търсения и др. Не е упоменато дали е взето предвид, че алгоритимът на \"Гугъл\" подбира резултатите и според предпочитанията на потребителя, местоположение и други фактори. През юли т.г. Епстийн е бил и на изслушване в правосъдната комисия на американския Сенат. Там той е обявил отново, че чрез действията си Гугъл е отклонила гласовете на поне 2,6 млн. души в полза на Клинтън от Тръмп.", "date": "2019.08.20", "title": "САЩ строят кораби роботи "}
{"url": "https://www.monitor.bg:443/bg/a/view/kobrata-iskam-svetovnata-titla-a-ne-prosto-da-se-bija-s-neizvestni-boksiori-173384", "text": "Официалният претендент на IBF в тежка категория Кубрат Пулев отговори на нападките на бившия световен шампион на WBA, IBF и WBO  и настоящ линеен шампион Тайсън Фюри по повод отказа на българския боксьор да се бие с него. Кобрата твърди, че всъщност е точно обратната ситуация. \"Фюри използва мен и някои други боксьори, за които знае, че в момента не сме на разположение поради различни причини, само за да може да си прави PR. Преди няколко години той отказа да се бие с мен и то не защото беше ангажиран, както аз съм сега. Той беше на разположение, но просто се уплаши!\", заяви Кубрат. След като спечели с единодушно решение на съдиите срещу братовчеда на Тайсън Фюри - Хюи Фюри, миналия октомври, Пулев стана задължителен претендент за титлата на IBF и сега чака победителя от предстоящия реванш между Анди Руис и Антъни Джошуа. \"Първата ми цел е да стана световен шампион, продължи българският боксьор. - А не да се бия само с произволни неизвестни противници, каквото прави Тайсън Фюри! Спечелването на тези колани в момента е основният ми приоритет. Ще дойде редът на Фюри и когато това стане, ще го направя също толкова безсилен, колкото братовчед му, който също много говореше\", уверен е българинът.", "date": "2019.08.20", "title": "Кобрата: Искам световната титла, а не просто да се бия с неизвестни боксьори"}
{"url": "https://www.monitor.bg:443/bg/a/view/kriminalist-sluchajat-negovan-njama-analog-v-bylgarskata-istorija-173382", "text": "Случаят „Негован” няма свой аналог в историята на България. Това заяви криминалистът Ботьо Ботев в ефира на „Здравей, България” по Нова тв. „Рано е да бъде установена самоличността на намерените тела във водоем край Негован. Една такава ситуация е изключително сложна. Подчертавам, че случаи на разчленяване е имало много в България, но случаи с двойно убийство с разчленяване не сме имали в практиката. Ще има много спекулации по случая”, обясни той. По думите му по казуса „Негован” има да се направят много неща, но за много кратко време. „Това е огромна работа от един огромен екип – експерти, оперативни работници, следователи, прокурори и т.н. Този екип трябва да работи в синхрон. От тази гледна точка трябва да се уважат хората, които работят денонощно”, подчерта той. Според Ботев извършителят на убийството и разчленяването на телата е имал сериозен мотив. „Подобни убийства – да убиеш, а след това да разчлениш, са свързани с една особено психология за действията на съответния извършител. Не трябва да се подценява и това, че да осъществява тези действия, той поема и определен риск да остави все повече следи и информация, т.е. той трябва да има сериозен мотив, за да извърши това”, каза криминалистът. Ботьо Ботев посочи, че по принцип между извършителя и потърпевшия има взаимна връзка. Той подчерта, че, ако бъде установена самоличността на телата, ще се намери и връзката с убиеца. Ботев обясни, че има много случаи, при които убийството се извършва на едно място и след това извършителят премества труповете. \"Обикновено това се случва, когато убийството не е планирано\", посочи той и добави: \"Убеден съм, че този случай ще бъде разкрит\".", "date": "2019.08.20", "title": "Криминалист: Случаят „Негован“ няма аналог в българската история"}
{"url": "https://www.monitor.bg:443/bg/a/view/objavjavat-dnes-kompaniite-projavili-interes-kym-aec-belene-173385", "text": "Министърът на енергетиката Теменужка Петкова ще обяви днес кандидатите, подали заявления в процедурата за избор на стратегически инвеститор за АЕЦ „Белене“. От руската корпорация „Росатом“ вчера обявиха, че са подали документи. По неофициална информация заявления има и от Корейската хидроядрена компания и от китайската Си Ен Ен Си. Интерес са заявили и американската „Дженерал илектрик“ и френската „Фраматом“, които могат да доставят част от техническото оборудване. Освен това българска фирма е поискала да закупи акции от бъдещата централата. Преди дни Теменужка Петкова обясни, че с подаването на заявленията започва същинската част от избора на стратегически инвеститор за АЕЦ „Белене“.", "date": "2019.08.20", "title": "Обявяват днес компаниите, проявили интерес към АЕЦ „Белене“"}
{"url": "https://www.monitor.bg:443/bg/a/view/gospodarjat-na-kostite-ot-igra-na-tronove-idva-u-nas-173325", "text": "Звезда от „Игра на троновете“ стяга куфарите за България за трети сезон на хитовия сериал на AXN „Забравена“, който се снима почти изцяло у нас. Става въпрос за Рос О' Хенеси, който феновете на кървавата сага познават като Господарят на костите и Дрънчащата ризница, който носи черепа на гигант като маска и костите на враговете си като броня. Преди дни стана ясно, че екранният дивак ще участва в „Забравена“, но не се знаят никакви подробности около героя му, освен че се казва Маклауд. Не е ясно дори дали ще бъде гост-звезда или е грабнал главна роля. Част от екипа вече е в столицата и работи по трети сезон. Докато предните години звездата на сериала то сега е ред на партньора й на екрана Патрик Хюсингер. Актьорът, който влиза в ролята на ФБР агента Ник, не пропуска да споделя фотографии и видеа от различни заведения и фитнес зали в София. Преди време Хюсингер разказа пред „Монитор“, че е голям почитател на родината ни и разполага с българска връзка – сестра му е омъжена за мъж от Варна от десетилетие и след като опознава ширините ни, актьорът съжалява, че не е идвал преди с тях на екскурзия. Междувременно почитателите на „Забравена“ започнаха да правят прогнози за сюжета на прясната порция епизоди. На финала на втори сезон Алис (Кара Тиоболд) получи смъртоносен куршум, като по всяка вероятност няма как да бъде спасена. Това означава, че травмираният Флин губи втори родител, Ник – съпруга, а братът на Емили ще се върне към тежката си зависимост към алкохола (тъй като изживя бурна афера с Алис) . Нещата са една идея по-розови при Емили (Катич), която изгуби новата си тръпка Томи и майка си, но определено срещна сродна душа в лицето на партньора си по значка Кал (Матю ле Невез) и най-накрая В социалните мрежи зрителите се разделиха на „отбор Ник“ и „отбор Кал“ относно това, с кого героинята на Стана Катич трябва да се събере. Телеманиаците обаче се притесняват, че сега, когато нишката около мистерията е разплетена, шоуто ще изгуби чара си. В случай, че се появят още лица, замесени в изчезването на Емили, тогава пък продуцентите ще пресолят манджата. Как ще се развие историята оттук нататък, най-вероятно ще разберем през лятото на 2020 г.", "date": "2019.08.20", "title": "Господарят на костите от „Игра на тронове“ идва у нас"}
{"url": "https://www.monitor.bg:443/bg/a/view/majkata-na-pochinaloto-pelenache-na-syd-173376", "text": "Районна прокуратура в Благоевград повдигна обвинение вчера на 18-годишната Гергана Стоянова,  майка на починалото бебе в село Падеш. Младата жена се изправя пред Темида за причиняване на смърт по непредпазливост на първородното си дете. Тя ще бъде съдена по чл. 122, ал. 1 от Наказателния кодекс, съобщи зам.-районният прокурор на Благоевград, Елица Калпачка. За това престъпление законодателят предвижда до 3 години лишаване от свобода. „В хода на разследването са извършени процесуално-следствени действия и вече са налични доказателства по смисъла на закона за повдигане на обвинение, които се базират на приложените към делото писмени доказателства, най-вече съобщението за причинена смърт и изготвеното становище на лекаря“, коментира още прокурор Калпачка. Резултатите от медицинската експертиза към момента не са готови. Припомняме, че в благоевградското село Падеш пеленаче на 39 дни почина в събота срещу неделя. Вероятната причина за смъртта е задушаване. Бащата Александър Велячки и майката Гергана Стоянова, която наскоро е навършила пълнолетие, са от ромски произход. До 03:00 часа през нощта те са празнували на селския събор, на площада в Падеш. Върнали се в мизерната стаичка до стопанския двор, където от няколко години били наети да гледат животни. Майката накърмила бебето и после заспали. Когато се събудили сутринта намерили първородното си дете бездиханно. Вероятната причина за смъртта е задушаване от погълнатата кърма, или от завивката. Майката е задържана за 72 часа, предстои гледане на мярката за неотклонение. Прокуратурата ще поиска тя да остане в ареста.", "date": "2019.08.20", "title": "Майката на починалото пеленаче на съд"}
{"url": "https://www.monitor.bg:443/bg/a/view/desislava-janeva-b-ch-k-provejda-kursove-i-obuchava-novi-kadri-te-obache-zaminavat-v-chujbina-za-poveche-pari-173361", "text": "- Този сезон жените спасителки са малко, но това е така с години. Знам, че има и други, една от тях познавам – от Добрич е и работи на басейн в Златни пясъци. Питате ме защо? Ами защото трябва да са мъжки момичета. Да си спасител е много отговорна работа. Нужни са не само желание, но и много умения. Възрастта също е много важна. За съжаление сега сред спасителите е висока. Обяснявам си го с това, че на младежите не им се работи. Дори имам случаи, когато срещам назначени на работа, които не си обличат униформата, която ги отличава от останалите. Нямат нагласата за работа, имам чувството, че понякога не знаят дори защо са там... - Аз не съм дългогодишен спасител. Практикувам от близо 7-8 години, макар че имам правоспособност за работа на море и на басейн от ученически години. Страх няма, просто напоследък кадрите намаляват и се наложи да се включа и да помагам. Отговорностите са големи, а все още някои хора не могат да го разберат. Мислят си, че спасителят само мързелува под чадъра. Аз специално не съм работила на море, просто нямах желание, а не че не мога. Там определено трябват мъже с опит, защото периметърът е много голям, огромни площи, трудно се контролира периметърът. Затова сега на дежурство са по двама спасители. Като прибавим и туристите с алкохол и дрога – трудно е за една жена. Навремето като състезателка изкарах курсовете, без да мисля, че ще ми се наложи да работя това. Сега, след години, мисленето ми се промени. Пък и работата ми като треньор по плуване изисква спасителски умения, които ми помагат. - Увеличи се заплащането на спасителите – вече е 800 лв., а на работещите на море и над 1200 лева. Но това не е чистата сума, защото има удръжки, данъци, осигуровки... Затова и с всяка изминала година недостигът на спасители расте. Макар че БЧК провежда курсове и обучава нови кадри – те заминават на работа в чужбина, където получават много по-високо заплащане. Освен това работата на спасителя е неблагодарна - 12 часа на слънце и под съдебна отговорност за допуснат инцидент. Трябва да се реагира светкавично във всяка ситуация и да не се губи самообладание. - Да! Завинаги ще помня едно детенце, което викаше: „Мамо, мамо – като порасна, искам да стана спасителка!“ Е, после се разочароват, но това е друга тема. Ако говорим пък за инциденти в басейна – нямала съм досега. При нас трябва да се работи и превантивно. Предупреждават се родителите с деца, следи се за контрола, който им се оказва. Така е и с младежите, които са доста недисциплинирани. Иначе, пак във връзка с работата ми, няма да забравя никога Пламен - едно момче с ДЦП, което проходи пред очите ми. Сега живее пълноценно в Холандия. - На басейна има задължение и да се следи за използването на шезлонгите например, което разконцентрира спасителя. Да не говорим пък и за ползвателите им, които понякога стигат в нахалството си дотам, че да искат да им ги носим. Повечето случаи с туристи, за които се сещам, са негативни – нагло държане, защото са си платили, а спасителят едва ли не им е длъжник. Мой колега например предупреждаваше да не се бяга край басейна, където плочките са влажни и хлъзгави. Е, нямаше кой да го чуе! Едно 12-годишно рускоговорящо момче падна и счупи шийни прешлени. Откараха го с линейка. След 6 месеца колегата се чул с родителите му. Те казали, че детето е в инвалидна количка. Затова държа на превантивната работа с децата и родителите. Запознаваме ги как да постъпват, когато са до открити водни площи, раздавам им цветни книжки от БЧК. - Когато има инцидент и спасителна операция, в която трябва да се вземат бързи решения за успешно спасяване. Затова сме и подготвени – да дадем първа долекарска помощ на пострадалия. От това понякога зависи спасяването на пострадалия. - Уча ги на любов към водата, а не да се страхуват. Да могат да се справят с трудни и сложни ситуации, които после да им служат в живота. Първо ги уча да привикнат към водата, средата, която крие и опасности. При първоначалното обучение по плуване ги уча на правилно дишане, защото то е в основата. Иначе децата гълтат вода и това предизвиква паника и страх, вместо удоволствие. - Казват, че им харесва плуването. За тях това е една забавна игра и затова идват на тренировки с желание. Някои, които имат талант и са отговорни и амбициозни, стигат до състезателна кариера. Но не всички стават състезатели. Остава им удоволствието от плуването, здравните навици, физическата форма, приятелствата... Тези, които имат талант, аз го поощрявам, като им давам за пример себе си. Все пак аз съм техният авторитет! - Комисията е от представители на РЗИ, БЧК и община Варна. Всеки си има задължения и следи за тях. Аз проверявам спасителите, оборудването на спасителните постове. Представителят на РЗИ пък проверява качеството на водата, общинският представител – документацията... Понякога се сблъскваме със сериозни проблеми, защото собствениците се опитват да не изпълняват предписанията по наредбата, все гледат да „минат метър“. Други обаче са стриктни и хубавото е, че те стават все повече. - Да са отговорни родители! Защото децата, както се казва, понякога нямат спирачки. А когато стане беля, нищо не може да върне времето назад. Всички трябва да изпълняват разпорежданията на спасителите, флаговата сигнализация, да се съобразяват със здравословното си състояние, да не влизат във водата след хранене и употреба на алкохол... При басейна също има изисквания – от душа преди влизане във водата до забраната за къпане с дрехи... Практиката е показала, че всяко нарушение може да превърне в кошмар една хубава почивка. А никой не го иска, нали така!", "date": "2019.08.20", "title": "Десислава Янева: БЧК провежда курсове и обучава нови спасители – те обаче заминават в чужбина за повече пари"}
{"url": "https://www.monitor.bg:443/bg/a/view/cedka-za-otvarjane-na-novi-apteki-173364", "text": "Своеобразна цедка за отваряне на нови аптеки предвижда проект за промяна в Закона за лекарствените продукти в хуманната медицина. Той е предложен за обществено обсъждане от здравния министър Кирил Ананиев. За целта ще бъде създадена Национална аптечна карта, която ще регламентира в кои райони да има повече, а в кои по-малко аптеки. Така, според мотивите на министър Ананиев, населението ще има Въпросната карта трябва да определи минималните потребности от аптечно обслужване и достъп до лекарства на територията на всяка област. По данни на Съюза на фармацевтите в България сега съществуват огромни диспропорции както в различни области, така и в рамките на една и съща. Към момента например денонощните аптеки в цялата страна са под 1 процент, като преобладаващо те са в столицата и няколко областни града. Според проучване на съсловната организация населението, което обслужва средно една аптека в страната, е 1800-1900 души, в Кърджали – 3000, а в София около 1200-1300 човека. Един от механизмите, предвидени в проектозакона, е една основна аптека да разкрива свои филиали в по-малките населени места. На подобен принцип сега работят общопрактикуващите лекари там, където селищата са с малобройни жители. Там към практиката на джипито работят фелдшери. Всяка аптека ще може да разкрива до два филиала на територията, на която оперира, работейки на график на седмица не по-малко от два пъти по четири часа. Предвижда се още ценообразуването и заплащането на лекарства по линия на да се определя от закон. Според проекта се забранява един и същ търговец да притежава едновременно разрешение за търговия на дребно и разрешение за търговия на едро с лекарствени продукти. Според мотивите на министър Ананиев това се прави, за да се осигури възможност за конкуренция между участниците на пазара. Занапред прилагането на медикаменти за лечение на заболявания и състояния извън определените им показания при липса на друга алтернатива за лечение може да се прилага само ако научно е доказано, че те могат да помогнат. Това се прави по изключение и само под контрола на лекар, който ще носи цялата отговорност за лечението.", "date": "2019.08.20", "title": "Цедка за отваряне на нови аптеки"}
{"url": "https://www.monitor.bg:443/bg/a/view/trymp-i-djonsyn-se-razbraha-za-sled-brekzit-173377", "text": "Президентът на САЩ Доналд Тръмп разговаря с британския премиер Борис Джонсън за Брекзит. Това съобщиха от Белия дом. Борис Джонсън информира Тръмп за излизането на Великобритания от Европейския съюз. Освен това лидерите на САЩ и Великобритания обсъдиха търговията и икономиката. Също така Тръмп изрази голям ентусиазъм преди предстоящата среща с Джонсън на срещата на върха на Г7, която ще се проведе във Франция. Борис Джонсън зове Германия и Франция за компромис относно Брекзит Доналд Тръмп вече подкрепи излизането на Великобритания от ЕС.", "date": "2019.08.20", "title": "Тръмп и Джонсън се разбраха за след Брекзит "}
{"url": "https://www.monitor.bg:443/bg/a/view/g7-pred-proval-173378", "text": "Срещата на лидерите на страните от Г-7, която ще се проведе на 24-26 август в Биариц, може да приключи без подписване на съвместно комюнике.  Това съобщи във вторник японската обществена телевизия (NHK). Поради споровете в търговията и глобалното затопляне тази година, страните от Г-7 могат да откажат да подпишат съвместно изявление. Това ще бъде първият подобен случай след основаването на този формат през 1975 г., отбелязва японската телевизия. Срещата на Г-7 ще се проведе в Биариц в Югозападна Франция от 24 до 26 август. Както по-рано обявиха френските власти, основната тема на форума ще бъде борбата срещу неравенството.", "date": "2019.08.20", "title": "Г7 пред провал "}
