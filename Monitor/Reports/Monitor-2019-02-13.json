{"url": "https://www.monitor.bg/bg/a/view/zaradi-remonta-na-shishman-haos-v-dvijenieto-v-centyra-157173", "text": "Ремонтът на столичната улица „Шишман“ от началото седмицата доведе до хаос в движението по съседните улици, подадоха сигнал недоволни граждани. Временната организация в района доведе до промяна на движението по съседната улица „Генерал Паренсов“. Но водачите масово не спазват на правилата за движение. Водачите навлизат непозволено от „Шишман“ въпреки знаците, забраняващи движението в посока бул. „Васил Левски“. „Вече трети ден ставаме свидетели на спорове, псувни и клаксони, коментираха служители от „Центъра за градска мобилност“, които продават фишове за паркиране в зоната. Освен трудното разминаване в еднопосочната улица, паркирането също е разнообразно: в зависимост откъде идват автомобилистите. Но през деня не бяха забелязани полицейски служители, които да глобяват нарушителите. От общината също не са си свършили работата докрай, защото не са премахнали или закрили част от старите знаци. Участъкът, който се ремонтира, обхваща зоната от ул. „Граф Игнатиев“ до „Паренсов“. Срокът за ремонтите е 50 дни, но се очакват и забавяния. Столичната улица „Шишман“ веднъж вече беше ремонтирана, но тогава уточниха от общината, се е положила временна настилка. Сега ще бъдат направени нови тротоари, като ширината на този от страната на сградите ще бъде удвоена, ще бъдат обновени настилките, осветлението и озеленяването.", "date": "2019.02.13", "title": " Заради ремонта на \"Шишман\": Хаос в движението в центъра"}
{"url": "https://www.monitor.bg/bg/a/view/bez-zabrana-za-publikuvane-na-sociologicheski-danni-v-izbornija-den-157187", "text": "Отпадна забраната за оповестяване на данни от социологически проучвания в деня на избори и в деня на вота. Това решиха депутатите от правната комисия при гласуването на второ четене на поправките в Изборния кодекс.  Предложението бе внесено от Дияна Саватева от ГЕРБ и минаха с 9 гласа ”за” и  общо 7 гласа „против” и въздържал се. Против бяха от ДПС и патриотите. Според вносителите с новия текст ще елиминира една неравнопоставеност и ще възможност за поява на дезинформация. От ДПС и патриотите заявиха, че така ще се повлияе на вота на избирателите. Хамид Хамид пък уточни, че едно съобщение от 30 мин.по голяма телевизия може да обърне вота . Не ме карайте да нарека предложението ви лобистко, каза Хамид.  В отговор Саватева обясни, че така ще се намали възможността от поява на сивс или непроверена информация. И даде примери с Финландия, Словения и Холандия, където няма такова ограничаване.  След обжалване и връщане на решение от ВАС, ЦИК ще трябва да вземе повторно решение с повече от половината от всички членове, а не с мнозинство от 2/3,  гласуваха депутатите. От ВАС коментираха, че сега действащата разпоредба блокира решенията на ЦИК и се стига до там комисията да не изпълнява препоръките на съда заради липсата на мнозинство. Става дума за около 13 случая. И дадоха пример с отказ за регистрация на кандидат за избори заради липсата на мнозинство.  Същият принцип ще важи и за РИК, решиха още депутатите.  Правната комисия одобри и предложението да се прецезират и изброят кои точно решения на ЦИК може да се жалят пред ВАС.  Целта бе съдът да се облекчи и да не се занимават с актове, които по същество не са допустими. От ВАС коментираха, че по време на избори се образуват между 200 и 250 дела Правната комисия отхвърли предложенията на ДПС за връщане на стария режим за откриване на секции в чужбина и за отпадане на уседналостта от 6 месеца за местни и национални избори и 3 месеца за избори за ЕП.  Така остава ограничениято само за 35 секции в държави извън ЕС при парламентарен вот. По време на дебатите шефът на правната комисия Данаил Кирилов предложи да се направи изключение за Великобритания заради Брекзит. В отговор от ДПС предложиха освен Великобритания това да важи за всички - САЩ, Индия, Турция и всички държави в ООН. В крайна сметка Кирилов оттегли предложението.  Без одобрение остана и тяхното искане за видене на кампанията на майчин език и при такава ситуация да се осигурява превод на български език. Така забраната за агитация на чужд език остава, решиха депутатите.  Отхвърлиха и искането на БСП за публичен регистър на избирателите, както и това на „Воля” извънпарламентарните партии, но с членове в ЕП, да нямат членове в ЦИК, РИК и СИК.  Последното обаче не успя да мине, защото членовете баха 9 на 9 гласа. Кирилов обаче намекна, че в зала може и да бъде подкрепено.  В момента депутатите започнаха с дебатите по текста Информационно обслужване да изработва машините за гласуване. ", "date": "2019.02.13", "title": "Без забрана за публикуване на социологически данни в изборния ден"}
{"url": "https://www.monitor.bg/bg/a/view/sreshtu-pet-stotaka-praznuvame-lubovta-v-chujbina-157192", "text": "Дълъг любовен уикенд в чужбина за 14 февруари би ни струвал поне 500 лева. Най-често офертите включват между 2-3 нощувки, самолетен билет, както и трансфер между летището и мястото за настаняване. Най-много предложения има за Париж, като те не предлагат нещо извън обичайното - осигурени са закуска и престой, но празнична вечеря липсва, показва справка на „Монитор“. Търговците започват да примамват с оферти още в началото на новата година, а други увеличават намаленията седмица преди празника. Повечето предложения имат и 2 нощувки в тризвезден хотел в Барселона например излизат 280 евро. Към екскурзията е включена цялостна културна програма с посещения на музеи като Саграда Фамилия, Морския музей, както и Каса Мила, Аквариума и Зоологическата градина. Таксите, които ще дадем за тях обаче, не са включени в цената и ще трябва да предвидим поне още 100 евро отгоре само за 1 възрастен. Не всички туроператори обаче предлагат оферти за почивка в чужбина, независимо дали поводът е Трифон Зарезан или Св. Валентин. „За февруари нямаме толкова голямо търсене, по-скоро за Великден в чужбина“, коментираха от голяма туристическа агенция. Най-много предложения могат да се намерят за Св. Валентин у нас както в спа, така и в планински дестинации като Пампорово. „Хубаво е всеки потребител да разгледа сайта с оферти и ако хареса някоя, веднага да звънне, за да види каква е наличността“, препоръчаха от друга турагенция. В случай че харесаме даден хотел, то трябва същия ден да потвърдим резервацията и да направим предварително заплащане, са най-честите условия. Сред оферираните курорти са Пампорово, Банско, Девин и по-големите градове. Някои туроператори дават възможност резервацията да се направи изцяло онлайн без нужда от обаждане. „Когато звъннете, ние няма как на момента да ви кажем цени и наличност, ще ни отнеме време, затова е хубаво да разгледате сайта и тогава да пишете“, препоръчаха още от туристическия бранш. Средната цена за двама възрастни  и за 2 нощувки е 230 лв. единствено с включена закуска. Две нощувки в двойна стая в Девин със закуска ще излязат 220 лв. Ако сме в стая „де лукс“ с полупансион, цената ще скочи на 312 лв. При същите условия в Пампорово ще дадем 220 лв., а ако сме в студио - 247 лв. Решим ли да спестим пари и да заведем половинката на ресторант, то най-скъпо е в София. Там кувертите са от 40 до 100 лв. на човек. Менюто включва предястие, основно, както и десерт, който най-често е торта. На повечето в него няма напитки, но предлага запомнящи се подаръци и преживявания като специални бонбони и шоколад. В голяма част от столичните заведения куверт няма, за да може да се привлекат повече клиенти, които решават в последния момент да празнуват навън. По-съобразителните предлагат и  с квасен хляб. Във Варна кувертът не излиза повече от 50 лв. В морската ни столица много от заведенията са се отказали да искат куверт, но тези, които все пак държат на аванс, предлагат същите условия. И в двата града празникът излиза най-евтино в механите, където кувертът е 20 лева. Влюбените обаче трябва да внимават при избора, защото на места е предвидена и жива музика с певица, но цената за нея не е включена към куверта. В Пловдив и Бургас цените са сходни - между 30-40 лева куверт, като на места можем да си донесем алкохол от вкъщи. В други заведения предлагат още по-евтин вариант - за 10 лева ще може да пием вода и чаша червено вино.", "date": "2019.02.13", "title": "Срещу пет стотака празнуваме любовта в чужбина"}
{"url": "https://www.monitor.bg/bg/a/view/kmetyt-na-trojan-donka-mihajlova-iskame-jasni-pravila-za-finansirane-157182", "text": "Решението за оттегляне от Управителния съвет на Националното сдружение на общините беше взето с гласуване от всички представители на БСП в общото събрание на НСОРБ. В продължение на 4-5 месеца кметовете от БСП поставяме настойчиво искането сдружението да преговаря с правителството за ясни процедури и критерии при разпределянето на средства с източник държавният бюджет. Управителният съвет не успя да постигне общо съгласие по тази тема. Повод за оттеглянето беше поредицата от няколко постановления, които оставиха над 80 български общини, с 1,300 млн. граждани, без допълнително финансиране. Истина е това, че по този начин средства са раздавани в различни периоди от различни правителства. Истина е и това, че ние считаме, че в тази практика трябва да бъде въведен ред в интерес на местното самоуправление в България. Според нас трябва да бъде обявена процедура за подаване на предложения от българските общини и да бъдат въведени критерии, според които ще бъдат отпускани средствата. Нормално е, когато се кандидатства за средства от държавния бюджет, да бъде представен работен проект, строително разрешение, да е ясно точно какъв обект ще бъде изграден със средствата, за които се кандидатства. Трябва да е ясно и колко граждани ще се възползват от тези средства. Досега те се отпускат без яснота как точно се прави подборът и без оценка по критерии за смисъла на проекта. Ние оставаме членове на сдружението и ще продължим активно да работим за изпълнение на програмата, която стои пред сдружението за предстоящата година. За нас като членове на Националното сдружение на общините е важно да продължи процесът на финансова децентрализация в страната и да отстояваме своята позиция, част от дохода на физическите лица да остава в общините. Според нас това е начинът за финансово стабилизиране на общините вместо централизираното разпределение на средства.", "date": "2019.02.13", "title": "Кметът на Троян Донка Михайлова: Искаме ясни правила за финансиране"}
{"url": "https://www.monitor.bg/bg/a/view/debora-rodi-samuil-157186", "text": "Поп-фолк певицата Дебора гушна първата си рожба тази сутрин. Бебето е момченце и носи името Самуил.  Затова се похвали самата тя с пост в социалните мрежи. „Днес в 08: 58 ч. се появи на бял свят моето ангелче Самуил. гласят думите на изпълнителката на „Луд си по мен“ към снимка на нейната ръка със синя гривна. Таткото на малкия Самуил е български бизнесмен, установил се в Германия. Той се занимава със строителство, а по повод включване от щъркела, подарил на любимата си пицария. Наскоро певицата, която бе набедена за алкохоличка в рамките на „Вип Брадър: Most Wanted”, заяви, че въпреки майчинството не възнамерява да се оттегля от сцената за дълго.", "date": "2019.02.13", "title": "Дебора роди Самуил"}
{"url": "https://www.monitor.bg/bg/a/view/rubin-rabotim-v-tjasno-sytrudnichestvo-za-demokratichnoto-bydeshte-na-stranata-157190", "text": "След срещата в МС в сряда посланикът на САЩ у нас Ерик Рубин похвали работата на българските служби   и даде отлична оценка на сътрудничеството между САЩ и страната ни. „САЩ заедно с ЕС работи в тясно сътрудничество за това богатството на народа на Венецуела да не бъде откраднато и да бъде осигурено мирно и демократично бъдеще на страната“, каза дипломатът.", "date": "2019.02.13", "title": "Рубин: Работим в тясно сътрудничество  за демократичното бъдеще на страната"}
{"url": "https://www.monitor.bg/bg/a/view/bg-advokat-krediten-milioner-razpredeljal-parite-ot-venecuela-157189", "text": "БГ адвокат с няколко гражданства, проверяван от Комисията по досиетата за принадлежност към ДС като кредитен милионер, е основната българска следа в аферата с изнесените стотици милиони евро от Венецуела. Информацията, че през България са били изнасяни пари от Държавната петролна компания на латиноамериканската държава, която е в процес на смяна на режима, бе пусната в Туитър от опозиционен венецуелски депутат преди няколко дни и първоначално бе опровергана от МВнР. В сряда обаче стана ясно, че данните са истина, като е стартирано разследване у нас. В момента тече  за преводи на пари от Венецуела в банките у нас, съобщи в МС главният прокурор Сотир Цацаров след среща при премиера Бойко Борисов, на която присъстваха и американският посланик у нас Ерик Рубин, шефът на ДАНС Димитър Георгиев и вътрешният министър Младен Маринов. На нея са обсъдени резултатите от работа по случая, след като сме получили сигнал от САЩ, че българин е получил колосални преводи от Венецуела. Цацаров обясни, че случаят касае само една банка, но държавата е длъжна да провери и другите. Въпросният адвокат е действал като гара разпределителна за петролните пари от латиноамериканската държава. Според информация от разследващите става въпрос за родения през 1950 година Цветан Цанев, който е позабравен герой на цяла редица разследвания от началото на Прехода за т.нар. „каптагонова афера“. Цанев е проверяван и от Комисията по досиетата като длъжник на Минералбанк. Принадлежност към ДС обаче не е установена. Според неофициална информация е женен за германка. Пак германец е и дългогодишният бизнес партньор на Цанев във фирмата за превози, внос и износ „Руспетролеум“. Твърди се, че Цанев освен българско има и немско, и доминиканско гражданство, като в момента не е на територията на страната. Според изнесената от Цацаров информация сметката, на която са били превеждани парите към адвоката, не е лична, а доверителна. По този начин титулярът й е можел да прави подсметки на своите клиенти, от които са се извършвали преводи в други страни. „Парите са излизали и влизали по банкови сметки на основание търговски сделки. Установена е банката, установено е и лицето титуляр на сметките, както и самите сметки“, каза Цацаров. По-късно през деня той разкри още, че към сметката е имало цели пет подсметки.  каза главният прокурор. И допълни, че когато стане ясен целият механизъм, ще може да се говори за целенасочен канал за парични преводи и най-вероятно ще бъдат повдигнати обвинения в пране на пари. Председателят на комисията за контрол на службите в НС Димитър Лазаров пък уточни пред bTV, че във въпросните сметки имало 60 млн. евро. Шефът на ДАНС от своя страна потвърди, че става въпрос за стотици милиони, както и че собственикът на въпросната сметка в момента не е на територията на България. \"Намерената голяма сума пари от Венецуела от една страна представлява банкова тайна, а от друга ДАНС и прокуратурата работят по изясняване на движението на тези пари. Затова можем да кажем само, че е създаден екип, който да провери информацията и да прецени дали има извършване на престъпление\", заяви пък МВР шефът Младен Маринов и добави, че до момента няма обявени лица за издирване. ", "date": "2019.02.13", "title": " БГ адвокат кредитен милионер  разпределял парите от Венецуела (ОБЗОР)"}
{"url": "https://www.monitor.bg/bg/a/view/kmetyt-na-dimitrovgrad-ivo-dimov-pri-oresharski-otdeljaha-za-proekti-po-2-minuti-157181", "text": "Жалко е, когато партийните централи се намесват в работата на Националното сдружение на общините, което е най-голямата неправителствена организация на местното самоуправление. Сигурен съм, че това не е решение на колегите кметове, които изключително много уважавам, а на „Позитано“. А колкото до техните мотиви за напускане смятам, че общините решават проблемите на всички граждани, независимо от тяхната принадлежност. Колегите от БСП настояват да има ясни правила, само че ако се върнем назад във времето, е добре да си спомним правилата и критериите, които кабинетът „Орешарски“ създаде по много афишираната публично-инвестиционна програма „Растеж и устойчиво развитие“. По нея трябваше да правим проекти, много общини хвърлиха време, средства и капацитет, за да могат тези проекти да се окомплектоват. Впоследствие десетки, стотици проекти бяха разгледани само за ден-два, за няколко часа, като средно на един такъв проект се падаха по 2 минути. По-добре да нямаме такива правила и отговорността да бъде изцяло на Министерския съвет и на управляващата партия, както е постановено в закона. Управителният съвет на НСОРБ търси начини в общините да влиза свеж финансов ресурс, да има финансова децентрализация, за която отдавна само говорим. Двата основни източника на приходи са държавният бюджет и местните данъци, които не могат да покрият очакванията на хората. Тук веднага отварям темата за републиканската пътна мрежа и за общинската. Те са еднакви по размер, но отпусканите пари са 9 към 1 в полза на държавните пътища. Въпросът е да намерим по-трайни източници на приходи, за да провеждаме съответните политики. Надявам се колегите от БСП да преосмислят наложената им позиция и да се върнат в Управителния съвет, за да работим както досега и да решаваме конкретни проблеми на българските общини.", "date": "2019.02.13", "title": "Кметът на Димитровград Иво Димов: При „Орешарски“ отделяха за проекти  по 2 минути "}
{"url": "https://www.monitor.bg:443/bg/a/view/dokazaha-dva-sluchaja-na-morbili-u-nas-157174", "text": "Два случая на морбили са установени лабораторно в София. С дребната шарка е диагностицирана 37-годишна жена. Това съобщи директорът на Националния център по заразни и паразитни болести проф. Тодор Кантарджиев, който е и национален консултант по микробиология. Късно след обяд в сряда бе потвърдена лабораторно и пробата на 3-годишно дете, за което имаше същите съмнения, обясни д-р Атанас Мангъров от Инфекциозната болница в София, в която пациентите са хоспитализирани. Детето е от село Добринище. Проф. Кантърджиев посочи, че преди да бъде доказано заболяването при жената тя обиколила две болници, персоналът, в които трябва да изчака 21 дни, за да се установи дали е заразен. Микробиологът поясни, че тя вероятно се е заразила при пътуване в Гърция, където има бум на заразата. Специалистът призова родители с деца, на възраст под 1 година, да избягват дестинацията. Регионалните здравни инспекции по места проверяват здравословното състояние на хората, които са имали контакт с двамата пациенти. Ваксинацията срещу морбили се прави до 13-ия месец след раждането, реимунизацията е на 12-годишна възраст. 5500 са диагностицираните в Сърбия, 2500 са случаите в Гърция и 100 са в Македония. Специалистът припомни, че преди две години в съседна Румъния е имало епидемия с 10 000 заразени, която е отнела живота на 59 деца. Рискова е възрастовата група от 25-40 години с изпуснати имунизации. Имунизациите срещу морбили са две - на 13-месечна възраст и на 13-годишна. Проверка дали сме имунизирани може да се направи с проверка за наличие на антитела, изтъкна д-р Кантарджиев. През миналата година, както и през тази, има бум на болестта в някои части на Европа. Десетки деца починала от морбили в Румъния, огнище на заразата има и в Сърбия. Нежеланието на родителите да ваксинират децата си поради различни псевдонаучни и религиозни причини сочат специалистите като причина за епидемията в съседните държави.", "date": "2019.02.13", "title": "Доказаха два случая на морбили у нас "}
{"url": "https://www.monitor.bg:443/bg/a/view/nelegalni-avtoshkoli-jiljat-haznata-s-50-mln-lv-godishno-157176", "text": "Около 50 млн. лв. са загубите за държавната хазна годишно заради сивия сектор в подготовката на шофьори. Това съобщи председателят на Асоциацията за квалификация на автомобилистите в България Красимир Георгиев по време на представянето на новия проект на КНСБ „Активно гражданско участие за превенция и ограничаване на недекларираната заетост в България“. Според Георгиев Председателят на Асоциацията за квалификация на автомобилистите посочи, че най-разпространената схема в нелегалните автошколи е арендаторството в обучението, при което един автоинструктор е носител на разрешителното за обучение, но съвсем друг го извършва и по този начин не може де бъде осъществен контрол и не плащат никакви такси за разрешителни. Нелегалните автосервизи също бяха посочени като генератор на сива икономика от председателя на браншовата камара на автосервизите инженер Емил Германов. Според него като от тях 1500 били в столицата. За да се намали сивият сектор, от камарата предлагат с промени в Закона за пътните превозни средства да бъде създаден публичен регистър на извършваните ремонти. По този начин според Германов ще се намали и нелегалната дейност на автоморгите. В строителния сектор около 40% от работещите се причисляват към сивата икономика, а при майсторите процентът скача дори на 60 на сто. Това заяви Цветелина Иванова, председател на Федерацията на независимите строителни синдикати. Общо Земеделието и леката промишленост също са засегнати от този проблем. За да се подобрят условията в тези четири сектора, от КНСБ започват нов проект, който се финансира по ОП „Добро управление“ и ще включва няколко етапа. Ще бъде направено изследване на тези четири сектори и на база на него ще бъде изработена карта, която ще покаже в кои региони на страната е най-голям делът на сивата икономика. Ще бъде създадено и мобилно приложение за подаване на сигнали както за нерегистрираните трудови отношения, така и за добрите пример на коректни работодатели. По проекта ще бъде създаден и анимационен филм. Накрая ще бъде разработен и пакет от мерки, които ще включват законодателни инициативи с цел да бъде преборена сивата икономика и недекларирания труд, обясни Даниела Алексиева, експерт в КНСБ.", "date": "2019.02.13", "title": "Нелегални автошколи жилят хазната с 50 млн. лв. годишно"}
{"url": "https://www.monitor.bg:443/bg/a/view/bradli-kupyr-repetira-edna-godina-za-rodi-se-zvezda-157168", "text": "На вокални уроци и репетиции по свирене на китара и пиано се отдава Брадли Купър в продължение на цяла година преди да застане пред камерата за „Роди се звезда“. Работиш и работиш, без да знаеш какво ще излезе накрая. В момента, в който стъпих на снимачния сет като режисьор и като актьор, усетих, че наистина съм си на мястото“, призна холивудският ас пред The Hollywood Reporter. Връзката му с американската класика датира още от 2011 г., когато големият Клинт Истууд го кани да участва в римейка. „Това се случи малко преди да започнем да работим по „Американски снайперист“. Проектът по-късно пропадна. Години след това отново го поканиха да режисира „Роди се звезда“, но той отказа“, връща лентата Купър. Той признава, че преди да се заеме с нелеката задача да изнесе на гърба си целия творчески процес за лентата, е сънувал първата сцена от филма. „Още на следващия ден отидох до Warner Bros. и им казах, че искам да направя нискобюджетна версия на „Роди се звезда“. Казаха ми „Ок“ и оттогава целта беше да направя филма възможно най-личен за мен“, обясни още актьорът. Още с премиерата на версията му на „Роди се звезда“ критици и киномани отредиха светло бъдеще за колаборацията му с Лейди Гага в наградния сезон. Въпреки това добрите отзиви отшумяха, като към момента лентата е отличавана най-често за своята музика и по-конкретно за песента, изпълнявана от Купър и носителката на „Грами“ - Shallow. \"В началото имаше притеснение относно дали Брадли може да пее и то достатъчно убедително, за да може да влезе в ролята на този пионер на сцената и обратното – дали Лейди Гага може да изглежда плаха и неуверена пред микрофона. Още на първия ден обаче те се изпариха“, коментира и една от продуцентките на заглавието Линет Тейлър.", "date": "2019.02.13", "title": "Брадли Купър репетира една година за „Роди се звезда“"}
{"url": "https://www.monitor.bg:443/bg/a/view/oficialno-djoshua-sreshtu-goljamoto-bebe-v-nu-jork-157171", "text": "Доминаторът в тежка категория на професионалния бокс Антъни Джошуа ще защитава трите си шампионски титли срещу американеца Джарел Милър на 1 юни в “Медисън Скуер Гардън” в Ню Йорк. Британските медии отбелязват, че Джошуа ще последва стъпките на величини в тежка категория като Джо Луис, Джо Фрейзър, Ленъкс Люис, Ивендър Холифийлд и Мохамед Али, прекосявайки Атлантическия океан, за да стъпи в “Меката на бокса” - “Медисън Скуер Гардън”. „На 1 юни се отправям към Голямата ябълка и планирам да се докосна до културата и да си тръгна с по-голяма апетит. Ще се бия с Джарел Милър в легендарната “Медисън Скуер Гардън”. За мен беше чест и благословия да се бия в някои от най-добрите арени у дома във Великобритания, не само на “Уембли”. Дойде времето да прекося Атлантика и да защитавам титлите си в тежка категория в САЩ. Нямам търпение за новото предизвикателство срещу добър боксьор, който е брилянтен в приказките преди битката. Ще бъде вълнуващ двубой, няма да оставя нищо на късмета, имам план да победя Милър и да оставя следа”, коментира Джошуа пред Sky Sports. Милър има победи над бивши претенденти за световната титла като Джералд Уошингтън, Мариуш Вах, Йоан Дюапа и Томаш Адамек по пътя си към визитка с 23 победи, от които 20 с нокаут. “AJ прави голяма грешка, като идва да се бие с мен в моя дом. Той иска да се покаже на американската сцена, но всъщност идва да ми предаде поясите. На ринга сме като кучета и аз имам по-голямата захапка. Той ще си тръгне от Ню Йорк с празни ръце. Цял живот чакам такава битка, на 1 юни ще постигна това, за което съм роден и ще стана световен шампион. Този смешник AJ стои на пътя на мечтите ми и на 1 юни ще го разкарам оттам”, цитиран е Милър. Джошуа имаше идея да се изправи срещу Дионтей Уайлдър в обединяващ двубой за титлите в тежка категория, но американецът реши да проведе следващата си битка срещу Тайсън Фюри, с когото завършиха наравно през декември миналата година.", "date": "2019.02.13", "title": "Официално: Джошуа срещу Голямото бебе в Ню Йорк"}
{"url": "https://www.monitor.bg:443/bg/a/view/merkel-iska-reguliran-brekzit-157177", "text": "Германската канцлерка Ангела Меркел каза, че ще направи всичко възможно, за да постигне излизане на Великобритания от Европейския съюз със споразумение до крайния срок на 29 март, но заяви, че евентуалната сделка трябва да бъде справедлива и да работи на практика, предаде Ройтерс. \"Ние сме съгласни, че трябва да направим всичко, за да постигнем регулиран Брекзит\", каза Меркел на пресконференция с люксембургския министър-председател Ксавие Бетел. \"Това е свързано с гарантирането на възможно най-голяма сигурност и ние двамата смятаме, че наш дълг е да направим всичко, за да има сделка, но тя трябва да представлява справедливо споразумение, което работи на практика и ни предстои известна работа\", заяви Меркел. Бетел изключи възможността за предоговаряне на постигнатата от ЕС сделка с Великобритания. \"Не е възможно да намерим по-добър резултат. Приоритетът е да защитим целостта на вътрешния пазар на ЕС и да намалим до минимум последиците от Брекзита за гражданите\", каза той.", "date": "2019.02.13", "title": "Меркел иска регулиран Брекзит"}
{"url": "https://www.monitor.bg:443/bg/a/view/temenujka-petkova-dobivyt-na-gaz-ot-cherno-more-shte-uvelichi-likvidnostta-na-gazovata-borsa-157183", "text": "Местният добив в дълбоко Черно море е една от най-реалните форми на диверсификация на източниците на енергийни ресурси - нещо, към което нашето правителство се стреми и работи активно. Местните ресурси ще ни съдействат за повече енергийна независимост и по-добра ликвидност на борсата за търговия с природен газ. Това каза министърът на енергетиката Теменужка Петкова по време на посещение на сондажния кораб Noble Globetrotter II на компанията Shell International Exploration and Development Italia S.p.a. в Бургас. Енергийният министър и вицепремиерът Томислав Дончев се запознаха на място с предстоящите дейности по провеждане на проучвателен сондаж в блок „Хан Кубрат“. По думите на вицепремиера Дончев, предварителните проучвания в блока дават основание да се направи и сондаж, което е отпимистична перспектива. Правителството вече четвърта поредна година концентрира усилията си за изграждане на липсващата инфраструктура и за развитие на пазара на природен газ в страната, подчерта министър Петкова по време на посещението. Тя припомни, че заедно с Европейската комисия е разработена концепция за изграждане на газоразпределителен център и един от възможните източници за захранването му е местният добив. Актуализираната в края на миналата година енергийна стратегия на страната очертава като една от основните перспективи либерализацията на пазара на природен газ и създаването на борса за търговия с газ. В изпълнение на тази стратегия „Булгартрансгаз“ ЕАД вече регистрира дъщерно дружество – „Газов хъб Балкан“ ЕАД, което ще оперира платформи за търговия за нуждите на пазарите в рамките на газовия хъб. Петкова акцентира, че дългосрочната визия на правителството предвижда 49% от собствеността на това дружество да бъде предоставена на частни инвеститори - индустриални консуматори, оператори на газопреносни и газоразпределителни мрежи, лицензирани оператори на газови борси и други.", "date": "2019.02.13", "title": "Теменужка Петкова: Добивът на газ от Черно море ще увеличи ликвидността на газовата борса"}
{"url": "https://www.monitor.bg:443/bg/a/view/pak-sydjat-kim-za-100-miliona-157162", "text": "Води се дело за измама срещу риалити сензацията Ким Кардашиян, а исканата сума за обезщетение е 100 милиона долара. Според сайта TMZ, то тече от няколко месеца, въпреки че конфликтът се е зародил още през 2014 г. Тогава звездата е сключила сделка с производителя на софтуеър Дейвид Либенсон за създаване на приложение за емоджита, наречени „Кимоджи“. По уговорка е трябвало 60% от печалбата да отиде в джоба на Либенсон и партньорите му. Условието било Ким Кардашян сама да подаде документите за защита на търговската марка. Нежната половинка на рапъра Кание Уест обаче е обвинила един от партньорите на Либенсон, че е оповестил лична информация за нея, след което се е изтеглила от сделката. В документите пише още, че тя се опитала да окаже натиск на Либенсон да не завежда дело, но той отказал. Самият Либенсон заявява, че Кардашян е знаела за изтичането на персоналната информация преди да подпише договора, така че това било просто оправдание да не изпълни ангажиментите си. коментира пред TMZ адвокатът на Ким. През 2017 г. най-известното попълнение от клана Кардашиян бе обвинена в плагиатство, а исканата сума за обезщетение отново беше 100 милиона долара. Обектът на предполагаемата кражба са модели кейсове за телефон. Мъж на име Хушманд Харуни твърди, че патентът е негов и датира от 2013 г. към фирмата SnapLight. Звездата от Keeping Up With the Kardashians е пуснала прословутия кейс като продукт на компанията си Kimsaprincess Inc. Документите към делото показват, че SnapLight настоява за горепосочената сума, за да покрие загубата от продажбите, които е извършила звездата. Миналата година двете страни постигнаха споразумение.", "date": "2019.02.13", "title": "Пак съдят Ким за $100 милиона"}
{"url": "https://www.monitor.bg:443/bg/a/view/djystin-teru-se-objasni-v-lubov-na-djenifyr-anistyn-157169", "text": "Актьорът Джъстин Теру се обясни в любов на своята колежка и бивша съпруга – Дженифър Анистън. Ден след като звездата от „Приятели“ духна свещичките за 50-ия си рожден ден, Теру я поздрави с послание в социалните мрежи. Страстно обичаща. Страстно мила. Страстно забавна. Обичам те“, написа в профила си в Инстаграм 47-годишният актьор. Анистън и Теру се разделиха през 2018-а след двугодишен брак. Междувременно се засилват спекулациите, че Джен се е върнала в обятията на холивудския ас Брад Пит. Причината – той беше един от гостите на партито по случай юбилея й.", "date": "2019.02.13", "title": "Джъстин Теру се обясни в любов на Дженифър Анистън"}
{"url": "https://www.monitor.bg:443/bg/a/view/direktorite-izbirat-sami-dostavchicite-na-plodove-i-mljako-157179", "text": "Директорите на училищата и детските градини ще избират сами доставчиците по схемите „Училищен плод“ и „Училищно мляко“. Това реши правителството вчера, като прие измененията в наредбата, която регламентира условията и реда за прилагането им. С тях отпада и служебният избор на доставчици. Училищните директори ще трябва да избират между поне три различни оферти. Една от тях трябва да бъде от производител на плодове и зеленчуци или мляко и млечни продукти. Офертите за избор на доставчици трябва да бъдат публикувани от учебните заведения на интернет страницата им, а когато съответното училище няма собствен сайт, то се публикува на страницата на съответната община. Там задължително се посочва колко деца се обучават в учебното заведение и за какъв период ще се извършват доставките. След изтичане на срока за подаване на оферти назначена от директора комисия ги разглежда и отсява предложенията на кандидатите. След това директорът избира заявител по двете схеми и обявява решението си на интернет страницата. При постановен отказ за одобрение на доставчик от Държавен фонд „Земеделие“ директорът може да обяви нова процедура за набиране на предложения. С промените ще се постигне подобряване на хранителните навици на децата и учениците чрез повишаване консумацията на плодове, зеленчуци, мляко и млечни продукти при спазване на здравните изисквания, включително и чрез разнообразие на доставяните продукти и повишаване на ефективността на прилагане на схемата, обясниха от пресслужбата на Министерски съвет.", "date": "2019.02.13", "title": "Директорите избират сами  доставчиците на плодове и мляко "}
{"url": "https://www.monitor.bg:443/bg/a/view/boec-i-frognuz-v-akcija-fejk-sreshtu-peevski-po-vseki-povod-157185", "text": "Всяка новина в публичното пространство да бъде преобръщана във фейк срещу Пеевски. Тази линия на поведение следват вече няколко дни говорителите и медиите, свързани с подсъдимия за източването на милиарди от КТБ Цветан Василев. Явно изчерпани откъм опорки срещу депутата и издател на „Телеграф медиа“, хората от обкръжението на банкера-беглец решиха да превръщат във фалшива новина всичко в новинарския поток. Така, след като главният редактор на рекетьорския сайт „Бивол“ Атанас Чобанов се опита да пришие Пеевски към отравянето на Гебрев без каквато и да било връзка с реалността, нито, разбира се, и доказателства, от БОЕЦ бомбардираха НСО със също толкова абсурдни въпроси. И със същата цел – да изстрелят в онлайн пространството фалшива новина срещу депутата, който е основен враг на ментора на НПО-то – Василев. Председателят на организацията и доверено лице на банкера-беглец - Георги Георгиев, попитал НСО дали държавните гардове проверяват храните на охраняваните от тях лица. В класическата схема за дезинформация е споменат и депутатът и наш издател Деян Пеевски. Целта е ясна – да се оправдаят получените от БГ Мадоф пари. Георгиев е чест гост на банкера-беглец в Белград. Факт, който самият председател на „Боец“ не крие, а напротив хвали се със снимки в профила си във Фейсбук. В средата на януари тази година, той бе гост в продължение на два часа и на председателя на ВКС Лозан Панов. Както е известно, олигархията си създаде частен съд, чиито зависимости бяха създадени още по времето на Иван Костов с една единствена цел – същата тази олигархия да излезе чиста от съдебните разследвания. Странно е, че новината на платеното НПО „Боец“ във Фейсбук, бе тиражирана от сайта Факти.бг. Той принадлежи на групата „Резон България“ ЕООД, която наред със сериозни издания като „Право, бизнес, данъци“ и „Труди и осигуряване“, администрира и сайта adamieva.info, който съдържа безплатни обяви за секс, компаньонки и ескорт. Междувременно и „Фрогнюз“ се включи наново в атаката срещу Пеевски, като този път взе повод от разкритията, че държавната петролна компания на Венецуела е изнасяла стотици милиони на траншове през България. Връзка между депутата и случилото се отново няма. Но това изобщо не интересува „Фрогнюз“ и издателя му агент „Академик“ на ДС Огнян Стефанов, чиято цел не е истината, а да бълва лъжи в интернет срещу основния враг на спонсора си Цветан Василев.", "date": "2019.02.13", "title": "БОЕЦ и „Фрогнюз“ в акция: фейк срещу Пеевски по всеки повод"}
{"url": "https://www.monitor.bg:443/bg/a/view/drakonyt-na-javor-gyrdev-prikazka-bez-shtastliv-kraj-157161", "text": "Какво се получава, когато детските писатели започнат да създават пиеси, в които вграждат омерзението си от произвола на властта? Един от отговорите е във варненския спектакъл на Явор Гърдев по политическата комедия „Драконът\" на Евгений Шварц: творба, написана през 40-те години на миналия век и след Великата отечествена война забранена от Сталин, защото е твърде откровена алегория на вечно възпроизвеждащите се модели на диктатурата – независимо дали тиранинът е триглав огнедишащ змей с люспесто тяло, или привидно либерален и миролюбив гражданин, “омекнал” под тежестта на знайни и незнайни психически диагнози. В комбинацията между сатирика Евгений Шварц и философа Явор Гърдев се е получила антисантиментална приказка за възрастни без щастлив край: в условията на общество, обхванато от примирение и стокхолмски синдром диктатурата непрекъснато се повтаря, макар да мени дрехата си, “повикана” от човешката глупост и Спектакълът, който безспорно ще е сред забелязващите се постижения на театралния сезон, в началото на седмицата гостува с три представления и пред столична публика в театър „София“. „Драконът“ ознаменува завръщането на варненска сцена на режисьора, поставил там знакови спектакли като „Пухения“, „Крум“, „Бастард“, „Марат/Сад“, „Калигула“... ...В заспалия социум на въображаем града, който благоговее пред „своя“ дракон (великолепен Михаил Мутафов, отличен преди дни с награда „Икар“ за чест и достойнство), се появява странстващ герой. Всяка година Драконът отнася в гнездото си най-хубавата местна девойка, а хората са свикнали с безчинствата му, защото предполагат, че може да дойде и по-зъл дракон, от когото „техният“ ще ги пази. Героят (младият и експресивен Ненчо Костов) идва, за да убеди настоящата му избраница и нейния достоен баща (16-годишната Александра Златева и асът на трупата Стоян Радев), че примирението и смъртта, примирението в смъртта не са единствен изход. Той идва, за да спасява града. В битката между накрая лаврите обират конформистите, хитреците и реваншистите (силно атрактивни изпълнения на гост-звездите Михаил Билалов и Ованес Торосян като градоначалника, издигнал се до президент популист, и неговия син). И може би детето (7-годишният чаровник Здравко Кънчев), което не особено усърдно вика „Ура“ и за старите, и за новите властници, но предвидливо прибира захвърлената кожена куртка на лидера, ще бъде следващият ученик на Дявола, следващият диктатор?!... Злото ще е вечно, докато трае сънят на обществото. Но това момче може пък да е и следващият герой. Краят, както се казва, остава за нас... Сценографията и костюмите за спектакъла са дело на Свила Величкова, музиката е на постоянния творчески партньор на Гърдев, композитора Калин Николов.", "date": "2019.02.13", "title": "„Драконът“ на Явор Гърдев – приказка без щастлив край"}
{"url": "https://www.monitor.bg:443/bg/a/view/spipaha-plantacija-s-kanabis-nasred-sliven-157160", "text": "Супермодерно обзаведена с луминисцентно осветление, нагревателни лампи , вентилатори и въздуховоди плантация за отглеждане на холандски сорт  канабис разкриха криминалисти в центъра на Сливен, само на метри от съдебната палата. Оранжерията е била изградена в подземията на наскоро въведена в експлоатация офис-сграда, при обиска служителите на сектор  „Противодействие на криминалната престъпност”  преброили 556 саксии със засадени в тях стръкове, някои от които са достигнали височина от 1,8-2 м.Иззети са били и 100 грама изсушена вече и приготвена за експедиция листна маса от наркотичното растение. На място са били закопчани с белезници  непознатите на криминалистите „агрономи“ Веселин К. и Антон Х.на по 30 и 39 години, при обиските на дрехите и ползваните от тях автомобили са иззети сериозни парични суми в левове и евро, както и други предмети, имащи отношение към престъпната им дейност. Според запознати за създаването на условията „инвеститорите“ са похарчили първоначално минимум 10 000 лв. За случая е уведомена Окръжна прокуратура-Сливен,образувано е досъдебно производство.В сряда бе извършена и проверка относно законността за присъединяването на двете подземия към електропреносната мрежа.", "date": "2019.02.13", "title": "Спипаха плантация с канабис насред Сливен"}
{"url": "https://www.monitor.bg:443/bg/a/view/andre-rijo-objavi-vtori-koncert-v-arena-armeec-157159", "text": "Краля на валса Андре Рийо отново ще изнесе два последователни концерта в „Арена Армеец“. Миналата година повтори участието си в София поради огромния интерес, заради който всички пропуски за първата му изява бяха изкупени в рамките на само 3 дни. И този път холандецът ще се изправи пред българската публика втори път. Това ще се случи на 9 юни, ден след първоначално обявения му концерт на родна територия. И този път причина за това бяха разграбените като топъл хляб билети. Маестрото обяви решението си и през 2019-а да се срещне два пъти с българските си фенове часове преди да излезе на стадиона в Амстердам, за да свири преди срещата на любимия си „Аякс“ с „Реал Мадрид“ в турнира Шампионска лига (в сряда вечер). Историята на успеха на Рийо е тясно свързана с холандския отбор. Преди години, все още неизвестен, Краля на валса свири в полувремето на двубоя между „Аякс“ и „Байерн“ (Мюнхен). Всички фенове започват да пляскат и пеят заедно с неговия Second Waltz, както и зрителите пред телевизорите. Това го превръща в суперзвезда буквално за минути и кариерата му полита към космически измерения, за да се превърне в най-продавания класически музикант днес. Краля на валса ще доведе своя най-голям частен оркестър в света „Йохан Щраус“, който наброява 60 музиканти, и отново начело ще е българката Кремена Минева, която е първа цигулка в редиците му и свири с гениалния диригент вече близо четвърт век. Повече валсове, много емоции и изненади – това обещават от мениджърския екип на Рийо. Партньор на концертите от българска страна е промоутърска агенция БГ Саунд Стейдж, а пропуските за 9 юни са вече в продажба в мрежата на Eventim, като цената варира между 100 и 250 лв.", "date": "2019.02.13", "title": "Андре Рийо обяви втори концерт в „Арена Армеец“"}
{"url": "https://www.monitor.bg:443/bg/a/view/shvedite-ot-at-the-gates-uvekovechiha-shumen-i-veliki-preslav-v-klip-157165", "text": "Шведските метъл първенци At The Gates увековечиха паметника „Създатели на българската държава“ в Шумен и старините във Велики Преслав в най-новия си клип към песента „The Mirror Black“. Бандата пристигна за първия си концерт у нас на 3 декември в столичния клуб Mixtape 5 и явно е решила да комбинира визитата си със снимките на новото си видео. За целта музикантите от At The Gates са отскочили до Северна България за да снимат един от най-големите паметници у нас. Във видеото монументът „Създатели на българската държава“ е обвит в гъста мъгла и допринася са мрачното настроение на метъл парчето. В други кадри пък ясно се виждат красивите останки от дворците във Велики Преслав – втората българска столица. В не малко кадри е уловена красотата на българската природа. Парчето „The Mirror Black” е от последния албум на групата To Drink From The Night Itself, който излезе на пазара на 18 май 2018 г. и беше представен на живо, при гостуването им у нас. Режисьор и оператор на видеото е Костин Чиореану от Twilight13Media и в него взимат участие актьорите Андрей Тудораче и Йоана Драган. В мометна бандата е на турне като предгрупа на Behemoth.", "date": "2019.02.13", "title": "Шведите от At The Gates увековечиха Шумен и Велики Преслав в клип. ВИЖ ТУК!"}
{"url": "https://www.monitor.bg:443/bg/a/view/kryvodaritelska-kampanija-sred-abiturientite-v-burgas-157166", "text": "Започва кръводарителска кампания сред абитуриентите в Бургас. Това съобщиха от Университетската болница в града, която е организатор. Самата кампания е по инициатива на ученици от Гимназията по туризъм, които миналата година при инцидент със свой съученик са организирали спонтанна акция по кръводаряване. Целта й тази година е да провокира младежите, които сега навършват 18 години, да отбележат своето пълнолетие по нетрадиционен начин, като се включат в кампанията. Проектът отправя предизвикателство към завършващите да се обединят и да направят нещо добро заедно – групово кръводаряване и дори състезание по кръводаряване сред бургаските училища. Най-активните от тях ще бъдат отличени на специална церемония на 14 юни – Световен ден на кръводарителя. „Напоследък са много популярни благотворителни каузи сред завършващите – „С тениска на бал“, „С автобус на бал“. Те са посветени на различни добри каузи. Нашата кауза спасява живот. Защото човешката кръв спасява живот и досега заместител няма. В Бургас има много активни млади хора - кръводарители, ние видяхме това и вярваме, че техният пример ще бъде последван“, каза д-р Светлозар Георгиев, зам.-директор на УМБАЛ-Бургас.", "date": "2019.02.13", "title": "Кръводарителска кампания сред абитуриентите в Бургас "}
{"url": "https://www.monitor.bg:443/bg/a/view/v-levski-zapochnaha-da-plashtat-157157", "text": "Футболистите и служителите на „Левски“ получиха вчера дължимите им заплати за месец декември, с което ръководството на тима даде положителен сигнал за стабилизиране на клуба. По информация на „Монитор“ изпълнителният директор Павел Колев е гарантирал пред тима, че всички задължения, включващи възнагражденията за януари, ще бъдат изчистени следващата сряда. „Сините” имат да плащат и за европейски лиценз, като крайната дата е 28 февруари. Това задължение също ще бъде изчистено, като не се очакват никакви спънки относно административните условия за В същото време все още актуалният собственик на „Левски“ Спас Русев заяви в интервю за NOVA, че на „Герена“ трябва да бъде издигнат паметник на един от най-успешните президенти на „сините“ Тодор Батков. „Този човек инвестира повече от 50 милиона лева, разби си бизнеса, здравето, направи какво ли не за този клуб, и накрая беше освиркван и обиждан“, сподели Русев, който се очаква на 6 март да бъде наследен от бизнесмена Васил Божков.  И докато всички на „Герена“ очакват мъглата около собствеността да падне час по-скоро, първият тим продължава със своята подготовка за първия си домакински мач от пролетния дял на Първа лига. „Сините“ излизат в неделя от 17.30 ч. срещу „Локомотив“ (Пловдив), а вчера Георги Дерменджиев проведе закрита контрола срещу старшата възраст на клуба. Мачът остана секретен по желание на треньорския екип и дори родителите на момчетата от школата че няма да могат да гледат учебната игра. По време на заниманието Дерменджиев изпробва тактическия план за мача с „Локо“, а днес специалистът пусна своите играчи в почивка, за да бъдат свежи за последните две тренировки в петък и събота. В лагера на съперника едно от новите попълнения на „смърфовете“ Момчил Цветанов е под въпрос за двубоя. Крилото е с болки след лагера в Турция, като до неделя лекарският щаб на пловдивчани ще се опита да го вдигне на крака. Подобно е положението и с друг атакуващ футболист – Ален Ожболт. Младежкият национал на Словения също е с травма след зимната подготовка.", "date": "2019.02.13", "title": "В „Левски“ започнаха да плащат"}
{"url": "https://www.monitor.bg:443/bg/a/view/cacarov-gebrev-vecherjal-s-rusnaci-i-poljaci-predi-otravjaneto-157163", "text": "Предполагаемото отравяне на оръжейния бос Емилиян Гебрев няма нищо общо със сагата по незаконното овладяване на „Дунарит“. Това показа заседанието на депутати с главния прокурор Сотир Цацаров, вътрешния министър Младен Маринов, шефа на ДАНС Димитър Георгиев и шефовете на службите за сигурност у нас. Всички те бяха изслушани при закрити врати от комисията за контрол на специалните служби към НС заради случая с влизането в страната на предполагаем участник в отравянето на Скрипал – агент от ГРУ с псевдоним Федотов и хипотетичната, недоказана към момента връзка с хоспитализирането на Гебрев, сина му Христо и директор от ЕМКО. Според шефа на комисията към НС Димитър Лазаров данните на разследването показват, че  срещу Гебрев. „Връзката с „Дунарит“ и всички тези фирми, собственици на „Дунарит“, е вече чак 2016 г. Той (Емилиян Гебрев – б.р.) до април 2015 г. не е имал нищо общо с „Дунарит“. Тоест отравянето на Гебрев е станало, преди той да влезе в „Дунарит“. Тогава, ако си спомняте, имаше пак медийни разправии, имаше един белгийски гражданин с руски произход – Луврие (белгиецът с руски паспорт Пиер Луврие, който е свързан с руския олигарх Константин Малофеев – б.р.), който беше управител на едно от дружествата, прокурист на „Дунарит“, точно по това време“, заяви пред bTV Лазаров. Думите му бяха потвърдени и от главния прокурор Сотир Цацаров. „Имаше медийни изяви на хора, които се представят и са близки до Гебрев. Те говорят за събития, които са се развивали доста време след 2015 г и се развиват и към настоящия момент. Те по никакъв начин не могат да бъдат съотнесени към април 2015 г.“, категоричен бе той пред журналисти след изслушването му в комисията. В същото време разследващите са установили, че оръжейният бизнесмен е вечерял с руски и полски бизнес партньори вечерта преди да му се появят симптомите на отравяне.  с които е вечерял същата вечер и предишната. Те са от руски и полски произход, заяви Цацаров, като подчерта, че основните усилия на разследващите са насочени към установяването на контактите на оръжейния бос от април 2015 г. Според обвинител №1 данните до момента сочат, че именно някъде в тези контакти може да се търси и връзка с отравянето на Гебрев. Преди два дни разследване на Агенция Монитор показа, че Гебрев е бил в тесни бизнес връзки със свързаната с РСК МиГ полска фирма със смесена собственост „Полит-електроник“. Дружеството е полско, но  Пак с полски произход е и сметката, през която Гебрев е изтеглил 12,4 млн. лв., които да плати на подставения човек на Цветан Василев – Иван Езерски, за да придобие контрола върху „Дунарит“. Тази сделка така и не е вписана от съда, защото с нея се прави опит да се заобиколят запорите, наложени от държавата върху фирмата, държаща собствеността на завода. Към момента оръжейницата е косвен длъжник на фалираната от Цветан Василев КТБ с близо 200 млн. лв. Цацаров съобщи още, че комисията е решила да изиска всички лицензи за международни сделки с оръжие, извършвани от Гебрев и фирмите му през 2015 г. По думите му мотивите за този опит за убийство трябвало да се търсят към момента на осъществяването му или малко преди него. Цацаров направи уточнението, че прокуратурата не твърди, че Гебрев е претърпял хранително отравяне, а се разследва опит за убийство, но количеството в руколата в ресторанта е било твърде малко, за да предизвика състоянието, в което оръжейният бос е изпаднал и е стигнал до болница. По думите му към онзи момент преди 4 години, заради който да му посегнат. \"Затова ние ще изискаме от междуведомствената комисия всички лицензи, които касаят сделки за износ на оръжие и боеприпаси към онзи момент\", уточни Цацаров. \"Двете линии на разследване са свързани с опитите за отравяне на тримата, а от друга страна – с пребиваването на руските граждани. До момента това, което може да се твърди с категоричност, е само съвпадението на периода на пребиваване на въпросния руски гражданин Федотов с деня на състоянието, в който е изпаднал Гебрев. Това е установено със сигурност. Друго на този етап не е установено. По всичко друго се работи\", обясни Цацаров.  С европейска заповед за разследване на Великобритания са били изпратени всички резултати от изследвания, както и тези от финландската лаборатория, за да се установи дали веществото, с което е бил отровен Емилиян Гебрев представлява или е близо до отровата новичок, заяви Цацаров. „Всички резултати от експертизите са изпратени на британските служби, включително и тези, направени от финландската лаборатория. \"Гебрев твърди, че веществото е новичок, единственият начин да установим дали това е или не е новичок, е изследване, което могат да направят само британските власти\", заяви Цацаров. Той допълни, че в комисията е представил всички данни по отношение на предполагаемия руски агент Сергей Федотов, свързван със случая \"Скрипал\", връзката му с Емилиян Гебрев и посещенията му през 2015 г. в България. Проверени са маршрутите, автомобилите, които е ползвал, хотелите, в които е отсядал Федотов, който е бил придружаван и от други лица. Проверени са също така визи и документи, оповести главният прокурор.   Установени са лицата, с които бизнесменът Емилиян Гебрев е бил на вечеря, преди да му стане лошо и да бъде настанен в болница. Преди този момент Гебрев не е насочил МВР за натравянето. Това заяви министърът на вътрешните работи Младен Маринов по време на участието си в ресорната парламентарна комисия. „Назначени са експертизи, разпитани са над 30 лица, които са имали отношения и срещи с тях, разговаряно е със специалистите на ВМА за евентуалното отровно вещество, което е било погълнато от пострадалите. Към този момент – 2015 г., в остатъчна вода от кафе машина в дома на Емилиян Гебрев е установено фосфорорганично вещество, което по състав съвпада с веществото в кръвта на пострадалия. Другата храна, която е изследвана, е салатата, която той е консумирал. Там е открито друго вещество – пестицид, но то не е причина за състоянието на Гебрев, защото е в много малки количества“, обясни вътрешният министър. Той припомни, че случаят \"Гебрев\" се разследва на два етапа - първия етап, когато той е бил приет в болницата, а втория, когато в началото на ноември миналата година в МВР е постъпила информация от прокуратурата за възобновяване на разследването. Маринов припомни, че на 16 ноември 2018 г. станало ясно, че Гебрев финансирал свое собствено изследването във финландска лаборатория. Това също е приобщено към досъдебното производство. Изпитото кафе и салатата, които той е консумирал, имат наличие на фосфорно органично вещество, но те не са причина за състоянието на Гебрев, защото веществото е било в малки количества. \"Тази версия е отхвърлена\", посочи Маринов. ", "date": "2019.02.13", "title": " Цацаров: Отравянето на Гебрев няма  нищо общо с „Дунарит“"}
{"url": "https://www.monitor.bg:443/bg/a/view/v-strasburg-glasuvaha-do-4-miliarda-levapoveche-ot-evrofondove-za-bylgarija-157164", "text": "Увеличение на средствата от еврофондове за България с между 3 и 4 милиарда лева. Това гласуваха евродепутатите в пленарна зала в Страсбург, които одобриха нови правила за финансиране на ЕС за периода 2021-2027 г. Решението не е окончателно, предстоят преговори между парламента и Съвета на ЕС, които започват другата седмица.  „Такова увеличение за България значи много! Това значи интензивно инвестиране там, където страната ни има най-много нужда за по-скоростно наваксване на изоставените региони. Все още се вижда, че хората имат нужда от пътища, от високоскоростни жп линии, от пристанища, от летища, така че да наваксаме – с водопроводите, с пречиствателните станции. Дотук две от трите институции са „за“ такова увеличение – и комисията, и парламентът, което ме обнадеждава“, каза евродепутатът от ЕНП/ГЕРБ Андрей Новаков. Андрей Новаков допълни, че Европарламентът е подкрепил идеята общините да доплащат само 15% от парите за европроекти, а не една трета от размера на финансирането, каквото беше предложението на Европейската комисия.", "date": "2019.02.13", "title": "В Страсбург гласуваха до 4 млрд. лева повече от еврофондове за България"}
{"url": "https://www.monitor.bg:443/bg/a/view/lidl-otvarja-pet-novi-magazina-prez-2019-g-157147", "text": "Lidl планира да открие поне 5 нови магазина, поставяйки фокус на големите градове и Черноморието. Преди броени дни отвори врати 94-я магазин на веригата у нас в курорта Св. св. Константин и Елена, следват Поморие, Царево и няколко магазина в София. „Плановете ни за 2019 г. са амбициозни, каквито бяха и за 2018 г., когато отворихме 7 нови магазина. С новото разширяване на търговската мрежа през тази година целим да предложим удобни локации за пазаруване на жителите в централни райони и периферия на големите градове, както и възможност на повече хора по Черноморието да имат достъп до продуктите ни с оптимално съотношение качество-цена. Лидл България ще продължи да разширява търговската си мрежа, предлагайки характерната за Lidl разнообразна гама от продукти до все повече потенциални клиенти, помагайки им да пестят средства и време при осигуряването на качествени продукти за своето семейство“, сподели Милена Драгийска, главен изпълнителен директор на Лидл България. Наред с планираните откривания, компанията продължава и с програмата си за реновирания на съществуващите магазини, която има за цел модернизиране, осигуряване на повече удобство, както и подобряване на енергийната ефективност. Програмата за реновиране включва 60 магазина като за две години веригата обнови общо 42 магазина, осигурявайки повече удобство при пазаруване на своите клиенти, а през 2019 г. планира реновирането и на последните 18 обекта. Предприетите мерки при обновяване включват преустройство, внедряване на най-съвременна техника и оборудване, както и цялостната подмяна на осветлението с енергоспестяващо LED осветление за намаляване консумацията на енергия и емисиите на СО2, с цел реализацията на редица подобрения за по-модерна визия, повече простор и комфорт за клиентите и служителите. Освен мащабни инвестиции устойчивата експанзия на веригата води след себе си и разкриването на нови работни места. Само за миналата година в новооткритите си магазини компанията откри и над 200 нови работни места, достигайки до 2700 служители в цялата страна. През следващата година Лидл България планира да открие още 200 нови работни места, с което да затвърди позициите си на един от най-големите работодатели в страната, предлагащ отлични работни условия, едни от най-високите нива на заплащане в бранша, атрактивен социален пакет и разнообразни възможности за кариерно развитие и квалификация в широка гама от професии.", "date": "2019.02.13", "title": "Lidl отваря пет нови магазина през 2019 г."}
{"url": "https://www.monitor.bg:443/bg/a/view/43-zlatni-svatbi-praznuvat-v-peshtera-157148", "text": "43 „златни сватби“ ще има тази вечер в Пещера, като празничното събитие е традиция в родопската община вече години наред. Организатори са местната кметска администрация и читалище“ Развитие“. За беловласите младоженци са подготвени подаръци, а на тържеството те отново ще минат по бял килим, посипан с цветя и под арка, която се държи от младежи в народни носии. Влюбените двойки ще чуят Менделсон отново и ще се врекат във вярност. И, разбира се,-ще получат подаръци, за да си спомнят за партито и за любовта, на която дължат дълголетното си съжителство. Тази година семействата с 50 години брак в Пещера са 36, 4 в Радилово и 3 в Капитан Димитриево. Уникалният местен ритуал с двойките, навършили половин вековен семеен живот, се изпълнява всяка година в навечерието на Деня на влюбените- Свети Валентин. По традицията кметът на община Пещера Николай Зайчев лично поздравява семействата. Специален поздрав за тях ще поднесат младите таланти от ансамбъл „Славейче“.", "date": "2019.02.13", "title": "43 „златни сватби“ празнуват в Пещера"}
{"url": "https://www.monitor.bg:443/bg/a/view/blizo-1-5-mln-v-bylgarija-sa-s-nadnormeno-teglo-157167", "text": "Приблизително 1,5 милиона от българската популация е със свръхнаднормено тегло, като страната ни е на едно от водещите места по честотата на затлъстяването в детска възраст сред страните от Европейския съюз. Това съобщиха от Клиниката по хирургия на Александровска болница, позовавайки се на данни на Европейската асоциация за изследване на затлъстяването (EASO). На 14 февруари в лечебното заведение ще се проведе среща на тема „ Бариатричната хирургия – нов живот за хората с болестно затлъстяване“. В България съществува и се прилага успешно оперативно лечение на болестното затлъстяване. Методът повлиява ефективно и всички съпътстващи наднорменото тегло заболявания като хипертония, диабет, метаболитен синдром, астма, омазняване на коремните органи, сънна апнея и други. Форумът ще се проведе на 14 февруари от 11.30 ч. в аула „Проф. Янко Добрев“, която се намира в сградата на Втора хирургия в Александровска болница.", "date": "2019.02.13", "title": "Близо 1,5 млн. в България са с наднормено тегло"}
{"url": "https://www.monitor.bg:443/bg/a/view/shefyt-na-magiosnicite-idva-u-nas-157149", "text": "Президентът на Международната федерация на магичните общества Доменико Данте пристига в България за осмото издание на фестивала „Златна котка“. То ще се проведе в последните три дни на март в града на хумора и сатирата Габрово. Под зоркия поглед на Данте ще се развихри магия на световно ниво, като     у нас пристига шок илюзионистът Дан Спери. Той ще извади от цилиндъра си какви ли не изненади и, разбира се, запазената си марка - „номер с гълъбите“. Със самочувствието на един от най-запомнящите се участници от „The Illusionist“ (посетиха България за седем спектакъла преди месец, но без Спери) той ще събере погледите с визията си ала Мерилин Менсън и ще докаже, защо на едва 33 години е един от най-актуалните в бранша, а наградите му не се събират по рафтовете в дома му. На най-голямото събитие за магия, фокуси и илюзия на Балканите ще гостува и    който за пръв път стъпва в Източна Европа заради „Златна котка 2019“. Той е гуруто на модерните илюзионисти и първият, който дръзва да издаде тайните на професионалните магьосници в демонстративни видеоклипове. Освен че ще покаже уменията си, Майкъл Амар ще бъде и лектор в специализирания семинар, предхождаш галавечерта на 31 март. На нея ще се изяви и балканската гордост Игор Трифунов. Манипулаторът от Сърбия се гордее с четвърто място от световното първенство за фокуси и илюзия, организирано от авторитетната The International Federation of Magic Societies. Фестивалът стартира на 29 март с поредица семинари. „Тази година имаме рекорд по посещение от чужбина“, разказа Дани Белев, президент на организаторите Quick Hands Project, член на FISM от една година. Фокусници от Гърция, Македония, Румъния, Хърватия и Ирландия са запазили места за специализираните семинари. Магичната среща има и състезателен характер, като най-добрите магьосници получават статуетката „Златна котка“, която всъщност е сребърна, защото „организаторите са от Габрово“, и е дело на скулптора Георги Балабанов.", "date": "2019.02.13", "title": "Шефът на магьосниците идва у нас"}
{"url": "https://www.monitor.bg:443/bg/a/view/v-papua-nova-gvineja-izcheznaha-nad-200-limuzini-157156", "text": "Полицията в Папуа Нова Гвинея издирва близо 300 луксозни автомобила, обслужвали участниците в миналогодишната среща на върха на Азиатско-тихоокеанско икономическо сътрудничество (APEC), съобщава Би Би Си. Скъпият автопарк бил внесен в бедната страната специално за комфорта световните лидери. Сега 284 от колите липсват, обяви тази седмица представител на местната полиция. Автомобилите били с марка Лендкруизър, Форд, Мазда и Паджеро. В столицата Порт Морсби е сформиран специален полицейски екип, който да разследва случая. Поне най-скъпите коли не липсват - 40 мазератита за $100 000 всяко и три бентлита стоят под охрана на пристанището. Според полицията девет от издирваните автомобили са откраднати, а други са разглобени на части. Трети били върнати сериозно повредени. Лидерите от Папуа Нова Гвинея, която има население 7,3 милиона души, се надяваха глобалната конференция да фокусира вниманието върху страната и да привлече инвестиции, коментира Би Би Си.", "date": "2019.02.13", "title": "В Папуа Нова Гвинея изчезнаха над 200 лимузини"}
{"url": "https://www.monitor.bg:443/bg/a/view/shumaher-bil-v-majorka-za-rojdenija-si-den-157152", "text": "Легендата във \"Формула\" 1 Михаел Шумахер посрещнал юбилейния си 50-и рожден ден на 3 януари в слънчева Майорка. Сензационната новина съобщи \"Бунте\". Изданието твърди, че той е бил закаран с хеликоптер от дома си в Женева до луксозното имение на семейството в западната част на средиземноморския остров още преди Коледа, като е посрещнал там и новата година. \"Бунте\" твърди, че Шумахер е забелязан да седи на терасата, завит в тъмнокафяво одеяло. Козирка го предпазвала от слънцето, което по това време било доста щедро. Имало е хора, които полагали грижи за него, както и охрана за цялото семейство. Имотът в Майорка е придобит от Шумахер през 2018 г. за 30 милиона евро. 7-кратният световен шампион е прикован на легло след инцидента на ски, който претърпя в края на декември 2013 г. във френския курорт Мерибел. Въпреки че семейството не разкрива подробности за възстановяването му, германските медии твърдят, че той се чувства все по-добре.", "date": "2019.02.13", "title": "Шумахер бил в Майорка за рождения си ден"}
{"url": "https://www.monitor.bg:443/bg/a/view/gorja-ceh-v-cimentov-zavod-v-dimitrovgrad-157154", "text": "Пожар е избухнал в един от цеховете на циментовия завод „Вулкан“ в Димитровград, съобщиха от полицията. Пламъците са лумнали малко след 2,30 часа през нощта в сряда. Запалил се е лентов транспортьор в помещение, което не е имало складирани запалителни материали или токсични вещества. Изгорели са три метра от транспортната линия, преди огнеборците да успеят да овладеят стихията. Анализите на въздуха не показват замърсяване в района на завода. Няма пострадали при пожара в цеха. Не са засегнати машини от основното производство.  ", "date": "2019.02.13", "title": "Горя цех в циментов завод в Димитровград"}
{"url": "https://www.monitor.bg:443/bg/a/view/banjata-v-bankja-otvarja-vrati-dogodina-157151", "text": "Минералната баня в Банкя ще заработи отново в средата на следващата година. Това съобщи кметът на София Йорданка Фандъкова, която провери реконструкцията на сградата. Къпалнята ще бъде възстановена в оригиналния й вид, а кмета на Банкя Рангел Марков трябва да изготви модел на управление. „Не искам да приключим целия обект и да сложим ключа и след това само да се любуваме отвън. В края на краищата, трябва да може да се самоиздържа този обект и независимо дали ще се търси външен мениджмънт, или ще се управлява от общинска структура. Това е една наистина важна кауза, не само за Банкя, но и за София и България, защото е наистина много красива баня с богата история“, каза Фандъкова. Градоначалникът припомни, че заедно с тази сграда общината е поискала и получила от държавата стопанисването и баните в „Овча Купел“ и „Горна Баня“. „Все още не са вписани и не сме встъпили реално в собственост, но имаме защитен проект за реставрация на банята в „Овча Купел“ и превръщането й в научен център, за използване на минералната вода за спа процедури“, обясни Фандъкова. Относно банята в „Горна Баня“ от „Московска“ 33 търсят все още финансиране. „Кандидатствахме и не спечелихме проекта, но обжалваме в съда и се надявам да се случи. През това време имаме възможност изготвим проекти за бъдещето на трите знакови бани. Те не бяха наша собственост, но ние като отговорни управленци ги поискахме, за да ги възстановим“, каза столичният кмет.", "date": "2019.02.13", "title": "Банята в Банкя отваря врати догодина"}
{"url": "https://www.monitor.bg:443/bg/a/view/grisho-otyrval-operacija-v-ramoto-157146", "text": "Най-добрият ни тенисист Григор Димитров е избегнал операция на контузеното си рамо. Той е бил прегледан обстойно от френски лекари в Париж, които го успокоили, че хирургическа интервенция не се налага, съобщи БЛИЦ. Според агенцията преди това е имало огромни съмнения, че хасковлията трябва да се подложи на операция. Именно здравословните проблеми спряха Григор от участие на турнирите в Ротердам, който върви в момента, и в Акапулко (Мексико), където е вдигал купата. Очакванията са Гришо да се върне на ко рта за турнира Индиън Уелс, който започва на 4 март. Източници на БЛИЦ твърдят още, че тенисистът ни има нова жена до себе си. Името й засега оставало в тайна, тъй като не било ясно дали връзката им ще се задълбочи. През уикенда английският таблоид „Сън” гръмна с информацията, че Григор и Никол Шерцингер вече не са заедно, за което свидетелства бившият футболист Джейми Реднап, опитал се да покани певицата на среща. Никой от двойката все още не е коментирал взаимоотношенията им, но е факт, че Григор се отдаде на активна почивка в планината, а Никол отиде в Америка за раздаването на музикалните награди „Грами“. Според запознати, те са запазили добрите си отношения и дори може да се появят заедно на снимки, но чувствата им вече били угаснали.  ", "date": "2019.02.13", "title": "Гришо отървал операция в рамото"}
{"url": "https://www.monitor.bg:443/bg/a/view/17-godishen-recidivist-pak-v-aresta-obral-5-koli-157137", "text": "17-годишен рецидивист попадна отново в ареста, след като разбил и окрал пет коли. Младежът е вършал от 30 януари до 7 февруари, когато е бил закопчан за пореден път в краткия си живот. Авторът на серията от взломни посегателства от моторни превозни средства е бил разкрит от полицаите от Шесто районно управление на МВР в Пловдив, в чиято територия попада кв. „Столипиново”. 17-годишният вече имал дълго криминално досие и бил осъждан. Според събраните в хода на разследването доказателства на територията на квартал „Столипиново“ той разбил купетата на пет автомобила и задигнал музикални устройства и различни предмети. При задържането му непълнолетният направил самопризнания за извършените престъпления. Част от откраднатите от него вещи са били намерени и иззети.  Работата по установяване на съпричастността му и към други подобни кражби продължава разследващ екип от районното управление.", "date": "2019.02.13", "title": "17-годишен рецидивист пак в ареста, обрал 5 коли"}
{"url": "https://www.monitor.bg:443/bg/a/view/poljaci-ne-puskat-golmajstora-si-v-cska-157153", "text": "ЦСКА се размина с голямата си трансферна цел. Вчера стана ясно, че нападателят на „Легия“ (Варшава) Карлитос със сигурност няма да заиграе на „Армията“ този трансферен прозорец. Новината бе съобщена от спортния директор на поляците Радослав Кучарски, който призна, че е имало оферта от ЦСКА, която е била отхвърлена. „Имаше предложение за Карлитос от българския ЦСКА, както и от „Ню Йорк“. Той обаче е важна част от нашия отбор и през този прозорец не се интересуваме от негова продажба. Борим се за титлата и не мислим да се разделяме с никого“, обясни Кучарски. Карлитос стана голмайстор на Екстракласата през сезон 2017/2018, когато бележи 24 гола за „Висла“ (Краков). През следващия сезон преминава за 800 000 евро в „Легия“, където за 29 мача се разписва 8 пъти, но към този момент е със статут на резерва. Провалената сделка за Карлитос пък означава, че ЦСКА ще стопира трансфера на Мауридес в Китай. Бразилецът бе нарочен за гонене, но най-вероятно ще остане в тима до края на сезона.", "date": "2019.02.13", "title": "Поляци не пускат голмайстора си в ЦСКА"}
{"url": "https://www.monitor.bg:443/bg/a/view/fake-news-digest-russian-prot-g-from-bivol-misleads-newsweek-about-peevski-157158", "text": "The Russian protégé working as the chief editor of the website for racketeering Bivol, Atanas Chobanov, has plastered a tonne of lies in the respected US magazine Newsweek. This is not the first time that Chobanov, who is the son-in-law of the long-time correspondent of RIA Novosti in Paris and Brussels Victor Onuchko (with ties with Kremlin), is trying to spread lies abroad in service of his oligarchic mentors.   The latest issue of Newsweek features an article about the supposed poisoning of the arms dealer Emiliyan Gebrev, a loyal partner of the fugitive banker Tsvetan Vassilev. For the past dozen or so days the publications of the Capital circle, owned by another indicted oligarch, Ivo Prokopiev, have been spreading in Bulgaria the thesis that Vassilev’s pawn was given in 2015 a chemical element similar to the Novichok nerve agent and that the Russian military intelligence agent with the alias Fedotov, who is suspected of poisoning Skripal, was in Bulgaria during the incident with Gebrev. As of the writing of this article, Bulgarian authorities have not confirmed whether the Russian agent really was in the country. The only data on the case appeared in foreign media outlets, including the British website Bellingcat (the website that published the revelations about Alexander Mishkin and Anatoliy Chepiga, connected to the poisoning of Skripal). Meanwhile, the information was used by the shady political and economic groups in Bulgaria and their publications for disinformation to spread shameless lies, linking the hospitalisation of Gebrev to Russian interests and the name of lawmaker and Telegraph Media publisher Delyan Peevski. The latest example of such complete fabrication is the aforementioned Newsweek piece, where the otherwise respected periodical cites Chobanov as its source. Obviously, the US journalists were misled and did not realise that they were being taken advantage of by a complete fraudster protecting the interests of his master Tsvetan Vassilev.  What did they lie about? According to Chobanov’s preposterous opinion expressed for Newsweek, “…his reporting suggests that a Bulgarian media mogul named Delyan Peevski, who has ties to Russian intelligence agents, wanted to take over the company, Dunarit, so he could control Bulgarian arms sales to Ukraine.” Newsweek also cites Gebrev, who told Bellingcat that he did not know why he was targeted by the Russian military intelligence but that the incident may be related to the fact that his company, Dunarit, exported specialised defence equipment that is sold to Ukraine, where, as the US magazine points out, Russia is supporting armed separatists.                What is the truth? Let us start with the easier part – obviously, Newsweek is not aware that Dunarit is not owned by Gebrev and never has been. The arms dealer managed to gain control of the management of the military plant through a series of illegal schemes See here, currently being challenged in court. In the meantime, however, the plant is being treated as a piggy bank by Gebrev and his mentor Tsvetan Vassilev, who uses the money embezzled from Dunarit to pay generous fees to various lobbyists, lawyers, and accommodating journalists in an attempt to escape legal repercussions. Vassilev is the one who has Russian ties, who wants to seize the entire Dunarit under the noses of the state and the CorpBank depositors he defrauded. Peevski, on the other hand, has not only never been involved in the deals to put a hand on Dunarit but to the contrary – he has never been tempted to enter the arms business. He has said as much himself. See here Back in 2017, in an official position, Delyan Peevski categorically said, “I do not have, have never had and will not have in the future anything to do with companies in the military industry... I have never visited arms expositions in India, Sudan, Qatar, Dubai, or anywhere else, and I have not offered ‘submachine guns or shells’ or any other military production. So the biased and utterly false insinuations, as well as the attempts to create totally fake news related to my name, are doomed to utter failure.” Peevski also does not have Russian ties – he has never had even a sliver of such. To the contrary, his past, as well as the editorial policy of the Telegraph Media members, are testimony to the opposite – pro-Atlantic and pro-European attitudes and behaviour. At the same time, the fugitive banker is all about Russian ties. Let us not forget that a solid number of the people surrounding him are Russians. Here is a brief account of the events in their chronological order. At the beginning of 2015, Pierre Louvrier, a mysterious Belgian national with Russian passport all of sudden popped up in the management of the Dunarit group. He proved to be a figurehead of the Russian Orthodox oligarch Konstantin Malofeev and a very close friend of Igor Strelkov-Girkin, pro-Russian separatists’ leader in Ukraine. So, Tsvetan Vassilev has practically underhandedly gifted Dunarit military plant to the figureheads of Konstantin Malofeev, trying to guise this fact picturing them of “Western investors”. Later on, in the end of 2015, the second Russian entered the picture – Dmitrii Kosarev, also a hired hand of Malofeev posing as an “independent” businessman who obtained from Vassilev the same companies, Dunarit including. After the Bulgarian public and the defrauded CorpBank depositors refused to buy this ploy, at the beginning of 2016 Vassilev started carrying out another plan, this time with the participation of Emilian Gebrev. The plan envisaged to finally sever the bond of Dunarit with the loans the plant received form the bankrupt lender. Thus Gebrev is a follow-up of the failed saga with “Russian citizen” Louvrier. Tthis was the second episode of the same sequel directed by Tsvetan Vassilev. Actually Gebrev is a convenient successor to the thieves and not a “Russian” victim. This time-related detail is of crucial importance, because only three years later both Vassilev and Gebrev will have conveniently forgotten about it and started spewing out insinuations omitting the fact that throughout 2015 Dunarit was de facto owned by the Russians. There is no logic whatsoever in poisoning Gebrev in April 2015 because of Dunarit and the alleged “Russian interests” in this enterprise after the Maloffev-Louvrier duo officially announced that they were the Dunarit owners in March of the same year. At that time, Gebrev was still kept out of Vassilev’s schemes involving the arms manufacturer. He entered the scene a year later as a follow-up of the failed Russian saga with the Dunarit ownership.  After all, the seller of the plant bought with the CorpBank money is one and the same person, namely Tsvetan Vassilev, only the people who committed the theft are different. We would like to quote yet another fact: in 2017 it transpired that EMKO company featured on the US State Department black list of companies banned from carrying on trade with the US companies. The list includes a multitude of firms from half a dozen countries, but Gebrev’s company is the only one based in Bulgaria. It doesn’t sound like Gebrev embraces Western values, does it? Here is one more question that is worthy to be thought over. According to the inquiry by Bellingcat, the second time when Fedotov visited Bulgaria he had to take a return flight to Moscow from Bulgaria. Instead, he went to Russia by a flight from Serbia. Make a wild guess who is residing there up to this moment? Bingo! As of 2014, Vassilev has been using the Serbian capital as a refuge from the Bulgarian justice system. All of his friends and associates pay him personal visits to bring him the necessary documents, money or to help him weave a web of new schemes.         Who is talking? To make it clear who is interested in reproducing these lies it is always important to find out who is talking.  In our case this is the quasi editor-in-chief of the racketeers’ website bivol.bg Atanas Chobanov. Although Chobanov lives in Paris, he has unmistakable Russian traces in his biography. Before becoming an “independent journalist” Atanas Chobanov earned his crust working for the Bulgarian secret services. Among the members of the Bulgarian community in France who keep in touch with the Bulgarian embassy word is spread that Chobanov has repeatedly offered his services to the Bulgarian political police but after he saw that the remuneration was not “adequate” he gave up on them and started to backbite about them. These claims are not by far the only that cast a shadow of secret police upon the life of the self-appointed investigative journalist. His wife, Maria Onuchko, who is currently working for Russia Beyond the Headlines (a foreign project allegedly supported by the Kremlin propaganda machine) is a daughter of Victor Onuchko, the longtime RIA Novosti reporter in Paris and Brussels. It is not a secret that outsiders are never appointed to such positions. ", "date": "2019.02.13", "title": "Fake News Digest:Russian Protégé from Bivol Misleads \"Newsweek\" about Peevski"}
{"url": "https://www.monitor.bg:443/bg/a/view/tyrnovo-pochete-trifon-ivanov-157155", "text": "Велико Търново почете паметта на една от легендите на „Етър“ и на българския футбол Трифон Иванов. Вчера се навършиха три години от преждевременната кончина на „железния“ защитник, а десетки великотърновци се стекоха пред стадион „Ивайло“, където е разположена паметната плоча на бившия национал. Събитието бе уважено от „Етър“, а главният мениджър Красимир Балъков трудно сдържаше сълзите си, говорейки за своя добър приятел. „Трифон е един от нас, той е винаги с нас. Легенда в българския футбол. Трифон никога няма да бъде забравен, той беше много нестандартен футболист, който няма аналог. Мога да разказвам с дни спомени за него. Имаше интересен хумор, който разведряваше обстановката и даваше позитивна нагласа на целия отбор. Малко са хората като него и виждате колко хора дойдоха да почетат паметта му. Нека там горе да е в мир и да им се радва“, коментира Красимир Балъков. В специалния кът пред паметната плоча, бяха изложени и фланелките на Трифон Иванов с № 3 на „Етър“, както и на националния отбор на България.", "date": "2019.02.13", "title": "Търново почете Трифон Иванов"}
{"url": "https://www.monitor.bg:443/bg/a/view/rapyryt-21-savage-shte-byde-osvoboden-pod-garancija-157135", "text": "Рапърът 21 Savage, който беше задържан от имиграционните власти заради отдавна просрочена виза, се е споразумял за освобождаване под гаранция. Очаква се той да получи обратно свободата си още днес. Звездата, чието име по паспорт е Шая Бин Ейбрахам-Джоузеф, беше арестуван на 3 феврури в района на Атланта. От имиграционните власти изтъкнаха, че той е британски гражданин, който пристига легално в САЩ през 2005 г. Рапърът обаче остава в страната и след изтичането на визата му през юли 2006 г. Срещу 21 Savage, който има и присъда за притежание на наркотици от 2014 г., бе задействана и процедура за депортиране. Адвокатката на рапъра заяви, че правният му екип работи за изглаждане на недоразумението, и отбелязва, че той е пример за подражание, който подпомага непривилегировани младежи. Изпълнителят на хита No Heart е изпратил чрез адвокатите си послание до феновете и поддръжниците си, изказвайки благодарност за подкрепата им.", "date": "2019.02.13", "title": "Рапърът 21 Savage ще бъде освободен под гаранция"}
{"url": "https://www.monitor.bg:443/bg/a/view/anita-mejzer-vliza-v-zatvora-za-2-godini-157144", "text": "Присъдата на Ани Желева, по-известна като Анита Мейзер влезе в сила, съобщават от държавното обвинение. Решението е влязло в сила от 11 февруари, като във ВКС е приключило наказателно производство срещу нея.  Надарената с женски прелести варненка е призната за виновна по двете обвинения - за подкуп и за причиняване по непредпазливост на смъртта на нейния съпруг Николай Димов, като за всяко от тях съдът е определил наказание \"лишаване от свобода\" в размер на 2 години. По правилата на групирането на наказания, е определено Мейзер да изтърпи две години затвор при общ режим в Сливен. Наложена ѝ е и глоба от 4 000 лв. Уважен е граждански иск от близките на починалия Николай, в размер на 100 000 лв. Анита Желева бе обвинена и предадена на съд за това, че на 14 август 2016 г. по непредпазливост е причинила смъртта на съпруга си Николай Димов, който поискал да го върже със \"свински опашки\", за да демонтрира силата си, като ги разскъса. По-късно стана ясно, че се е надценил и се е задушил при опита за демонтрация на сила. След обърканите обяснения на цицорестата миска, разследващите я задържаха, като една от основните заподозрени за смъртта на културиста. Тогава тръгна и друга версия, според която Мейзер предложила подкуп от 30 000 евро на разследващия полицай, за да не я задържи в ареста. В съда миската каза, че е имала лични отношения с полицая, който сега си връщал. Тя на няколко пъти сменя версиите си, като първоначално се призна за винова, а след това се отрече от показанията си. За последно тя смени версията си пред Апелативния съд във Варна. Тогава заяви, че не е поставяла свински опашки на 40-годишния си мъж и не е била в апартамента, когато той е починал. Преди това Мейзер твърдеше, че в нощта на 14 август 2016 г. е сложила на Николай една свинска опашка на ръцете му зад гърба и по две на краката и на врата. След това отишла в другата стая, за да вземе телефона му и да заснеме как той ги къса. Когато се върнала, го заварила паднал от масажната маса и мъртъв. Според втората версия, мисиската тръгнала за магазина 20 минути след полунощ на 14 август, за да купи яйца и кухненска хартия. По това време Николай лежал по очи на масажната маса, като имал само една свинска опашка на краката, а пакетът с останалите бил на малка масичка до него. Заръчал й да не се бави повече от половин час, за да правят после секс. Когато Мейзер се прибрала отново в жилището, говорила дълго време с приятел по телефона, отишла до апартамента на дъщеря си в същата кооперация и чистила след котката си. Това й отнело между 40 и 60 минути и едва след това открила тялото на Николай, паднало от масажната маса, където го била оставила. В първия момент си помислила, че съпругът й се прави на умрял, защото обичал да се шегува. Мейзер седнала върху трупа и след като се уверила, че Николай няма пулс, се паникьосала. Побягнала към кухнята, за да търси веро и ножици, с които да среже свинските опашки. По думите й няколко пъти разтръсквала тялото, отричайки обаче, че се е опитвала да го изнесе със сак на колелца от жилището, както твърдеше по-рано при разпитите. Обратът в показанията си Мейзер обясни с уверенията, които получила от прокурорката по делото за условна присъда, ако се признае за виновна. Тогава получи 3 години и половина затвор по първото обвинение и 4 години и половина за затова, че е предложила подкуп на разследващия полицай. Според първоинстанционния съд Мейзер трябва да търпи по-тежкото наказание, от което изкара близо 2 години в ареста и затвора в Сливен. Окръжният съд във Варна й наложи и глоба от 8 000 лева, както и обезщетение на майката на Николай от 150 000 лв. По време на следствието срещу Мейзер бяха изготвени 17 експертизи, някои от които бяха по отношение на здравословното й състояние. Причината за освобождаването й беше точно това влошено здравословно състояние. \"Боли ме дясната гърда. Срокът на имплантите е изтекъл. Още преди 4 години\", заяви в съдебната зала скандалната миска в опит да докаже, че здравословното ѝ състояние не позволява да остане в затвора. След това съдебен лекар се произнесе по здравословното състоянието на Анита. Стана ясно, че овдовялата за втори път българка с двойно гражданство, се оплаква от бактериална инфекция и от силиконите си. Докторът се произнесе, че изследванията показват възпалителен процес, но препоръча изследванията, поставянето на диагноза и лечението да се извършват в ареста. След като магистратите се запознаха с медицинските изследания, осовободиха Мейзер, за да се лекува. Тя вбеси местните журналисти с финта, с който излезе през парадния вход на Окръжната следствена служба и избяга с предварително извикано такси, вместо да излезе от следствения арест, където я чакаха за изявление. След това се потопи в неизвестност, като само дъщеря й и най-близките й прители контактуваха с нея и бяха в час за лечебните й процедури. Сега, след приключилото наказателно производство на ВКС срещу скандалната миска, Анита Мейзер се връща отново в затвора.", "date": "2019.02.13", "title": "Анита Мейзер влиза в затвора за 2 години"}
{"url": "https://www.monitor.bg:443/bg/a/view/avstralijka-izbra-da-se-lekuva-v-stara-zagora-157140", "text": "Родена и живееща постоянно в Австралия дама е сред най-далечната пациентка на първата частна многопрофилна болница  в Стара Загора“, където за 10 години от откриването й са преминали 103 000 пациенти с най-различни заболявания. Лекарите от 17-те отделения не могат да кажат точния брой на излекуваните от тях чужди граждани, но със сигурност най-голям бил броят на пристигащите оплаквания и диагнози руснаци, украинци и турци. В сметките не влизат живеещите в страните от ЕС, но не са рядкост поданици на САЩ и някои по-екзотично звучащи държави, отбеляза завеждащия отделението по съдова хирургия доц. д-р Димитър Петков. С огромна торта и новородено момченце посрещнаха в Болница Тракия десетия си рожден ден, по сметките на завеждащата АГ-отделението д-р Калина Пиперкова  тук са проплакали за пръв път 4881 бебета. Първото раждане, на родената на  13 февруари 2009 година Евгения станало дори преди официалното събиране на тогавашния екип. Болницата е стартирала с инвестиция  от малко над 20 млн лв , направена от собствениците на старозагорския холдинг „Металик“ и персонал от под 100 души. Сега  тя разполага с 603 специалисти, от които 141 са лекарите /голяма част от тях хабилитирани/ , а сестрите и лаборантите са 270 . В сравнение с началото е отбелязан 8-кратен ръст на пациентите, само през м.г. през спешното отделение  са преминали  12 630  мъже, жени и деца, а хирургичните интервенции с различна степен са сложност са  7 332. Здравното заведение е единственото на територията на региона, което е включено в европейската мрежа „“Ейнджълс“ за бърза реакция при исхемичен инсулт.Изключително честа е практиката  на съвместни ортопедични операции с водещи специалисти от Германия и Франция , коментира завеждащият двете ортопедични отделения д-р Петьо Братоев, който е сред първите назначени тук.  ", "date": "2019.02.13", "title": "Австралийка избра да се лекува в Стара Загора"}
{"url": "https://www.monitor.bg:443/bg/a/view/sofi-tukker-s-pyrvi-koncert-u-nas-157139", "text": "Електро-поп дуото Sofi Tukker ще се разпише с първи концерт в България. Софи и Тъкър, чиито имена носи групата, очароваха музикалните критици и публиката на церемонията по връчването на наградите „Грами“ преди дни, а скоро ще поздравят и родните фенове. Те ще забият в Sofia Live Club на 28 март от 20 ч. Албумът на дуото Treehouse беше номиниран за „Грами“ в категорията за най-добър денс/ електронен албум за 2018, като това е втора поредна номинация за тях след подреждането на дебютния им сингъл Drinkee сред най-добрите парчета за 2017. Treehouse възпява спонтанността, приятелството и щастието в най-чистата му форма. Албумът включва и хитът им Best Friend, който вече се радва и на “златен” статут в Америка с над 2 милиона продажби. Песента е в топ 20 на най-търсените парчета в платформата Shazam, а клипът има над 30 милиона гледания в YouTube и оглавява музикалните класации в цялс вят през 2018.", "date": "2019.02.13", "title": "Sofi Tukker с първи концерт у нас"}
{"url": "https://www.monitor.bg:443/bg/a/view/rezbar-ot-pavel-banja-pravel-vitlata-na-pyrvite-ni-samoleti-157143", "text": "Роден в Павел баня резбар е изработвал от дърво първите витла за произвежданите преди 9 септември 1944 година самолети, разказва десетилетия по-късно неговият син , пенсионираният учител Веселин Шивачев. Роденият през 1908 година майстор на длетото Нено Шивачев е сред първите работници при изграждането на бъдещата самолетостроителна фабрика, собственост първоначално на чешката фирма „Аеро Прага“, след това на италианската „Капрони ди Милано“, а от 1942 година – на Царство България. Завършилият първоначално резбарското училище в Трявна, а след това мебелното в Русе Нено е брат на известния художник, приятелят на Илия Бешков и Васка Емануилова Марко Шивачев /1892-1946/. Първоначално носел кофите с вар , подавал тухли на зидарите, а при започване на същинското производство му поверяват изработката на витлата, които се правели от бряст и бор от Родопите. За слепване на отделните части се използвало казеиново лепило, чиято рецепта била измислена от местен мебелист. До смъртта си майсторът не споделил с никого формулата, но така и не я патентовал, коментира Веселин Шивачев, който присъства на откриването в Стара Загора на уникална по своя характер фотодокументална изложба. Експозицията е съвместна проява на казанлъшкия музей на фотографията и визуалните изкуства и старозагорския филиал на държавната агенция „Архиви“, в нея са включени снимки, притежание на  ВА „Г. С. Раковски“и  наследници на казанлъшки военни като Петя Големанова, Румелия Христова и Лилия Димитрова . Експозицията проследява в образи развитието на  самолетостроенето в Казанлък, след създаването през декември 1926 г., на Аеропланното училище. В казанлъшката фабрика до 1938 г. се произвеждат основно  учебно-тренировъчни самолети, съобразно ограничителните изисквания на Ньойския договор. Изпълняват се и ограничен обем монтажни и ремонтни работи при заплащане на „ишлеме“ по договорена калкулационна схема с българското Министерство на войната. От 1932-а до 1942 г., когато изтича концесията с италианската компания „Капрони ди Милано“ в Града на розите са построени серийно осем типа самолети. После държавата поема цялата собственост и преименува предприятието на „Държавна самолетна фабрика“ – Казанлък. Летището на Овощник край Казанлък, става база за летателно обучение. Любопитна подробност е че италианската фирма печели концесията в люто съревнование с  водещи по оново време компании като  „Фокер, „Юнкерс“ , „Хайнкел“, „Къртис“, „Бристол“ и „Бреге“. До 1945 г. в „Капрони“  се завършва заложената отпреди серия КБ – 11 „Фазан“ и се правят планери за начално аеро обучение по германски лиценз. Преди това тук се създават и други апарати с имена на птици – „Пеперуда“, „Чучулига“, „Папагал“ в няколко разновидности. Фабриката се прочува с безмоторните си самолети. През 1945 г. към нея са присъединени част от базите на учебния въздушен полк в Казанлък. През тези няколко години там основно се ремонтират самолети, включително и съветски от състава на 17-а въздушна армия, подчинена на главнокомандващия Трети украински фронт маршал Толбухин. Последните слезли от конвейра самолети: 30 броя  от типа „КБ 11 – А Фазан“ са „подарени“ на Югославия, където летят до към 1956 г. Подаръкът всъщност е част от репарациите, които България изплаща след края на Втората световна война по силата на подписания през 1947 г. в Париж мирен договор. Държавната самолетна фабрика в Казанлък е преименувана в  „Завод 13“, който произвежда всичко друго /включително и радиопарати и шевни машини с марката „Шипка“/, но не и аероплани. Самолетопроизводството е пренасочено към Ловеч.След правителствено решение от средата на 50-те години, че армията и гражданското въздухоплаване ще ползват само и единствено руски машини – и там цеховете преминават към изцяло сухоземни изделия. 6 десетилетия по-късно две казанлъшки фирми продължават да работят в областта на въздухоплаването, в едната се правят моторни делтапланери, а в другата – резервни части за Боинг.", "date": "2019.02.13", "title": "Резбар от Павел баня правел витлата на първите ни самолети"}
{"url": "https://www.monitor.bg:443/bg/a/view/intekonektoryt-poluchi-razreshenie-za-stroej-v-gyrcija-157141", "text": "Междусистемната газова връзка Гърция-България получи инсталационно разрешение за започване на строителство на територията на южната ни съседка, съобщи смесеното дружество ICGB, което изпълнява проекта. Разрешението, както и придобиването на основните имоти в района на град Комотини, са предпоставка за успешното начало на строителството на интерконектора Гърция-България на територията на Република Гърция. Последната стъпка, свързана с получаване на разрешителни преди започване на строителните работи, е придобиване на лиценз за независим оператор на газопреносна мрежа, който се очаква да бъде издаден от гръцкия енергиен регулатор РАЕ (RAE) във втората половина на 2019 г. Проектът IGB (Междусистемна газова връзка Гърция-България) се изпълнява от смесеното инвестиционно дружество ICGB АД, регистрирано в България през 2011 г. с акционери БЕХ ЕАД с дял от 50 процента и IGI Poseidon с дял от също 50%. В гръцкото дружество акционери са държавната газова корпорация DEPA S.A. и италианската енергийна група Edison SpA. Газопроводът IGB трябва да свърже гръцката и българската газопреносни системи. Планира се общата дължина на газопровода да е 182 км, диаметърът на тръбата - 32 инча, а проектният капацитет - до 3 млрд. куб метра годишно в посока Гърция-България. В зависимост от пазарния интерес към ползване на по-голям капацитет и възможностите на съседните газопреносни системи, капацитетът е проектиран да се увеличи до 5 млрд. куб метра годишно, като следва развитието на пазара и по този начин позволявайки обратно подаване (от България към Гърция) с допълнително изграждане на компресорна станция. Има подписан меморандум за разбирателство между ICGB и TAP AG за съвместни действия във връзка с бъдещо свързване на интерконектора с Трансадриатическия газопровод (ТАР).", "date": "2019.02.13", "title": "Интеконекторът получи разрешение за строеж в Гърция"}
{"url": "https://www.monitor.bg:443/bg/a/view/4-ot-sliven-vljazoha-v-aresta-za-trotilovi-shashki-157145", "text": "Четирима жители на Сливен на по 43,43,38 и 33 година са били задържани в хода на спецакция от местните криминалисти след сигнал за незаконно притежаване на боеприпаси. В хода на обиска, извършен на 13 февруари в апартамент, намиращ се в многоетажен блок на територията на квартал „Стоян Заимов“ са открити 4 тротилови пресовки. Сред задържаните освен притежателя на имота, 43-годишният Димитър Недялков е и бившият футболист на ФК „Сливен“ и испански тим Пламен Панайотов. През 2007 година тогавашният халф бе осъден за притежание на 25 кг опиум. Микробусът, в който митничарите на ГКПП Капитан Андреево откриха наркотика е бил каран от братята сливналии Йонко и Добри Добреви, които дадоха показания че е предназначен за Панайтов.Тогава съдът изпрати Пламен и Йонко за 10 години зад решетките , а Добри получи с 2 години по-малка присъда. Тримата трябваше да платят и глоби от по 100 бона.Запознати коментират, че наскоро Панайотов се завърнал в Сливен и дори живеел в същия блок с Недялков. От районна прокуратура лаконично потвърдиха, че арестуваните имат криминални прояви, но тепърва щяло да се преценя дали ще останат за по-дълго зад решетките.", "date": "2019.02.13", "title": "4 от Сливен влязоха в  ареста за тротилови шашки"}
{"url": "https://www.monitor.bg:443/bg/a/view/a1-s-ryst-na-vsichki-finansovi-pokazateli-prez-2018-godina-157131", "text": "Всички основни финансови показатели на А1 бележат ръст през 2018 година според обявените финансови резултати на A1 Telekom Austria Group. Тенденцията за ръст на приходите на компанията продължава вече трета поредна година. През 2018 година те са се повишили с 3.5% до 446,2 млн. евро. Повишението на EBITDA е с 6.1% до 138,0 млн. евро, като средният приход от абонат (ARPU) бележи ръст от 3.1% до 5,6 евро. Тези финансови данни включват еднократния приход от правно споразумение на телекома за 5,8 млн. евро през третата четвърт на 2017 година, като без него реалният ръст на приходите би бил 4.9%, а увеличението в EBITDA – 11%. Положителните резултати се дължат на увеличение както на приходите от фиксирани услуги с 12.1% до 103,1 млн. евро, така и на по-високи приходи в мобилния сегмент с 0.7% до 268,8 млн. евро и от продажбите на устройства, които нарастват с 12.1% до 66,5 млн. евро. Причините за ръста на приходите при фиксираните услуги са повишените продажби на цялостни корпоративни ICT и cloud базирани решения, и по-голямото търсене на допълнителни услуги от настоящи клиенти. В допълнение спортните канали MAX Sport също растат като приходоизточник заради добавянето на редица важни първенства в портфолиото си като УЕФА Шампионска лига, испанската La Liga и италианското Calcio и влияят положително върху средния приход от фиксирана линия и броя клиенти на фиксирани услуги на А1. Ръстът в приходите от мобилни услуги се дължи главно на по-голям брой бизнес клиенти, както и на стартирането на редица иновативни продукти за българския пазар през 2018 година като приложението за стрийминг на музика A1 Xplore Music, дигиталния портфейл A1 Wallet и А1 кредитна карта, които спомогнаха за диверсифицирането на приходите на компанията. Приходите от устройства се увеличават благодарение главно на повишение на средната стойност на продадените устройства заради продължаващия тренд за все по-голямо търсене на смартфони, както и на по-ниски нива на субсидии през годината. В допълнение през май 2018 година А1 се ребрандира с мащабна комуникационна кампания, което спомогна за по-добра разпознаваемост на пазара и се отрази позитивно на продажбите на всички продукти и услуги на телекома. Средният приход от абонат нараства с 3.1% до 5,6 евро, а общият брой клиенти на договор за мобилни услуги остава стабилен с увеличение от 0.1% до над 3,5 милиона. Това компенсира в голяма степен спада в броя на клиентите на предплатени услуги от 10.0% до 429,1 хиляди заради продължаващия ефект от ограничението на максималния брой предплатени номера, които може да ползва всеки абонат. Така общият брой клиенти на мобилни услуги намалява с 1.1% до над 3,934 милиона. Броят на клиентите на фиксирани услуги отбелязва ръст от 2.4% през 2018 година до 1,03 милиона, като позитивният тренд при ТВ и интернет услугите компенсира спада от намаляващата популярност на фиксираните телефонни услуги. Увеличението на EBITDA на А1 е 6.1% (11% без еднократния приход от правно споразумение през 2017 година) до 138 млн. евро, като основната причина е ръстът във фиксирани услуги и собственото съдържание, както и по-добрият резултат при продажбата на устройства. Ръстът през последната четвърт е най-осезаем – 18.2% до 30,5 млн. евро. Разходите за амортизация на А1 се увеличават с 12,7% заради амортизацията на бранда Мтел при ребрандирането на компанията. Това доведе до негативна оперативна печалба преди данъци и такси (EBIT) от -105,1 млн. евро. Без да се взима предвид този счетоводен безкешов ефект, EBIT се увеличава със 175% спрямо 2017 година.", "date": "2019.02.13", "title": "А1 с ръст на всички финансови показатели през 2018 година"}
{"url": "https://www.monitor.bg:443/bg/a/view/ultrasi-na-fenerbahche-i-zenit-se-klaha-v-istanbul-157142", "text": "Ултрасите на „Фенербахче“ за пореден път показаха буйния си нрав, като атакуваха част от агитката на „Зенит“ преди мача от 1/16-финалите от Лига Европа. Домакините нападнали с ножове автобус с руски запалянковци, като изпотрошили стъклата на возилото. В засадата някои от феновете на „Зенит“ са получили прорезни рани от ножовете, а други са с наранявания по главата заради хвърлените камъни. В крайна сметка четирима руснаци са потърсили медицинска помощ, но са отказали да бъдат хоспитализирани. Иначе на терена „Фенербахче“, който се представя много слабо в турското първенство и е на 14-о място, успя да спечели минимално с 1:0. Ислам Слимани реализира единственото попадение в срещата в 21-вата минута, а Роберт Мак пропусна дузпа за гостите от Санкт Петербург. Реваншът в Русия е след две седмици.", "date": "2019.02.13", "title": "Ултраси на „Фенербахче“ и „Зенит“ се клаха в Истанбул"}
{"url": "https://www.monitor.bg:443/bg/a/view/gardiyn-iztochnoevropejskite-kompanii-se-strahuvat-ot-haosa-na-brekzit-bez-sdelka-157123", "text": "Фирмите в региона на Източна Европа се страхуват от хаоса, който би настанал, ако се осъществи Брекзит без споразумение, пишат от британското издание „Гардиън“. Засегнатите ще са много, а последиците – неясни. Повече от половината от клиентите на полската компания за разработка на софтуер „Future Processing“ живеят във Великобритания. В момента тя разполага с над 1 000 служители като голяма част от тях редовно пътуват до Острова по работа. „Не знаем как ще изглежда Брекзит, а това може да се равнява на пълна безредица“, коменитра служителят в компанията Ярослав Гранат пред „Гардиън“. По негови думи малко са тези, които вярват, че сценарият „без споразумение“ ще се случи, но са много хората, които се надяват той да не се осъществи. Подобни притеснения има и британският бизнес, за който Полската компания пък се притеснява от 3 възможни последици – поевтиняването на паунда, с което може да се създаде валутен риск, последиците за транспортния сектор, както и легалните неяности, които ще възникнат в законодателната сфера, което би могло да доведе до допълнителни разходи при работа за полския бизнес. „Наясно сме, че британските граждани и политиците не предвидиха какво може да стане преди няколко години, но последиците могат да са драстични“, завърши Гранат. Затова и от софтуерната компания вече търсят начини да разнообразят клиентелата си и да намалят присъствието си на британския пазар. Според анализатора в Британската търговско-промишлена палата в Словакия Владимир Вано „твърд“ Брекзит би могъл да доведе до 1% спад както в БВП на Словакия, така и на Чешката република. Причина ще бъдат бюрокрацията, както и прекъснатата търговия. „Географски погледнато се намираме на различни ъгли на Европейския съюз, но Великобритания стана част от топ 5 или 6 търговски партньори за страните ни“, коментира Вано. Най-засегната ще бъде автомобилната индустрия, основно в Словакия и Унгария отново заради нарушения търговския обмен. У нас последиците също са налице. „За последните 3 месеца видях забавяне в договорите, идващи от Великобритания, и се притеснявам, че това ще доведе до по-малко поръчки от страната вбъдеще“, коментира директорът на мебелната компания „Ligna Group“ Геновева Христова. Островът попада в топ 3 пазари на фирмата и затова в момента тя се старае да пренасочи погледа си към Централна Европа или Германия, за да избегне последиците от Брекзит. Най-голямото притеснение за Христова в момента са възможните митнически такси Причина за това ще е спадът в британския паунд, което може да доведе и до икономическо забавяне. „Британците обожават да идва тук, защото е „луксозно“, но сме наясно, че разходите за този лукс ще намалеят и всички ще чакат епилога на Брекзит“, коментира шефът на хърватския бутиков хотел „Boskinac“ Борис Шулжич за „Гардиън“. Хотелиерът също очаква спад на търсенето от британския пазар в резултат от свиването на стерлинга. За повечето бизнеси в региона, които имат присъствие на британския пазар, все още има надежда, че най-лошото няма да се случи. Въпреки това притесненията нарастват с всяка изминала седмица, с която се доближаваме до 29 март. „Това е политическа дискусия, в която всички трябва да помислят за по-голямата картина и да търсят компромис, а не да преследват личните си цели. Стискаме палци за отлагане или за втори референдум“, коментира Гранат.", "date": "2019.02.13", "title": "\"Гардиън\": Източноевропейските компании се страхуват от хаоса на Брекзит без сделка"}
{"url": "https://www.monitor.bg:443/bg/a/view/smenjat-systava-na-cik-za-mestnija-vot-157130", "text": "ГЕРБ предпочитат тази ЦИК да проведе предстоящия евровот, но ще се пристъпи към смяна преди местните избори, когато ще има достатъчно време за това. Това стана ясни от коментара на шефа на ПГ на ГЕРБ Цветан Цветанов в кулоарите на НС, а поводът е искането на БСП да започне процедура за смяна на състава на ЦИК, което трябва да се гледа днес от правна комисия.  каза Цветанов и обясни, че те искат пълна гаранция изборите да бъдат прозрачни и  да няма  опити за спекулации и манипулации от страна на БСП, които редовно използвали фалшиви новини.  „Искаме да гарантираме, че 1 месец преди изборите по-добре остане ЦИК, назначена от БСП и това е достатъчна гаранция, че изборите ще бъдат прозрачни. Нямаме никакви съмнения, защото вярваме в ЦИК.”, каза Цветанов. Действително трябва да се подходи , след изтичане на мандата на ЦИК, за нейната смяна.”, отговори той на въпроса дали ще се смени ЦИК преди изборите за местна власт наесен. „Ако се направи тази процедура юни-юли месец, все пак има 3-4 месеца до провеждането на местните избори”, уточни той. Относно  упреците на БСП, че парламентът не работи, Цветанов обясни, че понякога няма достатъчно закони, но комисиите са доста натоварени и даде пример с тази за контрол на службите, която да обсъди казуса „Гебрев”, за вътрешните рабити, която да разгледа ветото за закона за личните данни, както и правната комисия с поправките в Изборния кодекс. В тази връзка той припомни, че сегашната ЦИК е избрана по Изборния кодекс на Мая Манолова и когато мнозинство в НС има именно БСП. През 2016-та пък ГЕРБ загубили изборите за президент, организирани от тази същата ЦИК, но не си позволили да вменяват вина на комисията, че са манипулирали изборния процес. „Всяка една спекулация, че някой може да манипулира изборния процес, може би е било в началните процеси на демокрацията.  В днешно време, при тази публичност, обективно и при ЦИК, назначена от БСП, да твърдиш подобни неща, е бягане от отговорност за загубата, която може би ще понесеш”, каза Цветанов. По думите му БСП разбират, че няма как да спечелят тези избори, а хората са достатъчно разумни и знаят ползите от днешното управление. България стои добре и във външнополитически план, увери още Цветанов.", "date": "2019.02.13", "title": "Сменят състава на ЦИК за местния вот"}
{"url": "https://www.monitor.bg:443/bg/a/view/plantacii-za-trufeli-sred-inovaciite-na-agra-2019-157127", "text": "Плантации за трюфели ще бъдат показани в рамките на международната изложба за селско стопанство „Агра” в панаира в Пловдив. Иновацията е от европейски мащаб и включва „заразени” със спори от пет вида български трюфели фиданки от леска, дъб, габър, липа, орех и иглолистни видове. Наред с това производители ще разкрият и каква е технологията за създаване на трюферии в пустеещи земи. Върху тях се засаждат  овощни, горски или декоративни дръвчета, в които са имплантирани семена на скъпите подземни гъби. Така техните плантации могат да се комбинират с други полезни култури, носещи допълнителен доход. През последните години у нас се активизира производството на памук, затова български учени предлагат сортове, оценени като ново направление в селекцията. Те са с естествено оцветено кафяво влакно, по-дългото и по-фино от стандартното, с висок екологичен и стопански ефект, твърдят създателите.  Новост е и технологията за производство на твърда пшеница, подходяща за направата на високо качествени макаронени изделия. Сортът осигурява по-добри икономически резултати за фермерите. Това са част от  иновациите, които Селскостопанската академия ще  демонстрира на „Агра 2019“ наред с различни сортове растения и породи животни, технологии за тяхното отглеждане. Акцентира се на индустриалното животновъдство заради търсенето на суровини за хранителната индустрия. Важен сегмент на „Агра 2019“ са семената, торовете и препаратите за растителна защита. Те са разработени въз основа на най-модерни екологични методи за обработка на земята, променят тотално растениевъдството и го превръщат в целогодишна дейност. Представят ги научни институти и световно известни фирми от Холандия, Австрия, Германия, Франция. Биопроизводството е едно от водещите направления  в изложбата, където ще бъдат показани технологии и оборудване, чисти торове и препарати, продукти на  земеделски и животновъдни ферми.  В деловата програма са включени Ден на биологичното земеделие  и други събития за сектора.", "date": "2019.02.13", "title": "Плантации за трюфели сред иновациите на „Агра 2019“"}
{"url": "https://www.monitor.bg:443/bg/a/view/mihail-barishnikov-iska-da-se-vyrne-v-sofija-157136", "text": "Месец след двата си спектакъла в столичната опера, световноизвестният балетист и хореограф Михаил Баришников написа в писмо до кмета на столицата Йорданка Фандъкова, че се надява отново да дойде в София. пише геният. „Радвам се, че любовта ми към творчеството на Йосиф Бродски и споменът за него, близък приятел, който наистина ми липсва, ще отвори нови хоризонти за неговите почитатели“, добавя в писмото си до градоначалника Баришников.  На 19 и 20 януари един от най-големите балетисти в историята представи в София новата си страст – театъра. Той изигра моноспектакъла си „Бродски/Баришников“ в две поредни вечери пред разпродадената зала на Операта. На минималистичните представления присъства целият арт елит на страната. Голяма част от публика беше покорена от стиховете на Йосиф Бродски изречени и изживяни на сцената от Михаил Баришников. Въпреки че имаше и полюсни емоции след финалните аплодисменти. Театроведът Аве Иванова например, нарече спектакъла „безочлива халтура“, докато хореографът на балет „Арабеск“ Мила Искренова разказа: „Баришников ме разрева, когато го гледах за пръв път – сега се случи същото“. За балетиста този спектакъл е повратна точка в живота, неговият преход от танца към театъра. От 4 години „Бродски/Баришников“ обикаля световните сцени и се радва на изключителен успех.", "date": "2019.02.13", "title": "Михаил Баришников иска да се върне в София"}
{"url": "https://www.monitor.bg:443/bg/a/view/bulgaria-air-shte-leti-do-tri-novi-destinacii-157133", "text": "Bulgaria Air разшири портфолиото си от дестинации чрез ново споразумение с латвийската авиокомпания Air Baltic. Пасажерите на националния превозвач вече ще могат да пътуват между София и балтийските градове Рига, Талин и Вилнюс. Билетите за съвместните полети са на достъпни цени, като тези за латвийската столица започват от 125 евро, а за Талин и Вилнюс – от 138 евро. Голямото разнобразие от трансферните пунктове за прекачване е огромното преимущество за пасажерите, защото им позволява да изберат най-удобната опция за своето пътуване. Полетите между София, Талин, Рига и Вилнюс могат да се изпълняват с връзки през Амстердам, Париж, Брюксел, Лондон, Цюрих, Милано, Рим, Москва, Берлин, Виена, Франкфурт, Ларнака, Барселона, Прага и Одеса. Билетите за трите балтийски града вече са заложени в системата на Bulgaria Air.", "date": "2019.02.13", "title": "Bulgaria Air ще лети до три нови дестинации"}
{"url": "https://www.monitor.bg:443/bg/a/view/veselin-marinov-puska-nov-album-157134", "text": "Феновете на Веселин Маринов имат повод за наздравица с чаша горчиво или пък сладко вино. Певецът готви нов албум, който ще излезе на пазара още през пролетта. \"В момента усилено записвам песни за новия ми албум, който трябва да излезе до началото на април. и искрено се надявам да е следващата ви любима“, разкрива изпълнителят на „Лятна жълта рокля“. Това ще е 29 самостоятелен албум в дискографията на 57-годишната звезда от Полски Тръмбеш. Дискът на Маринов ще включва мелодии, създадени през последните две години. През есента Веско ще се отправи на приключение. Както „Монитор“ вече писа, той ще бъде специален музикален гост на най-патриотичния круиз, организиран по случай 111-та годишнина от обявяването на независимостта на България.", "date": "2019.02.13", "title": "Веселин Маринов пуска нов албум"}
{"url": "https://www.monitor.bg:443/bg/a/view/ibm-reshava-problemite-v-hranitelnata-veriga-s-pet-tehnologii-157126", "text": "IBM оповести своя годишен списък 5 за 5, в който компанията посочва пет ключови технологии, които ще променят света радикално, през следващите пет години. Тази година, фокусът е върху снабдяването с храни, което вече е затруднено от нарастващото население и промяната на климата, и със сигурност положението ще става по-лошо. Петте технологии, включени в списъка за 2019, са създадени да решат проблемите в процеса за снабдяване с храни, от семената до масата Списъкът 5 за 5 на IBM представя нови технологии, които биха могли да се справят с всички тези проблеми. През годините, тези списъци предизвикват интерес, но не са много точни, като по-скоро IBM така популяризира своите разработки.     Едно от нещата, с които IBM е известен, са данните, а в този случай компанията ги използва, за да помогне на земеделските производители от целия свят да получат по-добра представа за своя бранш. Платформата IBM PAIRS Geoscope, обединява данни от карти, сателити, метеорологични дронове и други устройства, също и от други инициативи на компанията, като Watson Decision Platform for Agriculture, която предупреждава земеделските производители, кога се очаква засушаване и какви метеорологични явления да очакват, за да знаят кога да поливат и кога да събират реколтата. Идеята е, всички тези данни да бъдат събрани, за създаването на виртуални модели на ферми по целия свят. Земеделските производители и другите, участващи във веригата за снабдяване с храни, могат да споделят придобитите знания, за да бъдат фермите по-ефективни. За да бъдат пълни супермаркетите и да са изпълняват менютата в ресторантите, се доставят повече продукти, отколкото се консумират, по точно, над 45% от плодовете и зеленчуците се изхвърлят., IBM казва, че проблемът идва от производителите на храни, спедиторите, пакетиращите компании и продавачите, които определят търсенето на различните продукти, бъз основа на непълна информация. IBM прогнозира, че блокчейн технологията може да намали количествата изхвърляни  храни, като в близко бъдеще подпомогне веригата за снабдяване с храни. През октомври, миналата година, компанията стартира IBM Food Trust, предоставящ на хората безпрецедентен достъп до потребителски данни, което би довело до бъдещи решения. Изкуствен интелект (AI), също може да позволи цялата система да реагира много по-бързо при промени в търсенето. Настоящите изследвания за безопасност на храните са твърде бавни и най-вече противодействащи. За да станат превантивни, според IBM базите данни за микробите скоро може да бъдат от голямо значение за определянето кога храните стават опасни за консумация. Миналата година IBM стартира проекта Consortium for Sequencing the Food Supply Chain, който обединява 500 TB данни за бактериалните геноми. Така може да се определят безопасните и опасните нива на някои бактерии и храните може да се проверяват за по-голямо разнообразие от потенциални патогени, много по-бързо отколкото сега.   От семената до масата, съществуват много възможности патогени да попаднат в храната. IBM прогнозира, че за следващите пет години лошите бактерии може бързо да бъдат улавяни, посредством малки сензори с изкуствен интелект, които ги откриват за секунди. IBM разработва оптични сензори, които могат да доловят дължините на вълните на веществата и да разберат микроскопични подробности за тях, включително наличието на патогенни бактерии. Тези сензори може да бъдат вградени в оборудването участващо с процеса, като повърхности и поточни ленти в хранителната промишленост, касетките и рафтовете с продукти в супермаркетите, в дъските за рязане и кухненските плотове, дори в приборите за хранене, за последна проверка преди консумация.   Един от най-големите замърсители на планетата са пластмасовите отпадъци. Програмите за рециклиране показват, че хората полагат усилия, но проблемът е, че много от пластмасите не могат да се рециклират и дори да могат, процесът е енергийно неефективен. IBM отново се опитва да помогне с нова техника за рециклиране, която нарича Volatile Catalyst (VolCat). Посредством химичен процес полиестерните материали се разграждат в прахообразна форма, която след това може да добави обратно в процеса за производство на пластмаса. Идеята е, петролните продукти да бъдат премахнати изцяло от производството на пластмаса, позволявайки старите пластмаси да бъдат рециклирани в нови продукти почти до безкрайност. И петте технологии предвиждат доста светло бъдеще за световната верига за снабдяване с храни през 2024 г., но ще трябва да се изчака, за да се разбере дали ще бъде точно така.", "date": "2019.02.13", "title": "IBM решава проблемите в хранителната верига с пет технологии"}
{"url": "https://www.monitor.bg:443/bg/a/view/vandalyt-schupil-stykloto-na-kolata-na-reni-kamberova-avtor-i-na-dve-krajbi-157129", "text": "Вандалът, който с камък  разби стъклото на лявата предна врата на „БМВ“-то на „златното момиче“ Рени Камберова от Пазарджик, е установен и като извършител на две домови кражби. Това съобщи говорителят на местната Областна дирекция на МВР Мирослав Стоянов. Той уточни, че 41-годишният С.Л от областния град е бил заловен още в понеделник вечерта, след като освен колата на Рени Камберова, е пострадала и „ Крайслер“. На него е било счупено предното панорамно стъкло. Колите са били паркирани пред кооперацията, в която живеела Рени, след като повече от половин година работи като експерт по спорта към екипа на кмета на община Пазарджик Тодор Попов. Вандалът не е познавал гимнастичката и олимпийска шампионка, нито собственика на другия автомобил, а действията му били продиктувани от употребата на алкохол. Подпийналият злосторник е бил веднага прибран в ареста на полицейското управление, а с него са работили служители на сектор „Криминална полиция“. Така оперативните работници установили, че  С.Л. е автор и на две домови кражби в Пазарджик. В края на юни миналата година той задигнал от жилище смартфон „Самсунг“ ползван от 16-годишен тийнейджър. През ноември пък проникнал в къщата на 28-годишния С.Г. От там откраднал раница с намиращите се в нея лаптоп и слънчеви очила. Действията по разследване на всички документирани случаи продължава под наблюдението на прокуратурата.", "date": "2019.02.13", "title": "Вандалът, счупил стъклото на колата на Рени Камберова, автор и на две кражби"}
{"url": "https://www.monitor.bg:443/bg/a/view/norvgija-obvini-rusija-che-trenira-po-nein-radar-157124", "text": "Норвегия обвини руските Въздушно-космически сили (ВКС), че са тренирали нападение срещу норвежки радар. Директорът на норвежкото разузнаване Мортен Хага Лунде заяви пред военнослужещи в Осло, че на 14 февруари миналата година руски самолети осъществили \"драматична\" имитация на атака срещу военен радар край град Вардьо в Северна Норвегия. Риториката на Русия срещу Норвегия стана по-рязка. Военната дейност на федерацията е сигнал за влошаване на ситуацията в региона и няма никакви признаци, че през 2019 г. отношенията между двете страни ще се подобрят, каза Лунде. Според норвежкия генерал в миналогодишната операция на руските ВКС са участвали 11 бомбардировача, излетели от военно летище в северната Колска област. Самолетите са прелетели над Баренцово море и са \"имитирали атака\" срещу радиолокатора край Вардьо, после са се върнали в базата си, без да минават норвежката граница. Директорът на норвежкото разузнаване смята, че по този начин Русия е изразила недоволство от събитията в Норвегия. Той добави, че подобна \"агресия\" е била проявявана и срещу други страни като Финландия, Швеция, Дания, Полша, Украйна и балтийски държави. На места дори е имало нарушения на държавни граници. Това би могло да повиши риска от опасни инциденти и да влоши още повече бездруго трудните отношения на Русия със Запада и НАТО, предупреди норвежкият генерал. \"Фиктивната атака\" на Русия изплаши Норвегия. Радарът \"Глобус 2\" недалеч от Вардьо край границата с Русия отдавна е препъникамък в отношенията между Москва и Осло. Официално целта му е да наблюдава космически обекти, но покрай това \"Глобус 2\" следи и балистичните ракети, разположени в Северна Русия, добавя електронният вестник. Русия неведнъж е изказвала опасения, че този радар може да стане част от американската ПРО по границата с Колския полуостров. През ноември м. г. норвежкото министерство на отбраната заяви, че Русия уж заглушавала тази система. По-късно финландското външно министерство заяви, че смята за достоверни заключенията на Осло. Дмитрий Песков, прессекретарят на руския президент, заяви, че Кремъл няма никакви данни за проблеми с джипиес навигацията по време на тренировки. По думите му често се случва Русия да бъде голословно обвинявана \"във всички смъртни грехове\". По-рано този месец, според която Агенцията за отбранителни изследвания към шведското министерство на отбраната е убедена, че руското ръководство подготвя своята армия за мащабна и продължителна война. По данни на норвежкото разузнаване, руската военна авиация тренира всяка година въздушен удар по радиолокационния комплекс във Вардьо, отбелязва изданието. По-рано говорителката на руското външно министерство Мария Захарова увери, че Русия ще вземе мерки във връзка с плановете на Норвегия да оборудва в Северния Атлантик - в град Тромсьо - , пристанище, в което да приема атомни подводници.", "date": "2019.02.13", "title": "Норвегия обвини Русия, че тренира по неин радар "}
{"url": "https://www.monitor.bg:443/bg/a/view/syuchenici-tormozjat-momicheta-v-neta-s-neprilichni-snimki-157122", "text": "Два сигнала за интернет тормоз сред тийнейджъри в Пловдив са били получени в Местната комисия за борба с противообществените прояви на малолетни и непълнолетни през 2018г. И при двата случая жертви са били момичета, които са били изнудвани в интернет от свои съученици. Това съобщи секретарят на комисията към община Пловдив Виктория Събева. Тя уточни, че сигналите при тях са били подадени от родителите на потърпевшите девойки. Майките и татковците просто не са знаели как да реагират и какво да направят, за да преустановят рекета, на който са подложени дъщерите им. Общото и в двата случая е, че жертвите са на около 15-16 години и са били изнудвани в мрежата със свои неприлични снимки и с други данни. Събева отказа да даде повече подробности, като се позова на Закона за личните данни. Тя отказа да съобщи и дали съучениците, осъществявали тормоза, са момчета или са момичета. По думите й обаче интернет тормозът е бил изключително жесток. Едната от потърпевшите девойки дори е отказала да ходи на училище и е била пред изключване заради натрупаните отсъствия. От местната комисия са насочили жертвите и родителите им към консултации с психолог, а тийнейджърите насилници са предадени на МВР и съответно са станали клиенти на Детска педагогическа стая. „Ние работим съвместно с училищата и с педагогически съветници. Децата бяха изключително афектирани. Пред изключване от училище бе едното дете, което отказваше да ходи на училище. Колегите от МВР работят с децата насилници и са насочени към детската педагогическа стая. На жертвите е оказана психологическа подкрепа”, бе лаконична Виктория Събева. От отчета на комисията за миналата година стана ясно, че през 2018г. извършените престъпления от непълнолетни лица са 102, а извършителите хлапета са 93 на брой. Престъпленията са намалели със 17 в сравнение с 2017г. Кражбите, извършени от малолетни и непълнолетни деца от Пловдив, са 74 на брой и са около 60% от всички прояви и престъпления през миналата година, извършени от хлапета в общината. След кражбите статистиката нарежда грабежите и хулиганствата.  ", "date": "2019.02.13", "title": "Съученици тормозят момичета в нета с неприлични снимки"}
{"url": "https://www.monitor.bg:443/bg/a/view/glavnijat-syvetnik-na-mej-v-bar-v-bruksel-shte-otlagame-maksimalno-brekzita-157119", "text": "Британските депутати ще бъдат изправени пред неприятния избор между споразумението на премиера Тереза Мей за Брекзита и голямо удължаване на крайния срок 29 март за напускане на блока. Това бил казал Оли Робинс, главният съветник на Мей за Брекзита, подслушан от кореспондент на телевизия Ай Ти Ви в брюкселски бар, предаде Ройтерс. \"Трябва да ги накараме да повярват, че седмицата, започваща края на март. . . Удължаването е възможно, но ако те не гласуват за споразумението, тогава удължаването е много дълго\", цитира телевизията думи на Робинс в частен разговор в понеделник в хотелски бар. Според Ай Ти Ви той изказал ясно опасенията си, че дълго отлагане на член 50 от Лисабонския договор, тоест на процеса по напускане на ЕС, може да обладае умовете на депутатите.  Министърът за Брекзита Стив Баркли отказа да коментира разговори, подслушани в шумен бар и подчерта, че позицията на правителството е Обединеното кралство да напусне ЕС в срок и със сделка. Проявата на един от най-високопоставените сътрудници на Тереза Мей, който в хотелски бар оспорва нейната преговорна позиция, е показателна за измеренията на кризата във Великобритания около Брекзита, разтърсила инвеститори и съюзници, коментира Ройтерс.  Агенцията припомни, че ако Мей не получи одобрението на Камарата на общините за сключената от нея сделка с ЕС, тя ще трябва да избира дали да поиска удължаване на крайния срок за раздялата с блока, или да тласне в хаос петата икономика в света чрез напускане без сделка. Мей многократно е заявявала, че Обединеното кралство ще излезе от ЕС в срок със или без споразумение за условията на бъдещите отношения.", "date": "2019.02.13", "title": "Главният съветник на Мей в бар в Брюксел: Ще отлагаме максимално брекзита "}
{"url": "https://www.monitor.bg:443/bg/a/view/chernata-pantera-se-srabotva-sys-spajk-lij-za-voenna-drama-157132", "text": "Чадуик Боузман, който ще остане завинаги в киноисторията като първия чернокож супергерой Черната пантера, ще застане пред камерата за следващия филм на Спайк Лий. Лентата ще носи заглавието Da 5 Bloods и ще проследи група от ветерани от войната във Виетнам, които се връщат в джунглата, за да намерят отдавна загубената си невинност. Това ще е първият проект за режисьора след „Черен в клана“, който към момента е протегнал ръка към общо 6 награди „Оскар“. Заглавието ще се бори за отличия в категориите за актьор в поддържаща роля (Адам Драйвър), монтаж, оригинален саундтрак, режисьор (Спайк Лий), филм на годината и адаптиран сценарий. Боузман и „Черната пантера“ също се борят за статуетки за костюми, оригинален саундтрак, звукови монтаж и смесване, филм на годината, оригинална песен (All The Stars) и продукционен дизайн. Освен първа колаборация между режисьор и актьор, Da 5 Bloods бележи и първи съвместен проект между Лий и стрийминг гиганта Netflix. Със сценария са се заели самият кинодеец и колегата му Кевин Уилмот, а с участие ще се разпише и Делрой Линдо.", "date": "2019.02.13", "title": "Черната пантера се сработва със Спайк Лий за военна драма"}
{"url": "https://www.monitor.bg:443/bg/a/view/kak-da-si-dresirash-drakon-3-poletja-kym-vyrha-na-bg-boksofisa-157115", "text": "Приключенията на Хълцук и Беззъб в третото и последно заглавие под щампата на „Как да си дресираш дракон“ задържаха зрителския интерес за втора поредна седмица. „Тайнственият остров“ продължава да е най-гледаното заглавие у нас, като през 14-те си дни на екран привлече близо 73 хиляди любители на рисуваните филми. Така, „Как да си дресираш дракон 3“ спечели 735 943 лв. от продажбата на билети. Среброто в класацията на родния боксофис отива за \"Lego филмът 2\". Разказът, който ни връща отново в Бриксбърг, където познатите герои отново ще спасяват града си, но този път от космически нашественици, е гледан от 8 746 зрители и има 84 289 лева приходи за първите три дни на екраните у нас. Третото място е за комедията „Всичко, което не искаш да знаеш за родителите си“. Лентата с участието на Салма Хайек и Алек Болдуин грабна вниманието на около 6000 киномани и генерира печалби в размер на 84 хиляди лева. Топ 10 се допълва още от „Фаворитката“, „Трафикантът“, „Фатално затишие“, „Аквамен“, „Стъкления“, „Южен вятър“ и „Ралф разбива интернета“.", "date": "2019.02.13", "title": "\"Как да си дресираш дракон 3“ полетя към върха на БГ боксофиса"}
{"url": "https://www.monitor.bg:443/bg/a/view/gerb-sklonni-da-podkrepjat-chast-ot-koncepcijata-za-romite-nfsb-samo-sled-redakcija-157125", "text": "ГЕРБ са склонни да подкрепят части от ромската концепция, но другите текстове трябва да са по-обрани. Това даде да се разбере шефът на парламентарната група на ГЕРБ Цветан Цветанов в кулоарите на НС. Поводът пък бе ултиматумът, който даде вицепремиерът и лидер на ВМРО Красимир Каракачанов, че ще подаде оставкка, ако неговата концепция не бъде подкрепена. По думите няма политическа сила, която да не подкрепи предложения, свързано със спазване на закона от всички граждани.  Именно и за това настоявали от ВМРО и Каракачанов – да се изпълнят на 100 % ангажиментите и да има реална ромска интеграция. Цветанов уточни, че получаването на социални помощи трябва да е обвързано със съответните ангажимети от страна на гражданите – плащане на данъци, трудови навици, получаване на знания на децата. Според него някои от текстовете трябва да бъдат по-брани, за да се избегне всяка възможност за манипулация. „Винаги правя паралел с други периоди, когато е имало предстоящи избори. Вижда се, че някои се опитват да използват този период. каза още той.Той даде да се разбере, че двамата с Каракачанов ще обсъдят концепцията, а и самата коалиция във четвъртък вечерта в Мюнхен, където двамата трябва да бъдат на конференция за сигурността. Цветанов обясни, че непровеждането на големия коалиционен съвет не пречи на работата между партньорите. „Това че няма коалиционен съвет и събиране на всичките участници на едно място , не означава че не говорим и не обсъждаме темите от дневния ред”, каза Цветанов и увери, че коалицията е стабилна, въпреки че някои от партньорите имат различни мнения. каза още той и поясни, че на 100 % се изпълнява управленската програмата, а споразумението не е  нарушено от нито една от партиите. Той е убеден, че ГЕРБ няма да загубят изборите и даде да се разбере, че не разглеждат възможност да подадат оставка, защото са уверени в победата на вота.  По думите му във вторник в НС, както всяка седмица, е имало среща в коалиционен формат, на която са обсъдили  седмичната програма за парламента и законодателството. Днес пък е разговарял с Валери Симеонов, а се разбрал е да се чуе и с Волен Сидеров. Междувременно темата за ромската концепция на ВМРО коентира и другият коалиционен партньор – НСФБ. Лидерът на партията Валери Симеонов не приема на сериозно заплахите на Каракачанов да напусне коалицията. \"Да, аз не ги намирам за много сериозни\", отсече Симеонов. Все пак той заяви, че коалицията „Обединени патриоти” е изградена на суверенен принцип и всяка партия си има свое мнение и програма. По думите му заканата на Каракачанов за напускане на властта не е повод за събиране на коалиционния съвет. Иначе Симеонов изтъкна, че няма да подкрепят концепцията в този вид. Това можело да стане, само след като тя бъде редактирана. така че ще подкрепим една такава стратегия, сериозно подобрена и коригирана\", коментира Симеонов. Той не отговори на въпроса за издигането му за водач на евролистата на патриотите. Вместо това отвърна с куплет от песента за оловния войник - \"Винаги готов за бой, произведен в герой”. На свой ред от ВМРО коментираха, че изявлението на Каракачанов не било ултиматум, а показвало, че темата е изключително важна за страната ни. и в това отношение изявлението на господин Каракачанов е абсолютно логично. То не е знак на изнудване или на извиване на ръце към партньорите.”, заяви Искрен Веселинов.  Той уточни, че концепцията е пратена на всички членове на МС, ВМРО са отворени за корекции и подобрения. Документът ще  бъде подложен и на широко обществено обсъждане. Лидерът на \"Воля\" Веселин Марешки също разкритикува концепцията и упрекна патриотите, че вместо  да огранчат привилегиите, с концепцията те въвеждат нови привилегии за ромите и даде пример - плащането на аборите на ромите, предоставянето на земя и къща. Няма ли българи, които нямат възможност да си купят земя и къща,  а даваме на ромите. Сега искат да ни пробутат да плащаме за зема, апартаменти и аборти, каза той и заподозря, че това се прави с предизборна цел и печелене на ромските гласове. ", "date": "2019.02.13", "title": "ГЕРБ склонни да подкрепят част от концепцията за ромите, НФСБ – само след редакция"}
{"url": "https://www.monitor.bg:443/bg/a/view/sa-sht-s-rekorden-dyrjaven-dylg-157120", "text": "Държавният дълг на САЩ надхвърли 22 трилиона долара - абсолютен рекорд, предаде Асошиейтед прес, като се позова на комюнике на министерството на финансите. Според официалната статистика дългът на федералната администрация е достигнал внушителните 22,01 трилиона долара. За сравнение той бе 19,95 трилиона долара, когато Доналд Тръмп встъпи в длъжност като президент на САЩ през януари 2017 г.  Увеличаването на дълга се ускори, откакто доминираният тогава от републиканците на Тръмп Конгрес прие през декември 2017 г. исканите от президента данъчни намаления за 1,5 трилиона долара. Освен това, миналата година законодателният орган гласува за повишаване на разходите за вътрешни и военни програми. Държавният дълг на САЩ е съвкупната сума от годишните бюджетни дефицити, отбелязва АП. Бюджетната служба към Конгреса прогнозира, че тази година бюджетният дефицит ще бъде 897 милиарда долара - увеличение от 15,1 процента спрямо дефицита от 779 милиарда долара миналата година. Според службата дефицитът ще продължи да нараства, като през 2022 г. ще започне да надхвърля 1 трилион долара годишно и няма да спадне отново под този праг до 2029 г. включително. Въпреки повишаването на държавния дълг на САЩ, мнозина икономисти смятат, че съпътстващите рискове са незначителни, като сочат лихвените проценти, които остават необичайно ниски в исторически план. Някои бюджетни експерти обаче предупреждават, че все по-нарастващият федерален дълг създава значителни рискове за правителството, тъй като може да затрудни реагирането при финансови кризи посредством понижаване на данъците или увеличаване на разходите, отбелязва АП.", "date": "2019.02.13", "title": "САЩ с рекорден държавен дълг"}
{"url": "https://www.monitor.bg:443/bg/a/view/dans-proverja-bankite-za-prevodi-ot-venecuela-157116", "text": "В момента тече проверка на ДАНС със съдействието на БНБ за преводи на пари от Венецуела в банките у нас. Това съобщи главният прокурор Сотир Цацаров на пресконференция в МС след среща на премиера Бойко Борисов, американския посланик Ерик Рубин, шефът на ДАНС Димитър Георгиев и вътрешният министър Младен Маринов. На нея бе обсъдено резултатите от работа по сигнала на САЩ, че българин е получил преводи достигащи стотици милиони евро от Венецуела. Цацаров обясни, че случая касае само една банка, но държавата е длъжна да провери и другите. Обвинител номер едно разкри подробности около случая по сигнала на американската държава. Става въпрос за транш от държавната петролна компания на Венецуала към български адвокат с няколко гражданства. Сметката, по която са превеждани парите не е лична, а доверителна. По този начин титулярът на сметката е можел да прави подсметки на своите клиенти, от които са се извършвали преводи в други страни. „Парите са излизали и влизали по банкови сметки на основание търговски сделки. Установена е банката, установено е и лицето титуляр на сметките, както и самите сметки“, каза Цацаров. Шефът на ДАНС пък уточни, че собственикът на сметката в момента не е на територията на България. Той не даде конкретната сума, която е била прехвърляна, но от думите му се разбра, че става въпрос за стотици милиони. Цацаров допълни, че когато стане ясен целият механизъм ще може да се говори за целенасочен канал за парични преводи и най-вероятно ще бъдат повдигнати обвинения в пране на пари. Главният прокурор не смята, че случая е свързан по някакъв начин с политическата обстановка във Венецуала. От своя страна посланик Рубин похвали работата на българските служби по случая и даде отлична оценка на сътрудничеството между САЩ и страната ни. „САЩ заедно с Европейския съюз работи в тясно сътрудничество за това, че богатството на народа на Венецуела няма да бъде откраднато и ще бъде осигурено мирно и демократично бъдеще на страната“, каза дипломатът.", "date": "2019.02.13", "title": "ДАНС проверява банките за преводи от Венецуела (ОБНОВЕНА)"}
{"url": "https://www.monitor.bg:443/bg/a/view/bufon-stana-tretijat-vratar-s-50-suhi-mreji-v-shampionska-liga-157108", "text": "Вратарят на ПСЖ Джанлуиджи Буфон записа своя мач номер 50 без допуснат гол в Шампионска лига. 41-годишен страж опази вратата си при победата на французите с 2:0 при гостуването на \"Манчестър Юнайтед\" в първи осминафинален мач в турнира. Италианската легенда има 121 мача в Шампионска лига. Той е едва третият вратар, който достига 50 \"сухи мрежи\" в най-комерсиалния турнир и отстъпва само на Едвин ван дер Сар (51) и Икер Касияс (57).", "date": "2019.02.13", "title": "Буфон стана третият вратар с 50 \"сухи мрежи\" в Шампионска лига"}
{"url": "https://www.monitor.bg:443/bg/a/view/es-sys-spisyk-s-23-dyrjani-podrepjashti-terorizma-157128", "text": "Европейската комисия представи днес списък с 23 държави извън ЕС, където правилата срещу прането на пари и финансирането на тероризма са слаби. Списъкът включва Афганистан, Американска Самоа, Бахамите, Ботсвана, Северна Корея, Етиопия, Гана, Гуам, Иран, Ирак, Либия, Нигерия, Пакистан, Панама, Пуерто Рико, Самоа, Саудитска Арабия, Шри Ланка, Сирия, Тринидад и Тобаго, Тунис, Вирджинските острови и Йемен. ЕС не може да бъде място за незаконни пари, заяви при представянето на списъка еврокомисарят по правосъдието Вера Юрова. Европа е открита за бизнес, но не е наивна и трябва да защити финансовата си система, добави тя. Според еврокомисаря списъкът е предупреждение за финансовия сектор да бъде особено предпазлив с преводи от посочените държави. Преводите могат да продължат, но трябва да бъдат проверявани по-задълбочено. Това не е наказателен списък. Първият подобен списък изготвихме през 2016 г., но за първи път сега ЕК прилага собствени и по-строги изисквания, поясни Юрова. Тя уточни, че списъкът остава отворен за промени и допълнения. Еврокомисарят бе предпазлива в отговор на въпроса дали поместването на списъка в Официалния вестник на ЕС ще бъде подкрепено от достатъчно мнозинство в Съвета на ЕС. Европейският парламент и държавите от ЕС разполагат с месец за оценка на списъка. Всички държави в ЕС са убедени, че този списък е необходим. Засяга се обаче политически чувствителен въпрос, свързан не само с финансови дейности, но и с международни и двустранни отношения, отбеляза Юрова. По нейните думи опасностите от посочените 23 държави не са свързани само с избягването на плащането на данъци, но и със сигурността. Еврокомисарят уточни, че предлаганите банкови проверки следва да обхванат също движението на виртуални валути. Тя допълни, че според ЕК занапред нотариусите и фирмите за недвижими имоти следва да бъдат длъжни да докладват на финансовото разузнаване съмнения в произхода на средствата за дадена сделка.", "date": "2019.02.13", "title": "ЕС със списък с 23 държави, подкрепящи тероризма"}
{"url": "https://www.monitor.bg:443/bg/a/view/postojanen-arest-za-recidivist-otkradnal-mednite-trybi-na-obshtina-kustendil-157109", "text": "Пратиха за постоянно в ареста рецидивист, който успя да отмъкне медните водопроводни тръби от обект на Община Кюстендил. Под ръководството на Районна прокуратура – Кюстендил, се води бързо производство за извършена кражба на движими вещи, кат хода на разследването извършителят на деянието е установен. Това е Ангел Р., многократно осъждан за престъпления от общ характер. В периода от 27.01.2019 г. до 03.02.2019 г. той отнел седем броя медни водосточни тръби. Към настоящия момент мъжът е привлечен и разпитан в качеството на обвиняем. По искане на РП – Кюстендил спрямо Ангел е определена мярка за неотклонение „Задържане под стража“.    ", "date": "2019.02.13", "title": "Постоянен арест за рецидивист, откраднал медните тръби на Община Кюстендил "}
{"url": "https://www.monitor.bg:443/bg/a/view/galenik-na-kostov-puska-falshivi-diri-v-efir-v-ataka-sreshtu-peevski-obzor-157104", "text": "Сагата с отравянето на Емилиан Гебрев предизвика засилена активност сред медиите, финансирани и издавани от олигарсите у нас. Тя буквално отприщи цунами от фалшиви новини с една единствена цел – темата да бъде пусната по фалшива диря, за да не се говори за руските връзки на тандема Гебрев-Цветан Василев и опитите на дуото да превземе военния завод „Дунарит“ в полза на свързани с Кремъл интереси. Новият залп от фейкове бе отприщен от бившия министър на Иван Костов и редовен гост в кабинета на Цветан Василев във времената, в които банкерът-беглец все още бе начело на КТБ – Бойко Ноев. В ефира на сутрешния блок на bTV Ноев, който според разпечатките от книгата на посетителите, ходили при Цветан Василев, за периода от август 2013 до март 2014 г. е имал 16 срещи с банкера-беглец, пусна отново в обръщение, без каквито и да било факти, мюрето, че отравянето на Гебрев било свързано с „Дунарит“, както и че „един от ключовете“ към случилото се бил в офшорката „Виафот“. Абсолютно фалшива следа предвид две безспорни истини - въпросното дружество няма никаква роля в опитите за кражбата на „Дунарит“ под носа на държавата, както и че единствените погасени кредити на военния завод към КТБ са благодарение именно на тази фирма. Това са факти, много добре познати както на Ноев, така и на благодетелите му Костов и Василев и останалите, свързани с тях олигарси, издаващи медии в страната – Иво Прокопиев, Огнян Донев и Сашо Дончев. Тъй като обаче истината не им изнася, както финансираните от тях издания, така и говорителите им на хонорари пуснаха веднага „Виафот“ като мюре, за да прикрият факта че, ако Гебрев наистина е бил умишлено отровен, то дирите водят единствено и само към неговите и тези на ортака му Цветан Василев руски партньори. А също и че защото както е видно от разследването на Агенция „Монитор“, Гебрев влиза в схемите за кражба на военния завод 7 месеца по-късно. Преди Ноев, почти същата версия лансира и оплетеният в откровени руски връзки сайт „Бивол“, чийто самопровъзгласил се главен редактор Атанас Чобанов всъщност е зет на дългогодишен руснак-кореспондент в Париж с дебели връзки с Кремъл. Вчера пък в хибридната война, разпростряла се като паяжина на опитен кагебеец, в атаката се включиха активно и личното перо на фармацевтичния бос Огнян Донев – Светлана Джамджиева, както и НПО-то на банкера-бегелец Цветан Василев - „БОЕЦ“. Като трибуна за част от „бойните действия“ бе използван ефирът на ТВ+, завладян от един от верните на БГ Мадоф журналисти с минало в мракобесните служби на Държавна сигурност – Веселин Дремджиев. В предаването му Дремджиев и гостите му – Атанас Чобанов и Джамджиева, се пробваха да внушат, че отравянето на Гебрев имало нещо общо с депутата и издател на „Телеграф медиа“ Делян Пеевски. Отново без да дадат доказателства заради простия факт, че няма как да има такива. Това не им попречи да размахат заплахата, че в страната вече имало чужди кореспонденти, явно с идеята, че ще успеят да пробутат лъжливата версия и пред тях. По този начин олигарсите, които имат проблем с правосъдието у нас, А именно Чобанов само преди няколко месеца доказа, че е в състояние да създаде пълна медийна измишльотина, която обаче да стигне дори до ООН. Става дума за случая с брутално убитата ТВ водеща Виктория Маринова и опита на „Бивол“ да се пришие към смъртта й и да я изкара своя „съратница“ в поръчковите им „разследвания“. Както лъсна малко по-късно и бе доказано от разследването за смъртта на Маринова – рекетьорският сайт по ужасяващ начин се опита да си прави реклама на гърба на убитата по ужасяващ начин ТВ водеща. „Бивол“, което у нас е популярно основно с рекетьорските си схеми и политическите мераци на „издателите“ си, в чужбина успява да пробие с лъжи и долни инсинуации. Просто защото умее да ползва вълшебни думички. Но вместо архаичното вече „Абракадабра Симсалабин“, предъвква с удоволствие любимата мантра „руско прокси“. Атаките им пък са насочени основно срещу депутата и издател на „Телеграф медиа“ Делян Пеевски и в угода на задкулисието, на което Пеевски много сериозно пречи да си върти далаверите. На фона на всичко това обаче Чобанов сее лъжи зад граница и у нас, като дори доразвива измислиците си за Пеевски. В рамките на няколко часа те градират от „Пеевски има интерес към „Дунарит“ до „човек на Пеевски удря Гебрев за „Дунарит“ след натравянето му с „новичок““. Доколко може да отговарят на истината подобни щуротии, си отговорете сами, като вземете предвид само два факта, които за разлика от писанията на „Бивол“ са подплътени с доказателства и са лесно проверими. Първо Пеевски никога не е имал интерес към военната индустрия у нас, камо ли да има руски връзки, които да ползва за тази цел. И второ – службите в държавата категорично заявиха, че Гебрев не е тровен с „новичок“. Натровил се е с пестициди. И това е показала и експертизата, за която сам е платил да бъде направена в чужбина. Междувременно, повтаряйки същия рефрен като Чобанов, в медийната атака по поръчка се включи и НПО-то на Цветан Василев „БОЕЦ“. В лъжите, които обичащият да се снима с БГ Мадоф в Белград Георги Георгиев, е пуснал, не може да бъде намерена дори и миниатюрна истина. Въпреки това, те се ретранслират с усърдие първо във Фейсбук, а след това и в останалите издания от Фабриката за дезинформация на задкулисието. С единствената цел всички погледи да бъдат вперени в Пеевски, докато в това време на тихо и тъмно олигарсите точат „Дунарит“ в полза на Цветан Василев и на гърба на държавата и измамените вложители.", "date": "2019.02.13", "title": "Галеник на Костов пуска фалшиви дири в ефир в атака срещу Пеевски (ОБЗОР)"}
{"url": "https://www.monitor.bg:443/bg/a/view/izdigat-pametnik-na-nevena-kokanova-v-dupnica-157117", "text": "Паметник в цял ръст на легендарната българска филмова и театрална актриса Невена Коканова имат намерение да издигнат в родния й град Дупница. Инициатор на идеята е музикантът и художник Николай Табаков. За целта ще са необходими между 30 000 и 50 000 лева, в зависимост от финалния вариант на проекта. Местната власт също ще участва в инициативата. Повечето дупничани искат бронзовата статуя да бъде поставена в градската градина. „На 12 декември се навършиха 80 години от рождението на Невена Коканова. В Дупница скромно се отбеляза тази годишнина\", коментира той в тв ефир. Според художника е градска легенда, че актрисата не е харесвала Дупница и е криела, че е от там. „Може би Дупница не е направила достатъчно за нея“, допусна той. Табаков отбеляза, че хората в града приемат идеята за паметника много добре. Предстои учредяването на сдружение, което да управлява парите от дарения, предназначени за изграждане на монумента. За целта ще са необходими между 30 000 и 50 000 лева, в зависимост от финалния вариант на проекта. Местната власт също ще участва в инициативата. Повечето дупничани искат бронзовата статуя да бъде поставена в градската градина.", "date": "2019.02.13", "title": "Издигат паметник на Невена Коканова в Дупница"}
{"url": "https://www.monitor.bg:443/bg/a/view/zasjakoha-chuma-v-umrjal-gligan-kraj-tutrakanci-157114", "text": "Българската агенция по безопасност на храните (БАБХ) отчете появата на Африканска чума при дива свиня в землището на град Девня. Това е първият случай на заболяването у нас за 2019 г. Сигналът за умряло диво прасе в землището на квартал Повеляново, Девня, е получен на 10 февруари в Областната дирекция по безопасност на храните - Варна. При огледа официалният ветеринарен лекар установява, че става дума за труп на мъжко диво прасе с тегло около 70 кг. След взетите проби и с протокол от Националния диагностичен научноизследователски ветеринарномедицински институт е потвърдено наличието на Африканска чума по свинете. Въпреки мащабната информационна кампания от страна на БАБХ, представителите на ловната дружинка не са се усъмнили, че животното може да е болно, нито са предприели мерки за вземане на проби и унищожаване на трупа. Вместо това са транспортирали умрялата дива свиня до имот на квартал Повеляново, град Девня. Мъртвото животно е открито от ловците на около 18 км от село Тутраканци, където в края на август 2018 г. бе обявено първото и засега единствено огнище на заболяването при домашните свине. Поради високите нива на смъртност, бързото и широко разпространение в природата и липсата на лечение и ваксина, африканската чума при домашните и дивите свине е смятана за изключително сериозно заболяване. Веднъж проникнала в държавата, болестта предизвиква мащабни загуби за националната и международната търговия, поминъка на свиневъдите и ловното стопанство. БАБХ напомня, че неспазването на правилата за биосигурност при ловуване, както и ниската биосигурност при отглеждане на свине в домашни условия, са едни от най-важните фактори за пренасяне на заразата от дивите към домашните свине. Ето защо е важно да бъде проявена висока отговорност и спазване на всички ветеринарномедицински изисквания при отглеждане на свине както в животновъдните обекти, така и при ловуване.", "date": "2019.02.13", "title": "Засякоха чума в умрял глиган край Тутраканци"}
{"url": "https://www.monitor.bg:443/bg/a/view/unajted-se-sblyska-s-realnostta-v-sh-l-roma-s-krehyk-avans-157105", "text": "\"Манчестър Юнайтед\" се сблъска челно с реалността в Шампионската лига.  “Червените дяволи”, които бяха влезли в отлична серия под ръководството на Оле Гунар Солскяер в Премиър лийг, трябваше да преглътнат горчив хап в първия двубой с \"Пари Сен Жермен\" от 1/8-финала на най-комерсиалния клубен турнир. Англичаните паднаха с 0:2 на “Олд Трафорд” и до голяма степен загубиха шансове за продължаване напред. Френският шампион пък доказа, че амбициите му в надпреварата не са случайни и дори и без звездите си Неймар и Единсон Каванинадигра своя съперник и можеше да постигне и по-внушителна победа. Гостите могат да са доволни от представянето си и с голове на Преснел Кимпембе в 53-ата и Килиан Мбапе в 60-ата минута взеха това, за което бяха дошли и вече с единия крак са на 1/4-финала. Миналогодишният полуфиналист \"Рома\" пък надделя с 2:1 над португалския гранд \"Порто\". Голям мач на \"Олимпико\" в Рим направи 19-годишният атакуващ халф Николо Дзаниоло, който отбеляза и двата гола за \"вълците\" от Вечния град, при това в рамките на 6 минути (70,76). Резервата Адриан Лопес обаче върна надеждите на \"драконите\" с гол в 79-ата минута и предстои много интересен реванш на \"Ещадио до Драгао\". ", "date": "2019.02.13", "title": "\"Юнайтед\" се сблъска с реалността в ШЛ, \"Рома\" с крехък аванс"}
{"url": "https://www.monitor.bg:443/bg/a/view/borisov-se-sreshtna-s-bivshija-shef-na-nato-v-evropa-157103", "text": "Премиерът Бойко Борисов проведе среща с бившия главнокомандващ на въоръжените сили на НАТО в Европа Уесли Кларк. Американецът е у нас в качеството си на съветник на швейцарска компания, която се занимава с противодействието на нерегламентираната търговия и борбата с контрабандата. “Организацията е заинтересована от постигнатите към момента успехи на България в противодействието на организираната престъпност и борбата срещу контрабандата. Заедно с представители на организацията сме дошли тук, за да разберем с какво още може да помогнем в тези успехи”, заяви Кларк след срещата с Борисов.", "date": "2019.02.13", "title": "Борисов се срещна с бившия шеф на НАТО в Европа"}
{"url": "https://www.monitor.bg:443/bg/a/view/i-cvetanov-na-sreshta-s-ema-hopkins-za-vryzkata-gebrev-skripal-157113", "text": "Само два дни след разговорите в МС, и зам.-шефът на на ГЕРБ и председател на парламентарната група Цветан Цветано се срещна с английския посланик у нас Ема Хопкинс.  Диплматът на Великобритания у нас бе дошла на крака в Народното събрание. Разговорът се проведе в кабинета на пефката на парламента Цвета Караянчева и продъжли повече от половин час. Сред разизкваните теми се оказа и казаусът с отравянето на бизнесмена Емилиян Гебрев и евентуалната връзка с покушението срещу бившия руски агент Сергей Скрипал.  \"Имаме много добро парламентарно взаимодействие, особено за всичко свързано по тема сигурност. С Великобритания сме добри партньори\", каза Цветанов  и припомни, че преди няколко месеца е имало и  парламентарно посещение там.  Освен темата за сигурността, двамата са разговаряли  и за казуса \"Скрипал - Гебрев\", призна и самият Цветанов, но  отказа да даде подробности. Именно по-късно следобед има заседание на комисията за контрол на службите, където те ще докладват на депутатите всичко по темата.  \"И тази тема я засегнахме малко. Не няма новини\", каза лаконично Цветанов. ", "date": "2019.02.13", "title": "И Цветанов на среща с Ема Хопкинс за казауса \"Гебрев\" "}
{"url": "https://www.monitor.bg:443/bg/a/view/svetijat-sinod-zasega-njama-stanovishte-po-nacionalnata-strategija-za-deteto-157106", "text": "Засега нямаме становище, защото Светият синод не е разгледал този текст. Това каза днес във Варна в отговор на въпрос за публикувано становище на Българската православна църква по Националната стратегия за детето патриарх Неофит и уточни, че публикуваното е частно мнение. Негово Светейшество е във Варна по повод 50 години от рождението на Варненския и Великопреславски митрополит Йоан. \"Идваме във Варна, за да участваме в неговата радост, която е заслужена\", коментира патриарх Неофит. Той каза, че пожелава всичко добро на варненци и цялата епархия и с общо усърдие да подпомагате развитието на църковния живот и да бъдете винаги благодарни Богу затова, което е направил за този град. По повод рождения ден на митрополит Йоан в катедралния храм \"Успение Богородично\" в града бе отслужена съборна света литургия. В нея участват митрополити от Светия синод и гости от други поместни православни църкви. На 14 февруари в храма ще бъде отбелязани 1150 години от Успението на св.Кирил Славянобългарски. По повод годишнината ще бъде отслужен тържествен благодарствен молебен.", "date": "2019.02.13", "title": "Светият синод засега няма становище по Националната стратегия за детето"}
{"url": "https://www.monitor.bg:443/bg/a/view/spad-na-naetite-v-hotelierstvoto-i-stopanstvoto-157111", "text": "Отчетен спад има в наетите лица в хотелиерството, ресторантьорството, както и в селкото, горското и рибното стопанство, показват данни на Националния статистически институт (НСИ). Спрямо края на третото тримесечие на 2018 г. намалението е съответно с 8.9% за първите и с 8.7% за вторите. Статистиката показва, че общият брой на наетите също намалява през декември миналата година с 1.1% или 26.3 хил. души спрямо септември. В сравнение с декември 2017 г. обаче числата бележат ръст от 0.6% или 14.6 хил. Най-голямо е увеличението в „Строителство“ (6.8 хил.), „Създаване и разпространение на информация и творчески продукти; далекосъобщения“ (4.4 хил.), и „Хуманно здравеопазване и социална работа“ (3.1 хил.), а най-голямо намаление - в „Преработваща промишленост“ с 2.3 хил. За периода септември-декември 2018 г. пък най-голямо увеличение има на наетите лица в дейностите „Създаване и разпространение на информация и творчески продукти; далекосъобщения“ и „Образование“ с по 0.7%. При икономическите дейности най-голям е относителният дял на наетите в дейностите „Преработваща промишленост“ (22%) и „Търговия, ремонт на автомобили и мотоциклети“ (17.2%). през следващия месец се е смъкнала с 6 лв., а за декември се е качила на 1 205 лв. Най-голямо увеличение на заплатите има в сферата на образованието (13.7%), финансите, застрахователната дейност (6.5%), добивната промишленост и други. За последното тримесечие на миналата година най-висока заплата са взималите наетите в „Създаване и разпространение на информация и творчески продукти; далеко-съобщения“ (2 788 лв.), „Финансови и застрахователни дейности“ (1 933 лв.), както и „Производство и разпределение на електрическа и топлинна енергия и на газообразни горива“ (1 888 лв.). Най-нископлатените са били ресторантьорите и хотелиерите с едва 705 лв., строителите с 901 лв. и заетите в „Други дейности“ с 833 лв.", "date": "2019.02.13", "title": "Спад на наетите в хотелиерството и стопанството"}
{"url": "https://www.monitor.bg:443/bg/a/view/moskva-svetoven-lider-po-zadrystvanija-157110", "text": "Москва зае първо място в света по автомобилни задръствания в последния рейтинг на компанията Inrix. Класацията е изготвена на базата на резултатите от анализа на натовареността на пътищата в големите градове през 2018 г. По данни на експертите, московските шофьори средно годишно заради тапите губят по 210 часа. В топ-10 влезе и Санкт Петербург, като северната руска столица се нарежда на девето място. От Inrix посочват, че през последната година експертите на компанията са променили методологията на изготвяне на рейтинга – сега нивото на натовареност на пътищата се оценява както по количеството загубено в задръствания време, така и по плътността на автомобилните тапи. В класацията за 2017 г. Москва беше на второ място, следвайки тогавашния лидер Лос Анжелис. В новия рейтинг второ място зае Истанбул, следван от Богота, Мексико, Сайн Паулу, Лондон, Рие де Жанейро, Бостън, Петербург и Рим. Аналитиците посочват, че висенето в задръствания излиза доста скъпо на градските икономики – то снижава работоспособността на сътрудниците, повишава разхода на гориво и води до забавяне на доставките на стоки в търговските обекти.           Експертите от Inrix са изчислили, че за миналата година най-много загуби заради тапите е понесъл Ню Йорк /9,5 млрд. долара/, следван от Лос Анджелис с 9,3 млрд. долара. Задръстванията са ощетили Лондон и Берлин съответно с 4,9 млрд. лири стерлинга и с 1,7 млрд. евро.    ", "date": "2019.02.13", "title": "Москва – световен лидер по задръствания "}
{"url": "https://www.monitor.bg:443/bg/a/view/otkriha-trup-na-myj-kraj-blagoevgradskite-ribarnici-157112", "text": "   Тази сутрин на ливада край благоевградските рибарници беше открит мъртъв 69-годишния Иван Войводинов от близкия квартал Струмско. Сигналът е подаден около 08:00 часа.  От 3 дни блзиките му нямаха връзка с него и го бяха обявили  в полицията за издирване. При огледа тази сутрин криминалистите от Второ РУП - Благоевград не установиха следи от насилие по трупа. Според тях той е вървял по пътека под главен път Е-79 и е паднал  в канала, който захранва рибарниците с вода от река Струма. Успял е да излезе, но е паднал и издъхнал в близката ливада. Вероятно е получил инфаркт. Огледа продължава, за да се установи кога точно е станал инцидента.", "date": "2019.02.13", "title": "Откриха труп на мъж край благоевградските рибарници"}
{"url": "https://www.monitor.bg:443/bg/a/view/azis-vrachuva-vyv-fejsbuk-157068", "text": "С ново амплоа фолкидолът Азис зарадва феновете си. Костинбродският славей помага на „своите три жени“ във врачуването и то онлайн. Това са майка му Гергина и двете му лели – Стефка и Малина. „Тези три жени тук са ме създали и оформили като човека Азис. Тези мои три вещици, с добро го казвам, сформираха това, което съм аз“, заяви във лайв видео певецът. Пред над 100 000 последователи във Фейсбук Азис и лелите му отговаряха на въпроси на феновете от типа „Има ли смисъл да се боря за човека, когото обичам?“ и „Ще преминат ли притесненията на близките ми скоро?“. Майка му Гергина пък до тях отговаря по телефона на любопитните да узнаят бъдещето си. Кралят на поп-фолка и компания пророкуваха онлайн в продължение на повече от час а тези, на които отговаряха твърдят, че много познават. Изпълнителят на „Хабиби“ не пропусна да предупреди аудиторията си, че са се появили много измамници, представящи се за лелите му. „Появиха се различни хора, които твърдят, че са мои роднини, мои лели. Нямам други лели, освен тези, които виждате сега. Не им вярвайте!“, апелира той. Лелите на Азис пък споделиха, че често ги молят да правят „лоши неща“, но „не са слуги на Дявола“ и затова отказват. По време на пророкуването с въпроси и коментари се включиха над 1700 потребители на социалната мрежа. Преди няколко дни Азис се зае и със задачата да намери дом на две кученца. Те носят имената Бренда и Мерилин, а той не може да ги гледа, тъй като под покрива си вече обгрижва 10 на брой. Най-оборотният БГ изпълнител в Турция често прибира от улицата изоставени животинки и понякога носи храна за такива в приютите.", "date": "2019.02.13", "title": "Азис врачува във Фейсбук"}
{"url": "https://www.monitor.bg:443/bg/a/view/bsp-s-upreci-kym-mnozinstvoto-za-kratkija-dneven-red-na-ns-157100", "text": "Краткият дневен ред за работата на Народното събрание тази седмица бе повод за упреци от страна на БСП към мнозинството в началото на пленарното заседание. тази седмица в дневния ред са включени общо шест точки, като две от тях ще се разглеждат в четвъртък - поправките в Изборния кодекс и искането на БСП за подмяна на състава на ЦИК, а в петък целият ден ще бъде отделен на парламентарния контрол. Това на практика означа, че за днес депутатите трябва да гласуват само три законопроекта. Социалистът Драгомир Стойнев разкритикува мнозинството, че вече втора седмица дневният ред е изключително кратък и при една стегната работа ще свършат до 10.00 часа. По думите му това е срамно, особено след като опозицията внася закони, а те дори не са гледани в комисии. Според него това означава, че управляващите се срамуват от законопроектите, които влизат, както и че не са компетентни. За БСП пък всичко това означавали, че това Народно събрание и правителство са изчерпани, трябва да се разпусне и да се върви към избори. На свой ред шефката на НС Цвета Караянчева припомни, че опозицията може всяка среда да прави предложения за дневния ред, както и в всяка първа сряда от месеца. Стойнев пък отговори, че те се възползват от тази възможност и внасят закони и е унизително те дори да не се разглеждат в комисията, Иначе депутатите разгледат на второ четене промените в закона за защита от вредното въздействие на химичните вещества и смеси. С тях се ограничава употребата на определени опасни вещества в електричеството и електронното оборудване. Промените в изпълнение на евродиректива, която засяга методологията, а срокът за транспониране е юни 2019-та. Така от 22 юли ограниченията за употреба на определени опасни вещества ще се прилагат за всяко електрическо и електронно оборудване, включително кабели и резервни части за неговия ремонт, което се пуска на пазара. От обхвата се изключват тръбните органи и музикални инструменти, които съдържат олово заради липсата на надеждни заместители.", "date": "2019.02.13", "title": "БСП с упреци към мнозинството за краткия дневен ред на НС"}
{"url": "https://www.monitor.bg:443/bg/a/view/vryshtat-tjaloto-na-arjentinskija-futbolist-sala-v-arjentina-157101", "text": "Тялото на аржентинския футболист Емилиано Сала, който загина при самолетна катастрофа край Нормандските острови в Ла Манша, ще бъде върнато в Аржентина в петък. Това съобщи за АФП кметът на родния му град Прогресо Хулио Мълър. Градоначалникът заяви, че тленните останки на футболиста ще пристигнат късно след обяд и ще бъдат изложени в гимназията близо до централата на футболния клуб, където ще бъде поклонението.   Майката, сестрата и братът на Емилиано Сала вече са пристигнали в град Прогресо.   Тялото на Сала беше открито миналата седмица. Самолетът, в който той пътуваше от Нант за Кардиф, за да се включи в новия си отбор, изчезна на 21 януари. Британските власти формално идентифицираха тялото на футболиста миналата седмица, след което семейството обяви, че може „да започне да скърби за него“.   Тялото на 59-годишния пилот на самолета все още не е намерено.", "date": "2019.02.13", "title": "Връщат тялото на Сала в Аржентина"}
{"url": "https://www.monitor.bg:443/bg/a/view/s-parite-ot-uchenici-kryshkachi-kupuvat-uchebnici-i-materiali-157088", "text": "След като социалните помощи на един ученик бъдат спрени, те отиват директно към училищата и детските градини.  Директорката на ПГ по текстилни и кожени изделия Валентина Димитрова обясни, че при тях средствата от спрените помощи се използват за учебници, тетрадки, химикали и бележници. По този начин се осигуряват всички необходими пособия за безпроблемното осъществяване на учебния процес. В Сливен, както и на повечето места, пък сумата от помощите се използва за допълнителна работа по български език и литература, както и по други общообразователни предмети. Друга от възможностите е организирането на тържества с родителите или съвместни занятия с тях. По този начин те се приобщават към образователния процес и се подобрява връзката между родители, учители и ученици. Средствата могат да се използват и за финансиране на екипите за обход по Механизма за обхват. Друга опция пред директорите на учебните заведения е да назначат и специалисти, които да работят с хлапетата. Ако средствата бъдат правилно разчетени, те могат да сключат договор с Центъра за подкрепа на личностно развитие и да се осигури психолог или с Центъра за специализирана подкрепа да се осигури логопед.", "date": "2019.02.13", "title": "С парите от ученици-кръшкачи купуват учебници и материали"}
{"url": "https://www.monitor.bg:443/bg/a/view/stachka-zatvarja-nebeto-na-belgija-otmenjat-poleti-ot-bylgarija-157098", "text": "Обща стачка в Белгия парализира напълно въздушния транспорт, на забавени обороти са държавната администрация, общественият транспорт, пощите, училищата и болниците, събирането на отпадъците, както и компаниите и търговските центрове, предаде АФП. Двама синдикалисти бяха леко ранени, след като водач на автомобил даде газ срещу стачен пост в Гент. Цялото въздушно пространство на Белгия е затворено, след като авиодиспечерската служба съобщи, че няма да бъдат разрешени никакви заминаващи и пристигащи полети, тъй като не може да се предвиди колко служители ще се явят на работа. Най-големият белгийски авиопревозвач Brussels Airlines също се включва в протеста, като отмени всичките си 222 полета. В изявление на авиокомпанията се казва, че ще бъдат засегнати пътуванията на повече от 16 000 пасажери. От брюкселското летище Завентем - най-оживеният център в страната, заявиха, че е планирало да обработи 591 пътнически и товарни полети и че стачката ще засегне около 60 000 пътници. Правителствените, военните и спешните полети са разрешени. Силно нарушено е разписанието на обществения транспорт, особено в Брюксел, където някои линии са спрени.  Националната компания на белгийските железници Ес Ен Се Бе (SNCB) обяви отмяната или промяна на разписанието на много влакове, но половината композиции се движат поради въведеното минимално обслужване. Международните линии почти не са засегнати, както и движението по автомагистралите. Докерите не натоварват и разтоварват кораби в пристанището на Антверпен. Блокади спряха работата в заводи в цялата страна. Стачката ще се отрази и на срещата на министрите на отбраната от 29-те страни от НАТО в Брюксел, тъй като някои от участниците може да пропуснат началото на заседанията. В металургичните и текстилните предприятия стачната мобилизация е невиждано голяма, според браншовите синдикати. Стачният призив на трите големи профсъюза в страната се отнася до всички сектори, както частни, така и обществени. Синдикатите настояват за увеличение на заплатите, на надбавките и пенсиите, както и по-добри условия в годините преди пенсиониране. Белгийският премиер Шарл Мишел коментира, че преговорите трябва да се подновят до четвъртък и добави, че компаниите са създали 219 000 работни места през последните четири години, благодарение на политиката на правителството. Белгийският централен съвет по икономика, съставен от представители на работниците, работодателите и потребителите, съобщи, че максималното увеличение на заплатите за 2019 и 2020 г. трябва да бъде 0,8%. Кабинетът на Мишел обясни, че с индексирането на заплатите, това означава ефективно увеличение на заплатите до 4,6%. Последната обща стачка в Белгия беше през декември 2014 г.  ", "date": "2019.02.13", "title": "Стачка затваря небето на Белгия, отменят полети от България (ОБНОВЕНА)"}
{"url": "https://www.monitor.bg:443/bg/a/view/kanadka-hvyrli-stol-ot-visok-etaj-na-ojiven-pyten-vyzel-v-toronto-157099", "text": "Полицията в канадския град Торонто е идентифицирала жена, която е хвърлила стол от висок етаж по оживена магистрала. Властите поискаха жената да се предаде, след като видео с опасната шега беше пуснато онлайн и беше гледано повече от 700 000 пъти. Столът е паднал върху една от най-оживените магистрали в Канада, но при инцидента няма пострадали. След като видеото е качено във Фейсбук, то е привлякло вниманието на полицията. „Смятаме, че знаем самоличността й“, заяви говорителят на полицията в Торонто Дейвид Хопкинсън. Той подчерта, че полицията се е свързала директно с нея и я е помолила да се предаде, но заради снежната буря в града се очаква жената да се забави с явяването си в полицията.", "date": "2019.02.13", "title": "Канадка хвърли стол от висок етаж на оживен пътен възел в Торонто (ВИДЕО)"}
{"url": "https://www.monitor.bg:443/bg/a/view/pencho-bre-cheti-za-40-leva-157084", "text": "Родителите на повече от 7600 деца губят всеки месец т.нар. \"детски\" заради това, че децата им не посещават редовно учебните занятия. Някъде около тази цифра вероятно се върти и бройката на учениците, които не ходят на училище въпреки задължителния му характер. Защото сигурно има и такива, които не получават детски надбавки.   За песимистите цифрата на неприсъстващите ученици може да се сравни с половината от общия брой ученици на област като Шуменска. За оптимистите пък липсващите са едва 1.25 на сто от числото на всичките ученици в България.  Че има проблем обаче, трябва да забележат и оптимистите, и песимистите, защото кръгът на децата, които не са в училище и на техните семейства, създава една възпроизвеждаща се прослойка, за която образованието не представлява никаква ценност, поминъкът варира между извършване на дребни престъпления и преживяване от социални помощи. А мнозинството е длъжно да бъде солидарно с бедните и социално слаби без значение как са се озовали в клетото си положение. Училището и образователният процес са една от сферите, в които всички български граждани, като се започне от тези, които са изчели докрай буквара и могат да събират и умножават до 10, имат познания и самочувствие да коментират. В контекста на отсъстващите деца най-лесно е да се стовари вината върху образователната структура с твърдението, че даскалото не е куул (cool, англ. - готин), учителите не са добри мениджъри на класа си, а учебният материал е несъобразен. Греда, защото тия, на които децата им не влизат в часове, нито знаят по какъв материал учат отрочетата им, нито познават техните учители, а може и даскалото да не знаят къде е. 40 лева, толкова май са детските добавки, или по-точно тяхното отнемане, не е никакъв материален фактор, който би могъл да задържи децата в училище или да накара родителите им да ги пращат в клас. Ако ставаше със спиране на детските, сега нямаше да пишем по темата. В продължение на близо десетилетие мантрата на развитието е т.нар. деинституционализация на детската грижа, мантра, прилагана основно по отношение на грижите за деца без родители или с увреждания. Да, за тези деца беше постигнато подобряване на средата, в която растат, с настаняването в приемни семейства, като приемните родители много често имат по-високи доходи от биологичните в \"здрави семейства\".  Има обаче още една сива зона на семействата, които не могат да се справят - финансово, възпитателно, битово, с отглеждането на своите деца. И с риск да звучи \"политически некоректно\" в тези случаи, поне аз така мисля, е нужна институционализация на грижата за деца в риск или затруднено положение. Дали това ще бъдат училища със седмични интернати и добър персонал, дали ще бъдат социални работници, които няма да са в офис в далечен квартал, а ще прекарват по няколко часа с ученици в писане на домашни и учене на уроци - има експерти да се произнесат.  Имитацията на загриженост, изразяваща се в спирането на месечните детски добавки, няма да донесе резултат, а ще ни пренесе в ситуацията от стихчето на дядо Петко Славейков \"Пенчо, бре, чети!\". Ще прескоча първите два куплета и ще завърша с финалния: „Време се мина, Пенчо порасна, иска да яде, няма откъде...“", "date": "2019.02.13", "title": "Пенчо, бре, чети... за 40 лева"}
{"url": "https://www.monitor.bg:443/bg/a/view/deca-ot-520-semejstva-vyv-varnensko-neredovni-na-uchilishte-157086", "text": "Социалните служби във Варна са спрели детските надбавки и семейните помощи на 520 семейства в областта заради нередовно посещение на учебните занятия от общо 563 деца.  Справката е направена за времето от началото на настоящата учебна година до края на януари и е за повече от 5 отсъствия за месец, уточни шефката на дирекция „Социално подпомагане“ във Варна, Адриана Григорова. Според нея спирането на детските надбавки и семейните помощи е най-ефективният механизъм, с който родителите се ангажират да се грижат за редовното посещение на училище от децата си. ", "date": "2019.02.13", "title": "Деца от 520 семейства във Варненско нередовни на училище"}
{"url": "https://www.monitor.bg:443/bg/a/view/bmw-serija-7-otvori-ogromni-nozdri-157091", "text": "Германската компания BMW ще покаже на автосалона в Женева обновения си флагман Серия 7, с който поставя категорични акценти за самоуверено присъствие, още по-фина елегантност, както и иновативни технологии по отношение на управлението, асистиращите системи и свързаността. Фейслифтът на BMW Серия 7 се отличава с 40% по-големи бъбреци, зад които са скрити отворите за охлаждане на двигателя. Дизайнът на обновения баварски флагман изостря профила на луксозния седан с оформените по нов начин тесни и прецизни фарове с адаптивна LED технология, част от серийното оборудване. Опционално се предлагат лазерни светлини със селективен лъч. Предната броня също е претърпяла известни промени и вече е с големи бленди и хромирани рамки. Така предната част е с по-висок с 50 мм ръб. Капакът на двигателя е оформен по нов начин, а емблемата на BMW е пораснала. Предлагат се и нови лакови покрития за каросерията. Профилът на колата е преоформен с нови вертикални въздушни отвори за оптимално обтичане на арките на калниците. Отзад има по-тесни с 35 мм триизмерно моделирани светлини с LED технология. Под хромираната лайстна има свързана с дневните светлини лента и по-широки отвори на изпускателната система. В интериора на обновеното BMW Серия 7 правят впечатление оформеният по нов начин волан със структурирани полета за управление на асистиращите системи. Като опция се предлага озвучителна система Bower & Wilkins Diamond 3D Surround Sound. Развлекателната система е от последно поколение като за задните места се предлагат два сензорни дисплея с диагонал 10 инча. Тапицерията на салона е с ексклузивна кожена тапицерия Nappa с разширен обхват на декоративни шевове, има и нови интериорни лайстни. Страничните прозорци са от пакетно стъкло с увеличена до 5,1 мм дебелина за повишен акустичен комфорт. За тази цел е подобрена акустичната изолация на арките на задните калници. Двигателната гама на фейслифта на BMW Серия 7 е претърпяла всеобхватна модернизация и цялата палитра от двигатели, включително Plug-in хибридно задвижване от най-ново поколение. Всички варианти на двигателите отговарят на нормата за вредни емисии Euro 6d-TEMP. Най-големият V-образен 12-цилиндров двигател на BMW M760Li xDrive вече е оборудван с бензинов филтър за твърди частици. Новият V8-цилиндров мотор при BMW 750i xDrive е с увеличена с 80 к.с. максимална мощност до 530 к.с. Предлагат се и три дизелови двигателя с мощност от 265 к.с. до 400 к.с. Plug-in хибридните модели на новото BMW Серия 7 вече се оборудват с адаптиран специфично за модела редови 6-цилиндров бензинов двигател и модернизирана високоволтова батерия. Системната мощност в режим Sport е повишена до 394 к.с. Електрическият пробег е удължен до 50 и 58 километра. Благодарение на високотехнологичното серийно адаптивно въздушно окачване на предната и задната ос е постигнат уникален баланс между луксозен комфорт на возене и типичната за BMW динамика на управлението. Като опция се предлага интегрално активно кормилно управление с активна стабилизация срещу наклоняване. Топмоделът BMW M760Li xDrive и Plug-in хибридните модели са със специфични за тях настройки на окачването. Новото BMW Серия 7 предлага и уникално разнообразие от асистиращи системи като асистент за шофиране с активно завиване и водене в лентата, асистент за паркиране, включен в серийното оборудване, както и вече активен асистент за движение на заден ход.", "date": "2019.02.13", "title": "BMW Серия 7 отвори огромни ноздри"}
{"url": "https://www.monitor.bg:443/bg/a/view/uefa-misteriozno-smeni-sydijata-za-ajaks-real-v-shampionskata-liga-157049", "text": "УЕФА мистериозно смени главния съдия на първия осминафинален мач от Шампионската лига между „Аякс“ и „Реал“ (Мадрид), което предизвика множество съмнения за честността на двубоя. Първоначално срещата трябваше да бъде ръководена от поляка Шимон Марчиняк, но в последствие той беше заменен от словенеца Дамир Скомина, а негови помощници ще бъдат сънародниците му Юре Прапротник и Роберт Вукан. Марчиняк все пак ще обслужва мача като арбитър на системата за видеоповторения (ВАР). От УЕФА не дадоха обяснение за рокадата, а това допълнително увеличи напрежението. Добрата новина за „Реал“ е, че контузеният нападател Карим Бензема е в групата за мача и ще може да бъде използван. Френският голаджия пропусна последното занимание заради болки във врата, но според испанските медии ще е на линия. Извън сметките са Иско, Маркос Йоренте и Люка Зидан, които са контузени. На пресконференцията преди двубоя пък левият защитник Марсело разкри нещо много любопитно „от кухнята“ на „Реал“. Оказа се, че звездата Гарет Бейл е измъчван от езикова бариера. За шестте си години в мадридския колос уелсецът така и не научил испански и заради това бил изолиран в съблекалнята. „Малко ми е самотно, защото бях приятел с Кристиано Роналдо и Кико Касия, но те напуснаха. Сега до мен в съблекалнята е Гарет Бейл, но той изобщо не говори испански и трябва да си комуникираме само с жестове“, разкри Марсело. В другия мач от вечерта „Тотнъм“ приема „Борусия“ (Дортмунд) на „Уембли“. Домакините ще са без голямата си звезда Хари Кейн, който продължава да лекува травма. Германците също имат проблем в атака, тъй като няма да могат да разчитат на голаджията си Пако Алкасер. На негово място ще играе Марио Гьотце. 22 ч. Аякс – Реал (М) (пряко по bTV Action) 22 ч. Тотнъм – Борусия (Д) (пряко по Ring.BG)", "date": "2019.02.13", "title": "УЕФА смени съдията за „Аякс“ - „Реал“ в Шампионската лига"}
{"url": "https://www.monitor.bg:443/bg/a/view/brekzit-rodi-400-novi-britanski-firmi-u-nas-157081", "text": "За последните 3 години след референдума за излизане на Великобритания от ЕС в България са се регистрирали 400 нови фирми с британско участие. У нac сега има 16 452 ĸoмпaнии c дялове на граждани и фирми на Острова, през 2016 г. са били 14 050, a зa пocлeднoтo дeceтилeтиe бpoят им ce e yвeличил c 24% пpи 13 235 дpyжecтвa пpeз 2008 г., сочи доклад на “Кофас България“. \"Pъcтът нa тexния бpoй мoжe дa ce oбяcни и c имoтния бyм пpeди гoдини, ĸaтo peдицa дpyжecтвa бяxa peгиcтpиpaни в cтpaнaтa зapaди зaвишeния интepec нa бpитaнци към жилищa в Бългapия\", oбяcни управителят на компанията Милена Bидeнoвa. Дaли cъщecтвyвa oт бългapcĸия пaзap зapaди Бpeĸзит, Bидeнoвa ĸoмeнтиpa, чe oчaĸвa oбpaтнaтa тeндeнция. Ако не се стигне до споразумение с Великобритания и докато не бъдат договорени търговските отношения, бизнесът с островната държава ще бъде на общо основание по отношение на митата, както със страни като Китай, САЩ и други, за които няма договори. Обединеното Кралство като развита икономика няма как да попадне в списъка на страните, за които ЕС прилага намалени или почти нулеви мита за внос на стоки, коментираха пред „Монитор“ от БТПП. От друга страна, България ще се наложи да уреди двустранно отношенията си с Обединеното кралство, в случай че не се постигне общ подход в рамките на ЕС за различни сфери - данъчното облагане, лекарствените продукти, транспорта, ИТ, спазването на регламента за личните данни и много други регулативни режими. \"Oт тъpгoвcĸa глeднa тoчĸa ceгa e вaжнo дaли щe бъдaт въвeдeни митa зa Beлиĸoбpитaния oт cтpaнa нa EC. Oчaĸвaниятa ми ca пo-cĸopo бpoят нa фиpмитe дa пpoдължи дa pacтe, a нe дa нaмaлявa\", смята Bидeнoвa. На същото мнение са и експертите от БТПП - броят на затруднените фирми ще е много по-малко от други страни на ЕС, въпреки че Брекзит без сделка ще затрудни търговският обмен. За 10 години дo 10,176 млрд. лeвa ĸъм 2017 г. Общият eĸcпopт нa бългapcĸи cтoĸи и ycлyги зa Oбeдинeнoтo ĸpaлcтвo ocтaвa oтнocитeлнo мaлъĸ - c дял oт 2,4%. Bнocът e едва 1,6%. Износът ни дocтигa 1,135 млрд. лв., a внocът - 769,6 млн. лв., cпopeд изчиcлeниятa нa НСИ зa първите десет месеца на 2018 г. Haлицe e пoлoжитeлeн тъpгoвcĸи бaлaнc в paзмep нa 338 млн. лeвa, като той расте с 22% cпpямo пpeдxoднaтa гoдинa. Съгласно проучването Eurochambres economic survey, организирано от търговските палати в Европа в края на 2018 г., Brexit се очаква да е най-сериозното предизвикателство в страни като Ирландия, Малта, Кипър, Полша и Италия, докато в България само 1% от фирмите определят Brexit сред трите най-сериозни пречки за бизнеса им през 2019 г. 5100 българи ще останат без работа, в случай че Великобритания излезе от ЕС без споразумение или т.нар. твърд Brexit. От тях 1700 са наети директно от британски компании, а други 3400 си партнират индиректно с фирми от Острова. Това е установило проучване на Института за икономически изследвания в германския град Хале (IWH). Твърд Brexit ще засегне негативно най-много работници от Германия, Китай и Франция. Най-малко граждани ще бъдат засегнати от Австрия и Естония. Германската автомобилната индустрия, която е с най-голям дял от износа на най-голямата европейска икономика, би пострадала най-тежко от твърд Brexit.", "date": "2019.02.13", "title": "Брекзит роди 400 нови британски фирми у нас"}
{"url": "https://www.monitor.bg:443/bg/a/view/milka-vasileva-pri-napadenie-nad-medik-obshtestvenopolezen-trud-157079", "text": "Общинските болници не бива да са търговски дружества, казва в интервю за \"Монитор\" председателят на Асоциацията на професионалистите по здравни грижи - Истината е, че бяхме притеснени от нарастващата агресия спрямо екипите на спешните медици. Особено през последните дни имаше няколко последователни случая на насилие над лекари. Това е една изключително тревожна тенденция. Поради тази причина решихме да започнем дискусия, да ангажираме обществото и институциите, за да обясним какво всъщност е спешен медик, какво хората трябва да очакват от него. Също така искаме да разясним и разликата между спешен и неотложен случай, да ограмотим хората какво трябва да очакват от спешната помощ, какво да бъде тяхното поведение спрямо медиците, които идват на адрес, за да им окажат помощ. Разбира се, трябва да бъдат обучени и самите медицински екипи как да се предпазват и да знаят как да не попадат в конфликт с пациентите.   - Може би едно такова поведение има много обяснения поради факта, че пациентите са притеснени за състоянието на близките си. Искат едва ли не линейката да пристигне за минута, което не е възможно да се случи. На всички е ясен проблемът с недостига на екипи в цялата страна. Затова казвам, че е важно хората да знаят какво трябва да очакват от спешната помощ. Всички си спомняме за случая от преди няколко дни, при който заради фалшив сигнал за дете в кома бяха вдигнати по тревога два екипа на Спешна помощ в Смолянско по време на бедственото положение. Лекарите се отзовават на повикването при извънредно тежки условия, но след това става ясно, че са били подведени. Нека хората да разберат, че когато наберат телефон 112, трябва да има наистина защо. Не бива само защото са неосигурени, да целят помощ на всяка цена. Затова искаме да отправим призив, който бе приет и по време на дискусията, и да обърнем внимание на проблема, да говорим честно за него, да подготвим информационни материали, така се надявам хората да осмислят своите действия. Вярно е, че има промяна в Наказателния кодекс, има известни осъдителни присъди. Наскоро например пациентката в Горна Оряховица, която удари фелдшерка, бе осъдена да плати 1000 лева, но явно тези санкции не са достатъчни. - Ние предложихме да се узакони полагането на общественополезен труд в съответното населено място, от което е агресивният пациент. Смятаме, че това ще има по-голяма възпитателна функция от глобата. - Не, за момента нямам такава информация. Това е наше предложение. - По данни на Министерството на здравеопазването за 2015-2017 година има 100 регистрирани случая, но всъщност са повече. Голяма част от колегите не подават сигнали, когато няма телесно увреждане. - Паникбутоните и видеонаблюдението са част от решението и трябва да ги има. Очакваме реалните промени в спешната помощ да се случат. Нещата не са лесни и не стават толкова бързо, колкото на нас ни се иска. Естествено, необходими са ремонти и нови центрове за спешна помощ. Медиците трябва да работят в по-добри условия, в оборудвани линейки, за да имат спокойствието и сигурността, за да извършват това, за което са учили. Трябва да привлечем особено млади хора към професията. - Би могло да се каже и така. Но всъщност огромният проблем е недостатъчно добрата организация в цялата Спешна помощ. Има много какво да се направи, за да бъдат подобрени условията. - Парамедиците са специфични професионалисти в сектора, чиято роля е да окажат бърза помощ при катастрофа, природни бедствия по точно определени протоколи и да откарат възможно най-бързо пациента до лечебно заведение, където да им бъде оказана квалифицирана помощ. Имам информация, че следващата учебна година ще бъдат предложени обучения на парамедици в медицинските колежи за степен бакалавър. Това означава, че ще са добре подготвени.  - Има лекари, които специализират спешна медицина, но не бих казал, че са достатъчни. А средната възраст на професионалистите по здравни грижи е 55 години, като 30% от тях са в пенсионна възраст, а 16% ще се пенсионират през следващите 5 години. Само 0,7% са под 30 години. - Ние сме упоменали необходимите мерки в декларации, отправени са и към министерството. Искаме да се осигури достойна заплата, добри условия на труд, добри възможности за професионално израстване. Това са важните неща. - Една от мерките беше да има подписан нов колективен трудов договор с по-висока стартова заплата и действително разликата е с 200 лева в сравнение с 2016 година. Поради спецификата на структурата на здравеопазването лечебните заведения имат различна собственост и поради търговския им характер колективен трудов договор не се включва навсякъде. Всъщност това не се спазва и затова колегите са със значително по-ниски заплати. Всички са наясно с проблема с общинските болници, в които заплатите са почти на минималното. - Всъщност публична тайна е, че почти всички акушерки и медицински сестри работят на по две места. - Не почти, а всички. Налага се, за да си осигурят средства за някакъв нормален живот. Но това влияе отрицателно върху здравето им. - Естествено, че има. И това е голям проблем. - Сестрите са около 25 000, като 3500 са в пенсионна възраст. Акушерките са около 3800. - Не, има европейска директива, в която са определени правата на всеки. Това са две различни независимо една от друга професии. След като България стана член на Европейския съюз, тази директива важи и за нас и за да упражняваш съответната професия, трябва да имаш диплома за това. Няма как, ако имаш диплома за медицинска сестра, да работиш като акушерка.  - Това е изключително сложна тема и няма как да отговоря с няколко изречения. Обществото знае, че имаше предложени два модела за финансиране на здравеопазването, беше създадена работна група и може би в края на март се очаква становището на министерството. Естествено е да се интересуваме от финансирането, смятаме, че общинските болници не бива да са търговски дружества. Стигаме до начините за определянето на заплатите на професионалистите по здравни грижи, вътрешните правила за работа на лечебните заведения, стандарти. Така че проблемите са много, но ми се струва, че този екип на министерството прави стъпки в тази посока. Някак си в спешен порядък се решават доста неща, има желание за промяна. - Ние сме си поставили амбициозната цел инициативата да не остане само като добро пожелание, а да проведем дискусии с регионалните ни колеги и това да стане в рамките поне на една година. В същото време работим в партньорство с Българския лекарски съюз от 2017 година, когато те започнаха подобна кампания. Скоро ще има нова тяхна инициатива. Опитваме се всички да огледаме проблемите и да направим най-доброто хората да работят спокойно и уверено. Родена е в Русе Завършва Медицинския колеж „И.П. Павлов” От 1980 г. работи като медицинска сестра в извънболничната помощ Има допълнителни специализации През януари 2011 г. е избрана за председател на Българската асоциация на професионалистите по здравни грижи, а преди две години е преизбрана на поста Тя е сред основателите на организацията и работи активно за нея от 1993 г.    ", "date": "2019.02.13", "title": "Милка Василева: При нападение над медик - общественополезен труд"}
{"url": "https://www.monitor.bg:443/bg/a/view/v-sofija-e-registriran-sluchaj-na-morbili-157102", "text": "Има доказан случай на морбили в София на 37-годишна жена, която е настанена в Инфекциозна болница. Това съобщи пред БНТ зам.-директорът на Националния център по заразни и паразитни заболявания д-р Тодор Кантарджиев. Той изтъкна, че случаите на морбили в цяла Европа и на Балканите се увеличават заради липсата на ваксинации и сезонните работници от страни като Украйна. В България нивото на ваксинации остава високо, така че засега страната ни успява да избегне тази тенденция, но д-р Кантарджиев призова да не се пътува с деца под имунизационната възраст от 13 месеца в рисковите от морбили страни, а хората, които не са карали болестта и са били в чужбина, да избягват контакт с деца в първите няколко дни след завръщането си.   като се взимат мерки като недопускане на неимунизирани деца, заяви д-р Кантарджиев.   Случаите на морбили в Европа са нараснали десетки пъти заради липсата на имунизации. Най-много са случаите в Украйна - 36 000 души. Здравните власти в България трябва да изискват имунизационен паспорт на сезонните работници от там или да ги имунизират, призова д-р Кантарджиев. \"5500 в Сърбия, в Румъния броят намаля - по-миналата година бяха 10 000, сега са само 1500. 2500 са болните миналата година в Гърция\", обобщи специалистът.   Не бива да се посещават тези страни с деца, които са под 13 месеца, когато се поставя първата ваксина, изтъкна д-р Кантарджиев. Той подчерта, че младежите, които не са боледували от морбили и са били в чужбина, е редно да избягват контакт с малки деца в първите няколко дни след завръщането си в България. По думите му, ако посещаваме рискови страни, е редно да избягваме големи групи деца.  Има доказан случай за морбили в София на 37-годишна жена, съобщи д-р Кантарджиев. Тя се е лекувала в частна болница, но след това е била изпратена в Инфекциозна болница.   Рискова е възрастовата група от 25-40 години с изпуснати имунизации. Имунизациите срещу морбили са две - на 13-месечна възраст и на 13-годишна. Проверка дали сме имунизирани може да се направи с проверка за наличие на антитела, изтъкна д-р Кантарджиев. Държавата трябва да предприеме строги мерки срещу фалшиви или липсващи ваксини, призова д-р Кантарджиев. Така се рискува здравето и на останалите, допълни той. Ваксината е жива, заради което носи определени рискове, но именно заради това първата ваксина се поставя на 13-месечна възраст, обясни той.", "date": "2019.02.13", "title": "В София е регистриран случай на морбили"}
{"url": "https://www.monitor.bg:443/bg/a/view/robot-shte-proverjava-radiacijata-vyv-fukushima-157097", "text": "Робот ще се опита да провери радиоактивното гориво в японската АЕЦ „Фукушима“ в рамките на сложната операция по преодоляване на последствията от ядрената авария през 2011 г. Целта на проверката е преценка на статуса на ядреното гориво, включително и дали то е достатъчно стабилно за да бъде преместено или ще започне да се рони при контакт. „Операцията започна в 7.00 ч. сутринта местно време и ще продължи около 5 часа. До момента няма проблеми с нея“, заяви говорител на оператора TEPCO за АФП. Операцията се извършва във втори реактор, един от трите, които се стопиха след силното земетресение и последвалото цунами през март 2011 г. Роботи вече успяха да влязат в реактора, което позволи на експертите да оценят визуално ситуацията, но днешният тест ще бъде първият за преценка на стабилността на радиоактивния материал. Премахването му се смята за най-трудната част от операцията по преодоляване на бедствието - най-сериозната ядрена авария след тази в Чернобил. Очаква се премахването на горивото да започне най-рано през 2021 г., а ТЕРСО има да реша голям брой други проблеми, включително какво да направи с големите количества радиоактивна вода, намираща се в контейнерите в АЕЦ-а.  При земетресението и цунамито през март 2011 г. загинаха 18 000 души. Стотици хиляди бяха евакуирани заради опасността от радиация. Японските власти полагат усилия да възстановят района, който се намира на около 240 км северно от Токио, въпреки че местата в непосредствена близост до АЕЦ-а остават необитаеми заради радиацията.", "date": "2019.02.13", "title": "Робот ще проверява радиацията във Фукушима"}
{"url": "https://www.monitor.bg:443/bg/a/view/es-i-sa-sht-gotvjat-novi-sankcii-sreshtu-rusija-157096", "text": "EС и САЩ обмислят нови санкции срещу Русия след задържането на 24-ма украински моряци край бреговете на Крим, пишат днес британски медии като се позовават на свои източници. Според тях, разговорите са на ниво работни групи, а мерките ще бъдат насочени срещу отговорните за инцидента в Керченския пролив. Очаква се външните министри от 28-те държави-членки на ЕС да обсъдят въпроса като част от по-широкия дебат за ситуацията в Украйна по време на срещата си в Брюксел в понеделник. Финалното решение за разширяването на санкциите ще бъде взето в следващите седмици, е допълнил източникът. Западните държави се опасяват, че отговорът им на руските действия в Азовско море е слаб, което позволява все по-големи нарушения на международното морско право да остават ненаказани. Ако не бъдат взети мерки, има риск Русия да продължи да нарушава корабоплаването, са казали източниците, смятат западните държави. Първоначално някои страни от ЕС са се надявали, че задържането на украинските моряци и кораба им ще бъде решено по дипломатически път с Кремъл. Няма обаче индикации, че Москва планира да ги освободи, нито че има желание да деескалира напрежението по темата.", "date": "2019.02.13", "title": "ЕС и САЩ готвят нови санкции срещу Русия"}
