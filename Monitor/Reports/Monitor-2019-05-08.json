{"url": "https://www.monitor.bg/bg/a/view/kak-se-pomaga-na-postradal-pri-pyten-incident-video-164649", "text": "Часовете за първа помощ в шофьорските курсове са само 8. Ето защо по-честото припомняне на основните правила за помощ на пътя винаги е полезно. Обучителят по първа долекарска помощ към Български червен кръст Анна Дамянлиева  показа днес нагледно как се извършва помощ на пострадал на пътя. Вижте повече във видеото:", "date": "2019.05.08", "title": "Как се помага на пострадал при пътен инцидент (ВИДЕО)"}
{"url": "https://www.monitor.bg/bg/a/view/karanikolov-bg-iznosyt-za-kitaj-se-e-uvelichil-desetokratno-164648", "text": "Българският износ за Китай през последните години се е увеличил десетократно, като през 2018 г. е достигнал рекордно високо ниво на износа ни от близо 882 млн. долара. Двустранната търговия през 2018 г. стига стойности от близо 2,4 млрд. долара, като отбеляза ръст от близо 22% спрямо 2017 г. Добрите резултати между двете държави са били отчетени по време на първата среща между икономическият министър и встъпилият в длъжност посланик на Китай у нас Н.Пр. Дун Сяодзун. „2018 година беше изключително важна в развитието на двустранните отношения с Китай.  Реализирахме много значими събития, като  Първото издание на Китайския международен панаир за вносни стоки през ноември в Шанхай и посещението на Ли Къцян в България – първа визита на китайски премиер от 18 години насам, съчетано с провеждането на 7-та Среща на правителствените ръководители на Инициативата „16+1“. С тези думи Караниколов е приветствал новия китайски посланик. По време на срещата министърът е дал заявка за задълбочаване на двустранните взаимоотношения между двете страни, като подчерта, че за България инициативата „16+1“ е важен механизъм за стимулиране на търговско-икономическите връзки с Китай и ще продължим активно да участваме във всичките й формати. Китайският посланик и икономическият министър са обсъдили още предстоящото Експо за търговия и инвестиции Китай - Централна и Източна Европа в гр. Нинбо, както и Второто издание на Китайския международен панаир за вносни стоки в Шанхай.", "date": "2019.05.08", "title": "Караниколов: БГ износът за Китай се е увеличил десетократно"}
{"url": "https://www.monitor.bg/bg/a/view/prohladen-i-dyjdoven-shte-byde-tozi-chetvyrtyk-164647", "text": "Сутринта ще бъде хладна, с минимални температури между 3 и 8 градуса, по Черноморието - между 9 и 11 градуса.   През деня от запад облачността отново ще се увеличава, отначало висока и средна, но до вечерта ще се уплътни и на места в западната половина от страната ще превали дъжд. Вятърът ще се обърне от юг-югозапад, ще е слаб, в източните райони - до умерен. Дневните температури слабо ще се повишат, максималните ще са между 17 и 22 градуса. По Черноморието ще има разкъсана, предимно висока и средна облачност. Ще духа слаб до умерен юг-югоизточен вятър. Максималните температури ще са в интервала 15-19 градуса. Температурата на морската вода е 11-14 градуса. Вълнението на морето ще бъде около 2 бала. Привечер ще се усилва. Над планините ще има значителна облачност. Ще има превалявания от дъжд, а над 1800 м - от сняг, в масивите от западната половина на страната. Вятърът ще се обърне от югозапад и ще е до умерен. Температурите ще се повишат; максималната на височина 1200 метра ще бъде около 10 градуса, на 2000 метра - около 4 градуса. В петък превалявания ще има главно в източната половина от страната, където са възможни локални интензивни валежи, придружени с гръмотевици. Вятърът ще се обърне от северозапад, ще се повишат сутрешните температури. В събота ще има повече слънчеви часове, ще се затопли. Краткотрайни превалявания са възможни в крайните източни райони и в планините.", "date": "2019.05.08", "title": "Прохладен и дъждовен ще бъде този четвъртък"}
{"url": "https://www.monitor.bg:443/bg/a/view/cjal-klas-gine-po-ulicite-vsjaka-godina-obzor-164626", "text": "Около 30 деца годишно умират на пътя. Невръстните гинат основно в колата при катастрофи и биват убивани от собствените си родители, показва черната статистика. Въпреки че се отчита намаляване на броя загинали на пътя, броят на загиналите деца продължава да бъде константа на фона на демографската криза. Затова тази година кампанията за безопасност акцентира отново върху отговорното превозване на деца в автомобилите, обяви председателят на Асоциацията на пострадалите при катастрофи Владимир Тодоров. Водеща за смъртността на лицата от 5 до 29 г. в световен мащаб са катастрофите, подкрепи с конкретна цифра кампанията Скендер Сила, представител на Световната здравна организация в България. За безопасността на децата в автомобилите отговорност имат възрастните. Заедно с образователното министерство в обяви Малина Крумова, председател на Държавната агенция \"Безопасност на движението по пътищата\". В Европа всеки час трима души умират при ПТП, повече от 25 000 души всяка година, независимо, че Европейския съюз е един от лидерите по безопасност на пътя. България е на второ място по смъртност в Европа за 2018 г. Началникът на отдел \"Пътна полиция\" Росен Рапчев изтъкна въпреки лошата статистика, че у нас има значително намаление на катастрофите през миналата година в сравнение с 2017 г. Регистрирани са 6684 тежки произшествия, при които са загинали 611 и са ранени 8566, от които 6478 леко и 1988 тежко. За първите четири месеца на 2019 г. също се отчита намаление на трите показателя. До момента са настъпили 1838 катастрофи, което е със 178 по-малко в сравнение със същия период на 2018 г. Загиналите са 153 души, а ранените - 2338. Само през април са загинали 33 души, като смъртта на 10 от тях е била заради блъскане в крайпътно съоръжение. По тази причина той бе категоричен, че пътищата трябва да се обезопасят, въпреки че основната причина за ПТП-та остава несъобразената скорост. Сред основните причини за черната статистика Крумова посочи липсата на взаимодействие между отговорните институции, тенденцията за прехвърляне на отговорности, липсата на регулация и най-вече - на системен анализ на базата на обективни данни. Крумова подчерта, че именно тези пропуски са довели до създаването на новата агенция. Ние не искаме да сме просто още една административна структура, категорична бе тя. Крумова заяви, че в момента агенцията изготвя цялостен одит на шосетата за безопасност, след който ще бъдат предложени комплексни мерки. Според нея не е важен размерът на санкциите, а ефективността на контрола.", "date": "2019.05.08", "title": "Цял клас гине по улиците всяка година (ОБЗОР)"}
{"url": "https://www.monitor.bg:443/bg/a/view/genetichna-mutacija-predizvikva-rak-na-jajchnicite-164642", "text": "Генетична мутация е една от водещите причини за отключване на рак на яйчниците, съобщиха лекари – онколози, по време на семинар, който се проведе в София по повод на Световния ден за борба с рака на яйчниците. Става въпрос за BRCA гените, които присъстват в човешкото тяло и участват в поправянето на нарушения в структурата на ДНК. Така те пазят нашите клетки здрави. В някои случаи е възможно те да се променят, т.е. получава се мутация. Тези мутации в BRCA гените могат да са наследствени или да са възникнали спонтанно. При такова състояние организмът не може да се справи с поправянето на повредената ДНК, което води до повишаване на риска за развитие на рак на яйчниците и дори рак на гърдата. Затова да се правят не само чести профилактични прегледи, но и да се проверява лабораторно статусът на въпросните гени. Това е възможно с високотехнологични изследвания, но към момента те не се поемат от НЗОК и остават за сметка на пациентките. „Между 50-75% от фамилните случаи на рак на яйчниците се дължат на мутации в BRCA гените, обясни проф. Радка Кънева от Центъра по молекулна медицина при Медицинския университет в София. - Затова скринингът се превръща във важна част от клиничната практика и позволява да се проведе профилактика, ранна диагностика, прогноза и лечение на рака на гърдата и яйчниците“, допълни тя. Проф. Кънева обясни, че критерии за насочване за генетично изследване при фамилен рак на гърда и яйчници са наличие на една или повече жени в рода, заболели преди 45-годишна възраст, ранно начало на болестта преди 50 години и фамилна история за други онкологични заболявания, като простата, панкреас, меланом. Всяка година в световен мащаб се Това е шестият по честота карцином сред жените в Европа. Континентът е с най-висок брой на нови случаи на овариален карцином, както още се нарича този вид рак, в света. Най-висока честота на заболяването се отчита сред източните и северните страни в Европа, а най-ниска в южноевропейските страни. Към момента науката все още няма обяснение на този факт, но се предполага, че една от причините е нездравословният начин на живот на Стария континент. В България всяка година се диагностицират около 800 жени, като около 421 от тях губят борбата със заболяването. Като причините за рака на яйчниците, освен наличието на генни мутации, могат да са още затлъстяване и повишен прием на мазнини, фамилна обремененост, ранна първа менструация и късна менопауза, липса на раждане, ендометриоза или овариални кисти, както и дългогодишна употреба на хормонозаместителна терапия. „Ранните симптоми на рака на яйчниците често липсват, поради което заболяването се диагностицира в напреднал стадий, когато шансовете за лечение са по-малко. В България в такъв етап на болестта се откриват в 64% от случаите. Това каза д-р Росица Кръстева, специалист по медицинска онкология и председател на Клуб „Млад онколог“. - За ранното диагностициране на заболяването е необходимо да се провеждат редовно профилактични гинекологични прегледи, да се води здравословен начин на живот и да се търси консултация с лекар при наличие на ранни симптоми или фамилна обремененост,“ подчерта тя. Независимо че ранни симптоми при рака на яйчниците няма, когато карциномът се развие и напредне, има известни признаци, по които жената може да се досети, че нещо се случва в нейния организъм. Често пъти те са същите като други, по-малко сериозни състояния, като синдром на раздразнените черва или предменструален синдром. За наличието на образувание могат да говорят необяснимо подуване на корема, болки в корема или гърба, загуба на апетит или чувство за бързо засищане, промени в тоалетните навици, необяснима загуба или наддаване на тегло, лошо храносмилане или киселини и честа умора. Ако някои от тези симптоми са необичайни за вас и продължават по-дълго време, важно е да се консултирате с вашия гинеколог, съветват специалистите. Ракът на яйчниците се среща рядко при жени под 40-годишна възраст. Диагностиката се извършва чрез взимане и изследване на цитонамазка.", "date": "2019.05.08", "title": "Генетична мутация предизвиква рак на яйчниците "}
{"url": "https://www.monitor.bg:443/bg/a/view/60-000-chetvyrtoklasnici-na-minimatura-po-bylgarski-164630", "text": "Близо 60 000 четвъртокласници трябва да се явят на миниматура по български език и литература утре. Всяко пето или 12 000 от хлапетата, които ще положат национално външно оценяване са от столицата, обясниха за „Монитор“ от Министерството на образованието и науката. По време на изпита малчуганите ще трябва да изслушат текст, а след това да го запишат под диктовка. След това ще трябва да прочетат кратък текст и да отговорят на 11 въпроса към него. Националното външно оценяване не е задължително за учениците и не влияе за успешното завършване на 4-и клас. Резултатите от националните външни оценявания по всеки от предметите се измерват в точки. Максималният брой, който могат да изкарат учениците, е 20. Отличната оценка започва от 17 точки. За да минат границата на слаба оценка, четвъртокласниците трябва да изкарат поне 7 точки. С точките от изпита по математика четвъртокласниците могат да кандидатстват в профилираните гимназии с профил “Математически” и “Природни науки”. Директорът на столичното 51 СУ „Елисавета Багряна“ Асен Александров обясни, че тестът и резултатите от него не са плашещи за малчуганите. „Децата не се притесняват от националното външно оценяване, то вече стана стандартно. Това е само една от многото оценки, които те получават в училище“, заяви той. Според него понякога родителските, учителските и директорските амбиции всяват излишно напрежение. „Едно изпитване не може да е стрес. Все пак децата от първи до четвърти клас нямат оценки и все един път трябва да видим какво са научили“, каза още директорът на школото. Малката матура по математика е в петък, а във вторник и четвъртък следващата седмица ще са съответно тестовете по човекът и обществото и човекът и природата.", "date": "2019.05.08", "title": "60 000 четвъртокласници на миниматура по български"}
{"url": "https://www.monitor.bg:443/bg/a/view/izhvyrlihme-2000-tona-drehi-temata-164644", "text": "Близо 2000 тона стари дрехи събра Българският червен кръст в специалните контейнери на организацията за по-малко от четири години. Това съобщиха за „Монитор“ от червенокръстката организация. Отделно само за два месеца София събра 79 тона вехти облекла в специални контейнери на общината. Дрехите се рециклират и използват повторно, или се даряват на нуждаещите се. През 2016 година, когато кампанията на БЧК стартира, хората са предоставили 313 440 кг текстил, за 2017-а - 534 380 кг, за 2018 – а - 994 055 кг, а от началото на годината до сега 150 000 кг, поясни говорителят на БЧК Екатерина Борисова. Инициативата за разделно събиране на текстилни изделия се осъществява съвместно с организацията \"Хюманита\", допълни Борисова. 92 са контейнерите на БЧК в общо четири града на страната. От тях 60 броя са разположени в София, 18 в Пловдив, 12 във Варна и 2 в Перник. Целта е мрежата от контейнери постепенно да обхване цялата страна, като следващият град ще е Бургас. “Предвиждаме това да стане до края на тази или началото на следващата година. След това ще инсталираме и в Стара Загора”, каза още Екатерина Борисова. Тя обясни, че кампанията се осъществява по Носените дрехи периодично се събират и се извозват в специализирана фабрика за сортиране, където по-старите и негодни за обличане се рециклират. От тях се изработват продукти като почистващи кърпи, тапицерии за автомобили, материали за топлоизолация и редица други продукти. Част от годните за употреба дрехи се заделят за създаване на кризисен резерв на БЧК за подпомагане на пострадали при бедствия, аварии и кризи. Друга част от текстилните продукти, които са годни за използване отново, се изнасят предимно за страни от Третия свят в Африка, Централна Америка и Близкия изток. Извън контейнерите на БЧК, в столицата бяха разположени специални контейнери за текстил. Само за два месеца жителите на града изхвърлиха 79 тона стари дрехи, съобщиха от Столичния инспекторат пред „Монитор“. 23 кофи за текстилни отпадъци са разположени в 19 района в града, а до края на месеца от кметството предвиждат да сложат и нови 20. В „Слатина“, „Изгрев“ и „Красна поляна“ има по два контейнера за стари дрехи. Събраният текстил се транспортира от специализираните компании за третиране на този вид отпадък до техни площадки, където се разделят. Годните за повторна употреба се отделят, а негодните, например деним и бял текстил, се сортират по цвят, и се предават както на инсталации за производство на изолационна вата, така за производство на памучни парцали за индустрията. Текстилните материи, които не са подходящи за директна повторна употреба като дрехи или парцали, и други отпадъци, отделени в процеса на сортиране, се балират и предават на други компании за правилно рециклиране и оползотворяване. Специалните контейнери са част от системата за събиране и третиране на текстилни отпадъци, която Столична община започна да разработва в началото на 2019 г. „Целта е постепенно да се изгради устойчива система за събирането и последващо третиране на този вид отпадък подобно на останалите вече изградени и успешно работещи 12 системи за събиране на различни потоци смет в София, включително опаковки, зелени отпадъци, електрическо и електронно оборудване, опасни отпадъци, батерии, акумулатори, излезли от употреба МПС и други“, обясниха от кметството. Оттам напомнят, че правилното събиране и третиране на текстилните отпадъци намалява вредното им влияние върху компонентите на околната среда, включително и върху качеството на атмосферния въздух.", "date": "2019.05.08", "title": " Изхвърлихме 2000 тона дрехи (ТЕМАТА)"}
{"url": "https://www.monitor.bg:443/bg/a/view/tereza-mej-sravni-brekzit-s-barsa-sreshtu-livyrpul-164640", "text": "Британската министър-председателка Тереза Мей сравни днес битката си с Брюксел по въпроса за Брекзит с невероятния обрат, който \"Ливърпул\" направи вчера срещу \"Барселона\" в Шампионската лига по футбол, съобщи Франс прес. \"Барса\" се наложи с 3:0 в първия полуфинален мач, а \"Ливърпул\", без контузените си звезди Мохамед Салах и Роберто Фирмино, изглеждаше, че върви към сигурно поражение преди реванша. Английският клуб обаче направи един от най-силните обрати в историята си, налагайки се с 4:0 у дома и с общ резултат 4:3 се класира за финала на Шампионската лига. На днешното заседание, на което отговаряше на въпроси на депутати в парламента, Мей се вдъхнови от тази победа, когато говори за Брекзит. Победата на \"Ливърпул\" \"ни показва, че когато всеки казва, че всичко е приключило, че европейският ви съперник ви е победил, че времето изтича, че е време да се признае поражение, ние можем все още да постигнем успех, ако всички се обединят\", заяви премиерката под аплодисментите на членовете на своята Консервативна партия. С тези думи тя отговори на заядлив коментар на лидера на лейбъристите Джереми Корбин, който я посъветва да \"вземе съвети от Юрген Клоп\", харизматичния германски треньор на \"Ливърпул\" за това \"как се постигат резултати в Европа\". Правителството на Мей от повече от месец преговаря с лейбъристката опозиция в опит да бъде постигнат консенсус за приемане на споразумението за Брекзит, сключено с Брюксел в края на ноември, но отхвърлено три пъти от британския парламент. Обединеното кралство трябваше да напусне ЕС на 29 март, но излизането бе отложено два пъти и сега Брекзитът е насрочен за 31 октомври.", "date": "2019.05.08", "title": "Тереза Мей сравни Брекзит с \"Барса\" срещу \"Ливърпул\""}
{"url": "https://www.monitor.bg:443/bg/a/view/bebeto-na-hari-i-megan-se-kazva-archi-164641", "text": "Бебето на Принц Хари и Меган Маркъл е кръстено Арчи Харисън Маунтбатън Уиндзор. Британският принц Хари и неговата съпруга Меган Маркъл показаха на публиката своя новороден син, като похвалиха неговия спокоен нрав, предадоха световните агенции. Агенцията \"Прес асошиейшън\" разпространи в сряда снимки на щастливите родители с бебето, направени в Уиндзорския дворец. \"Това е вълшебство, просто е поразително. Аз съм в компанията на двете най-добри момчета на света и това ме прави много щастлива\", сподели херцогинята на Съсекс. Меган Маркъл похвали благия нрав на сина си, който е само на два дни. \"Той е една мечта!\", възкликна бившата американска актриса.. Радостта от бащинството си сподели и принц Хари, като довери, че със съпругата си са още във възторг от случилото им се щастливо събитие. Херцогът на Съсекс се пошегува, че не знае от кого бебето е наследило спокойния си нрав. В тази връзка принц Хари добави: \"Всички казват, че новородените силно се променят за две седмици. Ние внимателно ще следим промените на нашия син през следващия месец. Но неговата външност се променя всеки ден\".", "date": "2019.05.08", "title": "Бебето на Хари и Меган се казва Арчи"}
{"url": "https://www.monitor.bg:443/bg/a/view/kultovite-islandci-gus-gus-predstavjat-novo-video-u-nas-164620", "text": "GusGus - eдна от най-влиятелните и харизматични електронни групи на съвременната денс сцена пристигат за голям концерт у нас този петък, 10 май, в столичния клуб Music Jam. Култовите исландици обещават да направят най-мащабното си шоу в България до сега. Бандата идва със свое собствено осветление и специално създадени визии, които ще бъдат прожектирани на огромен LED екран с площ от над 30м2. Българската публика ще стане свидетел и на премиерата на чисто ново видео, както и ще може да чуе ексклузивно нови неиздавани парчета на бандата. Arabian Horse, Over, Airwaves, Crossfade, Deep Inside, Add This Song и Featherlight са само част от хитовете на GusGus покорили милиони меломани по цял свят с магическите си звукови пейзажи и завладяващи вокали. GusGus звучи странно на български, но името на исландците идва от филма на германския режисьор Райнер Вернер Фасбиндер - „Страхът изяжда душата \", разказващ за марокански гастарбайтер, който се влюбва страстно в германка, по-възрастна от него. Една от сцените представлява обикновено готвене на кус-кус, който персонажът на любовника произнася като „гус-гус\".Исландците намират това за изключително секси, поради което взимат репликата за тяхно творческо наименование. Така от далечната 1995 исландците Биги Виера и Даниел Харалдсон подписват провокативната си музика. Последният им, десети, студиен албум Lies are more flexible излезе през 2018 година. Вратите на клуба ще отворят в 22.30, а GusGus се очакват да се качат на сцена малко след полунощ.", "date": "2019.05.08", "title": " Култовите исландци GusGus представят ново видео у нас"}
{"url": "https://www.monitor.bg:443/bg/a/view/hose-kareras-kacna-v-sofija-snimki-164643", "text": "С 45 минути закъснение легендарният тенор Хосе Карерас кацна на българска земя. Той беше посрещнат от тукашния си колега Росен Ненчев, с който на 11 май ще излязат за последно на българска сцена. На въпроса как е протекъл полетът му той отговори с намигване: \"Дълъг! От Барселона до Франкфурт беше като до Ню Йорк. Но тук е по хубаво от Ню Йорк.\" Три дни репетиции пък очакват прочутия испански певец у нас, като измежду тях той ще намери време и да посети Националната музикална академия „Проф. Панчо Владигеров“. Там Карерас ще бъде удостоен със званието доктор хонорис кауза - най-високото отличие на престижната образователна институция. Лично ректорът на НМА проф. д-р Димитър Цанев ще връчи отличието на маестрото. В грандиозния концерт в \"Арена Армеец\" тази събота участие ще вземат над 120 души сценичен, технически и музикален екип.", "date": "2019.05.08", "title": "Хосе Карерас: София е по-хубава от Ню Йорк (ОБНОВЕНА)"}
{"url": "https://www.monitor.bg:443/bg/a/view/nameriha-sledi-ot-kokain-i-alkohol-v-kryvta-na-kijt-flint-164645", "text": "Малко повече от два месеца, след като Кийт Флинт бе намерен мъртъв в дома си в Дънмоу, Есекс, стана ясно, че часове преди смъртта си прочутият фронтмен на The Prodigy е бил под влиянието на кокаин, кодеин (препарат, който съдържа морфин) и алкохол. Това е показал токсикологичният тест, направен след трагичния инцидент от 4 март, съобщава BBC. Според Каролайн Бийзли-Мъри – старши следовател за Есекс, няма достатъчно доказателства, които да сочат към това, че Флинт е отнел сам живота си. Това, въпреки че новината бе потвърдена от неговият колега и съосновател на бандата Лиъм Хоулет. \"Никога няма да знаем какво е минавало през главата му в този ден. Обмислях опцията за самоубийство. Имайки предвид всички обстоятелства, не смятам, че има достатъчно доказателства в тази посока“, казва Бийзли-Мъри. „Последните няколко седмици след смъртта на Кийт бяха особено трудни. Ако страдате от депресия, пристрастяване или мисли за самоубийство, молим ви, не страдайте в тишина“, гласи пост на The Prodigy в Туитър, публикуван във вторник.", "date": "2019.05.08", "title": "Намериха следи от кокаин и алкохол в кръвта на Кийт Флинт"}
{"url": "https://www.monitor.bg:443/bg/a/view/starozagorskijat-vladika-predlojen-za-pocheten-grajdanin-na-kazanlyk-164631", "text": "Навършилият наскоро 43 години старозагорски митрополит Киприан е сред четиримата номинирани за почетни граждани на Казанлък. Кой от тях ще получи ключовете на Града на розите и калашниците ще стане ясно на 31 май, когато по традиция се провежда тържественото заседание на местния парламент за празника на маслодайната Роза дамасцена. Владиката, роден с мирското име Огнян Добринов Казанджиев, прекарва детските си години в Казанлък, откъдето е жената, която го е осиновила  съвсем невръстен. През 1996 година той е ръкоположен за йеродякон в павелбанската черква, след което изпълнява малко повече от година послушание в казанлъшкия манастир „Света Богородица“. Името му е предложено от кмета на общината Галина Стоянова, която е номинирала и изкуствоведа проф. д-р Марин Добрев, преподавател във великотърновския университет и директор на старозагорската художествена галерия. Сред номинираните от инициативни комитети са избираният два мандата за градоначалник дългогодишен оръжейник инж. Стефан Дамянов, създател на уникалния български пистолет „Шипка“  и някогашната солистка в местния музикален театър Мария Стоянова. По принцип на заседанието на старейшините се внася само едно име, което е събрало най-много гласове от постоянните комисии, но това не беше пречка м.г. Казанлък да се сдобие с двама почетни граждани: ученикът на златния Тео Тедосиев: живеещия в САЩ професор по физика Теньо Попминчев и хореографът Христо Стоянов, който е сред малцината българи, лауреати на японския Орден на изгряващото слънце.", "date": "2019.05.08", "title": "Старозагорският владика предложен за почетен гражданин на Казанлък"}
{"url": "https://www.monitor.bg:443/bg/a/view/za-pyrvi-pyt-v-burgas-pokazvat-vylchitrynskoto-zlatno-sykrovishte-164625", "text": "Уникалното златно съкровище от Вълчитрън ще гостува това лято в Бургас. То ще бъде показано за пръв път в морския град в Нощта на музеите. Изложбата „Тракийското златно съкровище от Вълчитрън“ ще бъде открита на 18 май (събота), от 18:00 ч., в зала „Трезор“ на Археологическия музей на ул. Богориди 21. Тя се организира в партньорство между Регионален исторически музей Бургас и Регионален исторически музей Плевен, чиято собственост са експонатите. В нощта на музеите входът за експоцизията ще бъде безплатен. Вълчитрънското съкровище ще гостува в града през целият летния сезон и е една от елитните изложби, които очакват бургазлии за XV Нощ на музеите. Очаква се интересът към него да бъде изключителен, казаха от музея. \"Това е най-голямото тракийско златно съкровище, открито до този момент в страната. Съставено е от девет съда с чистотата на златото 88% и обща тежест 12.5 кг, като само единият от предметите е с тегло от 4.5 кг. Според експертите ценните предмети датират от края на бронзовата епоха - периода 1600-1200 години преди Хр. Това е периодът на т. нар. „Микенска Тракия“, за която именно се говори в „Илиада“ на Омир. Предполага се, че златните съдове са използвани в култовите практики на тракийските царе-жреци. Съкровището е открито през 1924 г. край днешното село Вълчитрън, Плевенско\", коментираха организаторите.", "date": "2019.05.08", "title": "За първи път в Бургас: Показват Вълчитрънското златно съкровище"}
{"url": "https://www.monitor.bg:443/bg/a/view/martin-atanasov-s-23-tochki-v-pyrvija-frenski-final-164629", "text": "Волейболният национал Мартин Атанасов беше най-резултатният играч за \"Шомон\" в първия финален мач за френската титла срещу \"Тур\". Воденият от селекционера на България Силвано Пранди \"Шомон\" отстъпи като домакин в драматичен двубой с 2:3 (-22, -22, 16, 23, -12). Посрещачът и краен нападател Атанасов записа 23 точки, от които 7 аса, с което стана и най-добър изпълнител на сервис. Жюлиен Вилкенмюлер добави 18 т. (2 аса), а Хорхе Ернандес и Тейлър Аверил - по 13. Това обаче не стигна за успех, защото шампионът \"Тур\" удържа на домакинския натиск и взе аванс от 1-0 победи (играе се до 2 от 3 финални срещи). За победителите с 24 точки (3 блока) топреализатор стана латвиецът Ерманс Егелскалнс, а албанецът Газменд Хусай се нареди след него с 14 (2 блока). В следващите два мача на 10 и 11 май домакин е \"Тур\". След тях Мартин Атанасов и Силвано Пранди се завръщат в България за подготовката на националния ни тим за Лигата на нациите. Междувременно сайтът на италианския клуб \"Веро Волей\" (Монца) обяви, че капитанът на българските национали Виктор Йосифов ще играе в него и през следващия сезон.", "date": "2019.05.08", "title": "Мартин Атанасов с 23 точки в първия френски финал"}
{"url": "https://www.monitor.bg:443/bg/a/view/svidetel-1-cvetan-vasilev-uvelichi-kapitala-na-ktb-s-izmama-164628", "text": "Капиталът на КТБ е бил увеличаван по измамен начин с пари на вложителите през сложна схема, за да може да бъдат отпускани нови кухи кредити на фирми, контролирани от Цветан Василев. Това разказа пред спецсъда свидетелят по делото за източването на банката Бисер Лазов. Той е бил главен счетоводител на т.нар.„Фирма“, която е обединявала десетки дружества, контролирани от Цветан Василев и използвани за източването на трезора. Лазов е бил дясна ръка на банкера и всекидневно е отчитал пред него счетоводни баланси и как се изпълняват нарежданията му. Бисер Лазов подробно описа пред съда механизмът на източване на банката, която е била превърната в „пирамида“, както и идеите на Василев за осъществяване на схемата. „За първи път се возих в личния самолет на Цветан Василев в края на лятото на 2012 г. Пътувахме до Париж и обратно в един ден. По време на полета Василев ми каза, че възнамерява да увеличи капитала на банката и колко важно е това увеличение да се случи безпроблемно. Искаше от мен да проявя допълнително внимание, така че своевременно той да бъде информиран, ако нещо не е както трябва. Искаше непрекъсната и лична комуникация“, разказа Лазов. В края на същата година след пътуване до САЩ Василев казал на Лазов, че е бил на представителна вечеря, организирана от Атлантическия съвет, където бил приет за член. „Разказа ми колко е важно за него значението и влиянието на тази организация. Тогава уточни, че иска да увеличи капитала на КТБ с 5 500 000 лв., а в момента той беше 60 млн. лв. Каза ми още, че увеличението на капитала на банката е важно за него, за да се увеличи нейната кредитоспособност. Парите на вложителите формират пасивите на банката, нейните задължения. За разлика от обикновените търговски дружества, банката може да привлича много повече пари от външни вложители, отколкото е размерът на средствата от нейните акционери и нейната дейност. Привлечените вложения банката може да дава като банкови кредити. Тази дейност се лимитира от надзорните изисквания за поддържане на капиталова адекватност на банката. Това означава банката да поддържа определен минимален размер от собствени средства съответстващ на размера на раздадените средства, т.е колкото повече пари са дадени като кредити, толкова повече пари трябва да има банката“, обясни Василев. И допълни, че не е било спазено изискването за най-малко 12% капиталова адекватност. „Разбирането на Василев за увеличаването на капитала беше обратно, т.е. ако рисковият капитал на банката е 100 единици, при минимална капиталова адекватност от 12 единици – 100 се дели на 12 и се получава 8,3 рисков компонент, по-голям от собствения капитал на банката, т.е. всеки лев собствен капитал му позволяваше да държи 8 пъти повече рисков компонент на банката. Василев ми казваше, че всеки лев, ангажиран като собствен капитал на банката, значеше, че 8 нови лева банката можеше да даде като кредити. Василев ми обясни, че за да бъде признато увеличението на капитала на банката от БНБ, е необходимо паричните средства, с които се извършва това увеличение, по никакъв начин да не водят към кредити, отпускани от банката“, описа измамата Лазов. Василев казал още на Лазов, че парите за увеличението на капитала на банката ще дойдат от самата банка по установения вече начин – отпускането на кредити на дружества от „Фирмата“, за което Василев има грижата. В края на декември 2012 г. общото събрание на КТБ решило капиталът на банката да бъде увеличен. В ДСК била направена сметка с титуляр КТБ, в която кредитирани от трезора дружества от „Фирмата“ да внасят средства за увеличението. Единствено дружеството на оманските инвеститори отказало да дава пари за увеличение на капитала на КТБ. Така били събрани средства и на 17 май 2013 г. капиталът бил увеличен. Това станало с отпускането на кредити на дружества от „Фирмата“ - на едно 17 млн. евро, на друго – 14,3 млн. лв., на трето – 20,5 млн. лв. и т.н. Контролираните фирми веднага превели парите от кредитите в офшорки и оттам те се върнали като средства за увеличение на капитала на банката. Такива вноски направили „Бромак“, „Сентръл техно пропъртис“ и „Си Ди мениджмънт“. Зам.-главният прокурор Иван Гешев коментира пред журналисти показанията на Лазов. „Точно в този сегмент е обвинението срещу бившия подуправител на БНБ Цветан Гунев затова, че е допуснато увеличение на капитала на КТБ чрез подчинен срочен дълг. Привидно се е създавало впечатление, че увеличението на капитала на банката е със средства, различни от капитала на банката, оттам нататък регулаторните изисквания позволяват още по-голямо отпускане на кредити, т.е. със самите кредити си увеличаваш капитала и в резултат на това можеш да отпускаш още повече кредити. Това се нарича на прост език „пирамида“. Парите на вложителите влизат в банката, те не са пари на банката, парите на акционерите са т.н. капитал на банката. Парите на вложителите през сложна система, наречена подчинен срочен дълг, се връщат като увеличаване на капитала, вече не са собственост на вложителите, а те фактически са пари на вложителите. Изглежда, че капиталът е нараснал по нормален начин, а той не е нараснал по нормален начин – той е нараснал с парите на вложителите. И автоматично това според регулациите в България означава, че може да се отпускат още повече кредити. Разказаният днес от г-н Лазов е един от случаите на увеличаване на капитала на КТБ. С парите на вложители през фирми, контролирани от Цветан Василев, тези пари се превъртат, представят се, че са подчинен срочен дълг, един от инструментите за увеличаване на капитала, увеличава се капитала на банката и се отпускат още повече кредити на своите свързани фирми, които се оказват около 80% от всички отпуснати кредити“, каза Гешев.", "date": "2019.05.08", "title": "Свидетел №1: Цветан Василев увеличи капитала на КТБ с измама"}
{"url": "https://www.monitor.bg:443/bg/a/view/pravjat-serial-po-skandalnija-priem-v-universiteti-164627", "text": "Скандалът с корупционния прием на студенти в американските университети ще получи живот на малкия екран. Това стана ясно, след като компанията Annapurna Television придоби правата за телевизионно адаптиране на предстоящата книга Accepted. Тя ще бъде дело на журналистите Мелиса Корн и Джен Левиц и ще бъде фокусирана именно върху незаконната схема за прием на абитуриенти в престижни учебни заведения, част от която се оказаха и холивудските звезди Фелисити Хъфман и Лори Луглин. Общо 50 човека бяха арестувани във връзка със скандалния прием. Разследването по случая обаче съвсем не е приключило, информират от The New York Times. Според информация на изданието, органите на реда продължават се очаква съвсем скоро да издадат заповеди за арестуването на още заможни родители, опитали се да вмъкнат отрочетата си в добро висше учебно заведение по неправилния път.", "date": "2019.05.08", "title": "Правят сериал по скандалния прием в университети"}
{"url": "https://www.monitor.bg:443/bg/a/view/ypsurt-veche-sa-duo-video-164616", "text": "Краят на една епоха. Това бележи новото парче „БГ Рап“, дело на Буч (третинката от Ъпсурт) и стария му приятел и дуетна половинка Goodslav, което излезе на 6 май. Песента е истински, пълнокръвен, олдскул рап, като от най-добрите години на хип-хопа у нас. За съжаление тя отбеляза края на най-известната ни група Ъпсурт такава каквато я познаваме. Отдавна се шушукаше че бащите на „Колега“ са разделени, особено след като започнаха да разлепват плакати за участия само с ликовете на Ицо Хазарта и бат Венци. Напълно в стила им, никой не обяви официално нищо, докато Буч не проговори за GoGuide. “Станаха дует. Не сме се карали, не сме се били, разделихме се по взаимно съгласие. Просто не бях съгласен с посоката... Аз винаги съм си бил момче от квартала - обичам истинските неща в живота. Мога и с малко, нямам големи нужди. Някакси се губи тръпката”, заявява без цензура новоизлюпеният соло артист. Въпреки че никъде не напада колегите си (супер мъжка постъпка), в някои от изказванията му се прокрадват намеци за разрива помежду им. „В един момент почнахме да говорим за Ъпсурт като бизнес, а за мене винаги групата е била приятели, удоволствие“ и „Спомням си навремето, когато се създаде един определен лейбъл, идеята беше да е як канал за яка музика. Бяхме се събрали само определени групи и изпълнители, имаше идея. Сега не съм съгласен с посоката. Всичко се изкриви. Във видеото на новото парче „БГ Рап“, дело на режисьора Алекс Борназ, Буч е с тениска, на която пише SURT. Не само ние се досетихме, че липсва едно „UP“ (от анг. Нагоре). Самият той се шегува с това. А клипът е много щур. Локацията е изоставена постройка, декорирана само с един трофей – глиганска глава. Буч и Goodslav въртят едни камери и сами се снимат, а външните кадри са от най-“пъсторалната част“ на Дружба. Само припомняме, че двамата имат доста музикална история зад гърба си и не съществува сигурно човек у нас, който да не е слушал „50 лева разходи“, „Нека бъде лято“, „Кради, кради“, „Вятърът сърдит“, „Пунта“. И няма да спрат с един нов общ сингъл. В момента работят по цял нов албум, а лятото ще изкарат още сингли.", "date": "2019.05.08", "title": "Ъпсурт вече са дуо (ВИДЕО)"}
{"url": "https://www.monitor.bg:443/bg/a/view/silva-zurleva-napusna-nova-televizija-164636", "text": "Силва Зурлева се разделя с Нова телевизия след близо 20-годишна кариера в медията. Това съобщиха в писмо до медиите от Нова Броудкастинг Груп, откъдето благодариха на дългогодишния член на борда на директорите за всеотдайната работа и огромния принос за компанията в рамките на тези две десетилетия. Сред изтъкнатите в съобщението успехи на Зурлева е получаването на лиценза за национално ефирно разпространение на телевизията, което се случва през 2003 г., както и създаването на множество формати и предавания. Конкретна причина за разделянето на Зурлева с Нова телевизия не е посочена.", "date": "2019.05.08", "title": "Силва Зурлева напусна Нова телевизия "}
{"url": "https://www.monitor.bg:443/bg/a/view/operiraha-naj-tejko-postradaloto-momiche-do-gerena-164633", "text": "Най-тежко пострадалото момиче при вчерашния инцидент до стадион „Герена“ в столицата, което е със счупване на таза, днес е оперирано, съобщи бТВ. По спешност още вчера хирургични интервенции на глезена и коляното премина и другото по-сериозно пострадало момче. Състоянието на двете деца е тежко, но стабилно. „Сами по себе си тези травми са тежки, но децата имат по-големи възможности да компенсират и да се възстановяват. Надявам се, че ако всичко е наред, до края на седмицата ще имаме по-голяма яснота“, каза шефът на „Пирогов“ проф. д-р Асен Балтов. Версията на шофьора, който блъсна четири деца е, че друг водач е преминал на червен светофар и го засякъл. Същото потвърждава и свидетел на катастрофата. Шофьорът на „Мерцедеса“ е на 20 години и има пет нарушения на закона, три от които са за превишена скорост, обяви пък началникът на \"Пътна полиция\" в ГДНП Росен Рапчев. Хората от района разказват още, че на кръстовището инциденти стават често. Според общината проблем в сигнализацията няма. Разследването по случая продължава. Образувано е и досъдебно производство.", "date": "2019.05.08", "title": "Оперираха най-тежко пострадалото момиче до „Герена“ "}
{"url": "https://www.monitor.bg:443/bg/a/view/bylgarija-e-v-top-3-po-ikonomicheski-ryst-v-centralna-i-iztochna-evropa-164632", "text": "България е сред топ три на страните от Централна и Източна Европа (ЦИЕ) по очакван икономически ръст за годината, като прогнозите на икономистите на „УниКредит“ са страната да завърши 2019-та с 3.3% увеличение на БВП до 58.4 млрд. евро. Регионът като цяло ще запази темпове на растеж на икономиката над глобалните нива като освен България, още 5 страни ще постигнат увеличение от над 3.2% годишно на брутния си вътрешен продукт - това са Полша, Унгария, Словакия, Сърбия и Словения. През следващата, 2020 г., забавянето на глобално ниво ще даде отражение и върху региона и растежът ще се забави. Изводите и прогнозите за развитието на региона бяха представени днес на пресконференция на „УниКредит“, провеждана в рамките на Годишната среща на Европейската банка за възстановяване и развитие (ЕБВР). Срещата е един от най-значимите икономически форуми и тази година се провежда в Сараево на 8-9 май. Ръстът на икономиката на България и останалите страни от региона се дължи в голяма степен на повишеното вътрешно търсене, подкрепено и от нарастващите доходи на населението. Според данните на икономическия екип на „УниКредит“ в тази и следващата година реалната заплата в страната (коригирана с инфлацията) ще нарасне с около 6.5%. Лидер по този показател обаче е Румъния, където се очаква през 2018 и 2019 възнагражденията да растат много динамично.", "date": "2019.05.08", "title": "България е в топ 3 по икономически ръст в Централна и Източна Европа"}
{"url": "https://www.monitor.bg:443/bg/a/view/borisov-njamam-doverie-na-lozan-panov-164635", "text": "Нямам доверие в председателя на ВКС Лозан Панов, той се изявява като политическа фигура и прави коментар на политически теми.  Това заяви премиерът Бойко Борисов в предаването „Лице в лице“ по бТВ, а поводът бе т.нар. „апартаментгейт“. Министър-председателят бе попитан дали има доверие в работата на КПКОНПИ, председателя на комисията Пламен Георгиев. Борисов изтъкна, че ръководството на комисията се избира от НС и такава е политическата система. Същевременно обаче КПКОНПИ свършила много неща и запорирали над 2 млрд. лв. Той припомни, че проверката за терасата на Георгиев е приключила и най-вероятно ще трябва да се събори. Тогава обаче вметна: „Защо ме питане само за КПКОНПИ, а не за председателя на ВКС?“ и добави: Според него двата случая – с Пламен Георгиев и Лозан Панов са идентично, но медиите задавали въпроси само за първия, който в момента бил в отпуска, а Панов – не. Борисов коментира и последното разследване за апартамент, купен от земеделския министър Румен Порожанов на занижени цени. Премиерът заяви, че явно Порожанов е на прицел и вижда, че е набеден. Дори го извикал през деня при него, а Порожанов бил готов да си подаде оставката, ако Борисов му я поиска. Министър-председателят даде да се разбере, че и уточни, че апартаментът е купен през 2004 г, когато той не е на управленска позиция. „Ако по линия за къщите за гости има нарушения, веднага ще му взема оставката“, увери той. Премиерът е убеден, че мониторингът над България ще падне, както обеща преди време шефът на ЕК Жан Клод Юнкер. Той припомни, че главният прокурор Сотир Цацаров е бил при вицепрезидента на ЕК Франс Тимерманс и се върнал от срещата с няколко точки, които трябва да бъдат изпълнени до юни. Всички били вече в НС и даде за пример – общинските съветници също да декларират доходи и имоти, а тримата големи да бъдат проверявани и контролирани. Борисов определи визитата на папа Франциск като изчистване на негативния образ, който бил създаден в миналото на България. Отрече категорично твърденията на БСП, че ползвал посещението на Светия отец като част от предизборната кампания. Информацията, че има втори план на посещението на папата за бежанците Борисов определи като жълта, кафява новина, измама, внушение и гадост. Той посочи, че няма добри хора, които да не подслонят човек, който бяга от война и бедствие. „Нелегалната миграция е нещо съвсем различно“, допълни премиерът и уточни, че заради това пазим границата си. На въпрос дали е имало разговор между него и папа Франциск за приемане на бежанци, премиерът отговори отрицателно и посочи, че изобщо не е ставало въпрос за такова нещо.  Не смята, че трябва да излиза в отпуска, за каквото настояват БСП в сигнала си до ЦИК. Реагирал само на изказванията и критиките на президента Румен Радев, защото е първи във държавата. Накрая Борисов отново заяви, че няма намерение да подава оставка, защото няма никакво основание за това. Това са евроизбори, каза той.", "date": "2019.05.08", "title": "Бойко Борисов: Нямам доверие към Лозан Панов, изявява се като политик"}
{"url": "https://www.monitor.bg:443/bg/a/view/dadoha-na-kabakov-cska-ludogorec-164624", "text": "Очакваният с огромен интерес сблъсък между ЦСКА и „Лудогорец“ ще бъде ръководен от Георги Кабаков. Това обяви Съдийската комисия към БФС преди шампионския сблъсък в събота от 20:15 часа на стадион „Българска армия“. Преди срещата разликата между двата тима е само 3 точки, като ако ЦСКА успее да спечели минимум два гола разлика, ще се качи на върха в класирането. Очаква се на трибуните да има около 10 000 фенове. Както е ясно, ръководството обяви ниски цени на билетите – 6 лева за всички сектори, надявайки се да се съберат повече запалянковци, които да помогнат на отбора. Интересното е, че преди двубоя ЦСКА бе зарадван с решение на вицепрезидента Илияна Йотова. Тя разписа указа, с който бразилският халф на „червените“ Рафаел Енрике получава българско гражданство. Това означава, че той повече няма да заема квота на чужденец извън ЕС и така се решава проблемът на „Армията“. Досега ЦСКА имаше четирима играчи – Али Соу, Енрике, Евандро и Жеферсон, като по правилник може да използва максимум трима от тях в един мач.", "date": "2019.05.08", "title": "Дадоха на Кабаков ЦСКА - „Лудогорец“"}
{"url": "https://www.monitor.bg:443/bg/a/view/chudoto-ot-anfijld-zasenchi-dori-chudoto-ot-istanbul-164613", "text": "„Ливърпул“ се класира драматично за финала в Шампионската лига след уникален реванш с „Барселона“. На „Анфийлд“ домакините удариха с 4:0 испанския гранд и наваксаха загубата с 0:3 в първата среща. В герои за домакините се превърнаха Дивок Ориги и Жоржиньо Вайналдум, които вкараха по два гола в знаменития мач, който изуми света на футбола. След емоционалната вечер европейските спортни медии не спестиха суперлативи за „Ливърпул“ и нарекоха двубоя „Чудото на Анфийлд“. „Случилото се е като извадка от страниците на чиста фантастика“, пише „Индипендънт“. Според някои медии в Англия победата над „Барселона“ засенчва дори знаменития обрат през 2005 година срещу „Милан“ в Истанбул, когато мърсисайдци губеха с 0:3 на полувремето във финала, но стигнаха до 3:3 и след това спечелиха трофея след изпълнение на дузпи. „Клоп накара футболистите да вярват. След този мач той спокойно можеше да си свали гащите и да тича гол по терена и всички щяха да приемат с усмивка действията му, защото са напълно заслужени и може да си го позволи“, пише „Таймс“. Репортажът на „Гардиън“ също заслужава внимание - „Само за 79 минути лудата банда на Клоп превърна най-хваления отбор в групичка шляещи се и препъващи се зрители с жълти жилетки“. Мадридският AS акцентира върху ядосаното изражение на Меси и пише „Това е филм на ужасите“. В същия тон е и „Марка“, според който заубата на „Барса“ е епичен провал. Най-далеч стига каталунският „Спорт“, който излиза на първа страница с огромно заглавие „Най-големият срам в историята“. Звездата на „Барселона“ Лео Меси пък усети лично гнева на феновете. Звездата се забави, защото даде допинг тест след мача и затова се засече с ядосаните запалянковци на летището. Ултрасите засипаха с освирквания и обиди доскорошния си идол, а някои от тях дори си позволиха да го наплюят. Отпадането на „Барса“ пък означава, че за първи път от 2013 година нито Меси, нито Кристиано Роналдо ще участва във финала на Шампионската лига. Битката за трофея е на 1 юни на стадион „Уанда Метрополитано“ в Мадрид, като другият финалист ще бъде излъчен тази вечер след реванша между „Аякс“ и „Тотнъм“.", "date": "2019.05.08", "title": "Чудото от „Анфийлд“ засенчи дори Чудото от Истанбул (ОБЗОР)"}
{"url": "https://www.monitor.bg:443/bg/a/view/tanja-se-sboguva-s-prestilkata-si-v-master-chef-164593", "text": "Набедената за тайфун в кухнята Таня Попова се класира на престижното осмо място в предаването MasterChef. До това се стигна след като тя беше капитан в отборната битка, като по средата на играта се наложи да смени тима си. Това доведе до тотално объркване, а Таня не успя да промени плана на Краси и поднесе на гостите пържени пилешки крилца с картофи, кетчуп и майонеза. В елиминационната фаза чаровното миньонче не успя да надделее в битката за филетирането на рибата синегрида по начина, демонстриран от шеф Михалчев, а красивата й чиния с три техники на приготвяне не даде заявка за ясен план. Шеф-готвачите Андре Токев, Петър Михалчев и Силвена Роу признаха, че безспорно тя е един от най-харизматичните участници в MasterChef, готвил повече от всички в този сезон на шоуто.  От своя страна Таня благодари за невероятното приключение, което я кара да бъде горда със себе си и да смята, че дава пример на своите деца.", "date": "2019.05.08", "title": "Таня се сбогува с престилката си в MasterChef"}
{"url": "https://www.monitor.bg:443/bg/a/view/ot-22-maj-trygva-energijna-programa-za-33-mln-evro-164617", "text": "На 22 май ще бъде официално открита програмата „Възобновяема енергия, енергийна ефективност и енергийна сигурност“, чиито програмен оператор е министерството на енергетиката, съобщиха от ведомството. С предвидените средства - приблизително 33 млн. евро - ще бъдат финансирани дейности за улично осветление, оползотворяване на геотермална и хидро- енергия, енергийна ефективност в сградите и други. За първи път през настоящия програмен период бенефициенти могат да бъдат и представители на бизнеса, които биха желали да подобрят ефективността на техните производства. Програмата „Възобновяема енергия, енергийна ефективност и енергийна сигурност“ се финансира от Финансовия механизъм на Европейското икономическо пространство 2014 - 2021 г. Благодарение на стратегическото партньорство между министерството на енергетиката и Дирекцията за водни ресурси и енергия на Кралство Норвегия и Националния енергиен орган на Исландия, програмата се развива успешно в България и бюджетът й е увеличен двойно през настоящия програмен период.", "date": "2019.05.08", "title": "От 22 май тръгва енергийна програма за 33 млн. евро"}
{"url": "https://www.monitor.bg:443/bg/a/view/hristo-stoichkov-poiska-uvolnenie-na-treniora-164618", "text": "Легендата на „Барселона“ Христо Стоичков „обърна палачинката“ след отпадането на каталунците. Въпреки че след победата с 3:0 в първата среща Камата заяви в телевизионния ефир „Ливърпул“ е мъртвец, запазвайте билети за финала“, след двубоя на „Анфийлд“ българинът намери за основен виновник треньора Ернесто Валверде и настоя за уволнение. „Той гледаше отстрани как отбора се огъва и не направи нищо, беше безпомощен. „Барселона“ няма нужда от подобен водач“, коментира Стоичков по адрес на спеца. Според медиите в Испания е твърде възможно Валверде да бъде уволнен след края на сезона, въпреки че направи „Барса“ шампион, а на тима му предстои и финал за Купата на краля. „Най-болезнено е да се повтори един и същи кошмар, сподели Валверде, визирайки и миналогодишния обрат срещу „Рома“. - Извинявам се на феновете. Предстоят ужасяващи дни“, тъжен бе треньорът на испанския гранд. Играчите му също не спестиха критики към представянето на отбора. „Изглеждахме като ученици, срам ме е“, заяви Луис Суарес, който си навлече гнева и на феновете на „Ливърпул“ с няколко провокации по време на мача, които му донесоха освирквания и жълт картон от съдията Джунейт Чакър.", "date": "2019.05.08", "title": "Христо Стоичков поиска уволнение на треньора"}
{"url": "https://www.monitor.bg:443/bg/a/view/klop-zagubi-uma-i-duma-milnyr-plache-ot-radost-164615", "text": "В лагера на „Ливърпул“ приеха изключително емоционално драматичната победа с 4:0 над „Барселона“. След двубоя всички погледи бяха насочени към треньора Юрген Клоп, който бе нетрадиционно спокоен. Иначе емоционалният спец сега призна, че не може да се зарадва, защото още не може да осъзнае какво се случва. „Не мога да говоря, не знам какво стана, искрен бе Клоп. - Все още не осъзнавам мащабите на случилото се. В един момент от мача не знаех какво става, не разбирах как играчите ми правят тези чудеса на терена, но реших да не се намесвам, за да не объркам нещо. Видях коравия Джеймс Милнър да плаче, а това е нещо наистина специално. Знам, че в живота има много по-важни неща от футбола, но случилото се на „Анфийлд“ определено е нещо, заради което си заслужава да си на този свят“, заяви Клоп. След победата той и всички играчи се прегърнаха заедно пред легендарната трибуна „Коп“ и изпяха заедно химна на клуба. „Никога не съм виждал нещо подобно досега“, призна халфът Джердан Шакири. Специално внимание имаше и за Трент Александър Арнолд, който изпълни триково корнера за четвъртия гол и хвана неподготвена защитата на „Барса“. „Не беше предварително заучено, действах по инстинкт и се получи“, доволен бе младокът.", "date": "2019.05.08", "title": "Клоп загуби ума и дума, Милнър плаче от радост"}
{"url": "https://www.monitor.bg:443/bg/a/view/nedelev-prepodpisa-s-botev-pd-164614", "text": "Тодор Неделев сложи край на сагата около евентуален негов трансфер и удължи договора си с „Ботев“ (Пловдив) с още една година. Информацията бе потвърдена официално от управата на „жълто-черните“, като плеймейкърът сложи подпис под ново споразумение с клуба, което е със срок до лятото на 2021 г. Досегашният контракт на осмицата изтичаше в края на следващия сезон. Намиращият се в отлична форма Неделев прави много силен сезон, в който освен, че дирижира играта на „канарчетата“, записва и най-резултатната си година. В 37 мача за първенството и купата на България националът е реализирал 17 гола и е асистирал за още 16. В същото време „канарчетата“ продължават подготовката си за предстоящия мач с „Берое“. След мача със „зелените“ момчетата на Николай Киров няма да получат почивка и още в неделния ден ще започнат тренировките за финала за Купата срещу „Локомотив\" (Пловдив).", "date": "2019.05.08", "title": "Неделев преподписа с „Ботев“ (Пд) "}
{"url": "https://www.monitor.bg:443/bg/a/view/izdiriha-shofior-blysnal-devojka-i-izbjagal-164623", "text": "Полицията издири шофьор, избягал от местопроизшествие, след като блъснал пешеходка. Инцидентът станал във вторник на бул. „Васил Левски\" в Хасково. 34-годишният шофьор от с.- Подкрепа карал Фолксвагена си с несъобразена скорост. Не успял да спре навреме и ударил пресичащата 15-годишна девойка от село Караманци. След сблъсъка водачът не уведомил органите на МВР и напуснал местопроизшествието. Пострадалото момиче е прегледано в болницата, където е установено, че е с хематоми в краката. Животът на ранената не е в опасност. Виновният водач е издирен от полицията и му е съставен акт.", "date": "2019.05.08", "title": "Откриха шофьор блъснал девойка и избягал"}
{"url": "https://www.monitor.bg:443/bg/a/view/tejki-advokatski-machove-za-sydbata-na-kobrata-v-sa-sht-164621", "text": "Кубрат Пулев замина за САЩ, където на 14 май ще се защитава пред Атлетическата комисия на Калифорния по обвиненията за сексуално посегателство от репортерката Джени Суши и за непозволени удари при победата му над Богдан Дину. Според мениджъра на Кобрата Ивайло Гоцев, цитиран от bgdnes.bg, задачата със защитата няма да е трудна, от промоутърската компания Top Rank са осигурили опитни адвокати и затова нищо лошо няма да се случи. Затова при положителен резултат Кубрат ще може да се боксира още в края на юни, а неговият съперник тепърва ще бъде уточнен. В същото промоутърът на Дину Богдан Мушат разкри пред румънското издание Prosport.ro, че е водил разговори с шефа на Калифорнийската комисия. Той лично споделил, че е бил изненадан, когато румънецът се изправил след първия нокдаун, след получения удар в тила. Босът уточнил, че ако Дину не е продължил боя, той е щял да бъде прекратен и Пулев е щял да бъде дисквалифициран. А така беше нокаутиран малко по-късно. Другото решение е победителят да бъде обявен според съдийските фишове. До момента в два от тях е било записано равенство - 76:76, а в един - предимство за Пулев 77:57. \"Такива дела не се започват, ако не си сигурен, че ще ги спечелиш, твърди Мушат. - Нашите американски адвокати са приготвили дебели папки с доказателства и сме спокойни и уверени в успеха си.\" По този казус явно адвокатският мач ще е доста оспорван. По другия - със защитничката на Суши Глория Олред, битката обаче ще е много по-жестока. Ивайло Гоцев обяви, че шината на счупената ръка на Тервeл Пулев вече е свалена и той ще е готов за 3-4 седмици. Следващата му изява ще е на галавечер в Пловдив през юли, където ще се пусне и Спас Генов.", "date": "2019.05.08", "title": "Тежки адвокатски мачове за съдбата на Кобрата в САЩ"}
{"url": "https://www.monitor.bg:443/bg/a/view/ns-otnovo-bez-sajt-zaradi-remonta-na-partijnija-dom-164622", "text": "Народното събрание отново ще остане без сайтове заради ремонтните дейности, които текат в сградата на бившия Партиен дом, където се намира новата зала \"Света София\". В резлични дни до края на седмицата двата сайта към парламента ще бъдат недостъпни, става ясно от прессъобението на НС. От администрацията на НС уточняват, че причината е строително-монтажни работи в Главното разпределително табло (ГРТ) на сградата на Народното събрание на пл. „Княз Александър I“ № 1. Именно затова интернет порталите – www.parliament.bg и dv.parliament.bg няма да бъдат достъпни на следните дати: 8 май 2019 г. – от 18:00 часа до 06:00 часа на 9 май 2019 г.; 9 май 2019 г. – от 18:00 часа до 06:00 часа на 10 май 2019 г.; 11 май 2019 г. . – от 09:00 часа до 18:00 часа; 12 май 2019 г. . – от 09:00 часа до 18:00 часа.", "date": "2019.05.08", "title": "НС пак остава без сайтове заради ремонта на Партийния дом"}
{"url": "https://www.monitor.bg:443/bg/a/view/krasimir-georgiev-trygna-ot-varna-po-1300-kilometrov-ultramaraton-164600", "text": "Ултрамаратонецът Красимир Георгиев стартира от Варна поредно голямо предизвикателство – бягане на 1300 километра по трасето на европейски коридор № 8, който свързва Адриатическо с Черно море, преминавайки през Тирана, Скопие и София. Той бе изпратен официално от заместник-кмета на Варна. Пред сградата на общината той връчи на Красимир Георгиев папка с първия подпис „за“ коридор №8  от кмета на Варна, Иван Портних. Българският маратонец ще премине през 18 града за 15 дни, като на 25 май трябва да финишира в Албания. Амбицията на спортиста е да събере подкрепата с подписите на кметовете на всички градове, през които минава, след което да предостави подписката пред представители на Европейската комисия. „С моя екип искаме на финала на маратона в град Дурас да поканим премиерите на България, Северна Македония и Албания – Бойко Борисов, Зоран Заев и Еди Рама, за да покажем, че сме обединени и единни за каузата Corridor 8“. Искам да обединим тези три държави, защото ние знаем повече за Америка, отколкото за съседите си. Ако аз мога с тялото и мускулите си да изтичам разстоянието от Черно до Адриатическо море, то не виждам оправдание за управниците да не завършат инфраструктурата по трасето, която да направи възможно общуването и да улесни комуникацията между трите съседни държави. В нашите три земи вероятно ядем същите неща, смеем се на същите вицове, имаме същите кусури, но не го знаем, защото не можем да надникнем при съседа. Сега искам да го променя - най-малкото за да можем и да ходим на същото море – Адриатическото. За мен това е огромно предизвикателство. Знам, че ще бъде много тежко, че ще трябва да се подготвя много добре, но ви уверявам, че си заслужава“, коментира преди старта си от Варна Красимир Георгиев. С него се движи екип с физиотерапевт, фотографи, оператори и готвач. Предизвикателството Corridor 8 се провежда под мотото \"Свързаност\" и цели, освен да обедини активните хора от България, Северна Македония и Албания, да насърчи развитието на инфраструктурните връзки, спорта, туризма и бизнеса между трите държави. Партньор на инициативата е Фондация „Българска памет“ на д-р Милен Врабевски.", "date": "2019.05.08", "title": "Красимир Георгиев тръгна от Варна по 1300-километров ултрамаратон"}
{"url": "https://www.monitor.bg:443/bg/a/view/preizchisljavat-slujebno-parite-na-raboteshtite-pensioneri-164601", "text": "Националният осигурителен институт ще преизчислява служебно личните пенсии за трудова дейност на хората, които са придобили осигурителен стаж след пенсионирането си, съобщиха от пресслужбата на кабинета. За целта работещите пенсионери ще трябва да подадат еднократно заявление за ежегодно преизчисляване, а не всяка година да заявяват това, както е в момента. Това предвиждат одобрени от правителството промени в Наредбата за пенсиите и осигурителния стаж, с които се облекчава административната тежест за гражданите. Промените са във връзка с измененията в Административнопроцесуалния кодекс, с които се регламентира електронният обмен на документи между гражданите и администрацията по реда на Закона за електронното управление. С тях се предвижда възможност за електронно връчване на разпорежданията, свързани с пенсиите на лицата, уточниха от Министерски съвет. С приетите промени подзаконовата нормативна уредба се синхронизира и с измененията в разпоредбите на Кодекса за социално осигуряване, както и с новия Закон за платежните услуги и платежните системи и издадената на основание на този закон Наредба №3 на БНБ от 18 април 2018 г. за условията и реда за откриване на платежни сметки, за изпълнение на платежни операции и за използване на платежни инструменти. В резултат от промените хората ще могат да посочват сметки за изплащане на отпуснатите им пенсии не само в банки, но и в други лицензирани от БНБ доставчици на платежни услуги, както и в клонове на доставчици на платежни услуги, осъществяващи дейност на територията на страната, пише още в съобщението.", "date": "2019.05.08", "title": "Преизчисляват служебно парите на работещите пенсионери"}
{"url": "https://www.monitor.bg:443/bg/a/view/ribarski-korab-izgorja-na-pristanishteto-v-sozopol-164605", "text": "Рибарски кораб пламна като факла и изгоря почти до основи. Инцидентът стана рано сутринта в сряда на пристанището в Созопол. Причините за пожара все още не са известни, а по случая се води разследване. Огънят лумнал призори, когато на борда не е имало никого. Първи за пожара разбрал местен рибар, който рано сутринта пристигнал с намерение да почисти кораба. Когато наближил, видял, че от каютите излизат кълбета черен дим. Той веднага се обадил на пожарната и на колегите си. Само след броени минути няколко екипа огнеборци пристигнали на място и започнали да гасят пламъците от брега. Операцията обаче се усложнила заради силния вятър, който разразил огъня още повече. \"Пожарникарите се опитаха да се качат на борда, но не успяха, тъй като пожарът беше буен и от високата температура всичко по плавателния съд се беше нажежило до червено, но не спираха да гасят от кея\", разказаха очевидци. Повече от седем часа огнеборците са се борили да потушат огнената стихия. В крайна сметка те потушили пламъците, но корпусът на кораба е бил вече сериозно увреден. Изгорели са каютите, салета и част от машинното отделение. Според местните хора причина за пожара най-вероятно е късо съединение в елинсталацията. \"Към момента нямаме никакви съмнения, че палежът може да е умишлен. Собственикът разказа, че корабът е бил заключен, никой не е имал достъп до него. А и освен това наблизо има къщи, заведения. Ако беше подпален, все някой щеше да забележи че някой се навърта наоколо\", разказаха местни рибари. Въпреки, че пожарът е засегнал машинното отделение, двигателят и машините на плавателният съд са невредими. Корабът е сериозно опожарен, но не е извън строя и с доста средства може да бъде ремонтиран, смята собственикът му.  ", "date": "2019.05.08", "title": "Рибарски кораб изгоря на пристанището в Созопол"}
{"url": "https://www.monitor.bg:443/bg/a/view/dvama-us-uchenici-ubiha-edin-i-raniha-8-dushi-v-uchilishte-164599", "text": "Двама ученици откриха стрелба вчера в училище в Хайландс Ранч, недалеч от Денвър, убиха един и раниха осем техни съученици, преди да бъдат арестувани, предаде Ройтерс, като се позова на полицията в Колорадо. Единият арестуван е непълнолетен. Няколко от ранените са приети в критично състояние в местни болници. Шерифът на окръг Дъглас, където е Училището за наука, технологии, инженерство и математика, каза, че един от простреляните - 18 годишен, е издъхнал на място от раните си. Той не коментира какъв може да е мотивът на нападението. Шерифът каза в кратко интервю за Ройтерс, че двамата арестувани, всеки от тях въоръжен с пистолет, са открили огън в две различни класни стаи. Полицията е пристигнала две минути след като е получила съобщение за нападението и е задържала заподозрените.  Президентът Доналд Тръмп е бил информиран за нападението в училището в щата Колорадо и е изказал съболезнования, съобщи Белият дом. В училището учат 1850 ученици на възраст от детска градина до 12 клас. След стрелбата училището бе евакуирано и децата бяха предадени на родителите им. Около училището са разположени значителни полицейски сили, а в няколко учебни заведения в района са засилени мерките за сигурност. Снощното нападение стана малко повече от месец след 20-ата годишнина от кръвопролитието в училището през 1999 г. в Кълъмбайн, на 8 км от Хайландс Ранч. Тогава двама ученици от това училище застреляха в него 13 души и след това се самоубиха, напомня Ройтерс.", "date": "2019.05.08", "title": "Двама US ученици убиха един и раниха 8 души в училище"}
{"url": "https://www.monitor.bg:443/bg/a/view/den-na-otvorenite-vrati-shte-ima-v-srednovekovnata-krepost-peristera-164607", "text": "Ден на отворените врати в античната и средновековна крепост „Перистера“ над Пещера ще има на 10 май /петък/ по инициатива на местната община и Областен информационен център – Пазарджик. Събитието е част от общоевропейската кампания „Европа в моя регион“ 2019 г. Крепостта бе реставрирана по проект „Консервация, реставрация и експониране на антична и средновековна крепост „Перистера“, разположена на хълм „Света Петка”, град Пещера“. Проектът e реализиран по Оперативна програма „Регионално Развитие“ 2007–2013, договор за безвъзмездна финансова помощ BG161PO001/3.1.-03/2010/039, схема за предоставяне на безвъзмездна финансова помощ BG161PO001/3.1.-03/2010 „Подкрепа за развитието на природни, културни и исторически атракции” с бенефициент община Пещера. След изпълнението на проекта антична и средновековна крепост „Перистера” в град Пещера се превърна в атрактивна и привлекателна дестинация за туристи. Реализирането на проектното предложение допринесе за подобряването, обновяването и развиването на туристическите атракции в община Пещера и популяризирането й като място на древна култура. Чрез мерките по консервация, реставрация, рехабилитация, реконструкция и експониране на историческата забележителност се осигури и повиши атрактивността и достъпността до античната и средновековна крепост „Перистера”, която през 2012 година е обявена за паметник на културата с „национално значение”.", "date": "2019.05.08", "title": "Ден на отворените врати в средновековната крепост “Перистера“"}
{"url": "https://www.monitor.bg:443/bg/a/view/cjal-tehnologichen-mini-grad-pravjat-pred-ndk-164608", "text": "Цял високотехнологичен мини град правят пред НДК по време на дигиталния фестивал Webit в София. На тазгодишното му издание ще могат да се видят летящи мотори, дронове и различни хуманоиди. Това каза основателят на проявата Пламен Русев. Очаква се събитието да бъде посетено от 15 000 гости от цял свят. Webit се провежда за 11 поредна година като той ще събере представители на различни компании, включително и на гиганти от Силициевата долина. По думите на Русев, София ще побере 120 държави, което се случва за пръв път в историята на България. Фестивалът е и домакин на най-голямото състезание за стартъпи, за което се надпрерват над 4000 фирми. “Над 65% от стартиращите предприятия получават финансиране в следващите месеци след представянето си в НДК”, коментира Русев пред медии. от събитието е, а 99% от хотелите в София са запълнени, сочат данни на booking.com. Неслучайно 27 държави се конкурират, за да са домакин на събитието - сред тях са градове като Тел Авив, Лондон, Париж и други. В един от дните ще се състои и Webit.X, на който ще присъстват 3000 български отличници. “Миналата година, с помощта на образователното министерство, направихме за пръв път нещо, непостигнато досега - ние събрахме най-умните и отлични деца, събрахме бъдещето на България и им дадохме възможност да разберат, че да си успешен и да учиш, не означава да зубриш”, коментира Русев. Инициативата се осъществи само за 3 седмици, а след събитието голяма част от децата решиха, че искат да учат технологии или инженерство. “Най-важното е, че Webit може да вдъхнови учениците за развитие на способностите в сфери като изкуствен интелект и природни, интердисциплинарни науки”, заяви образователният министър Красимир Вълчев. Според него сега основното предизвикателство е именно намирането на вдъхновение, за което подобни инициативи помагат. На конференцията присъства и председателят на Съвета на ректорите проф. Любен Тотев. Очаква се в близките 5-7 години голяма част от професиите да изчезнат, а смята той. “Тук идва и ролята на министъра, който прие възможността да даде шанс на децата да видят всичко това”, коментира Русев. Според него автономните автомобили ще премахнат необходимостта от шофьори, а адвокатите също са застрашени. Детските учителки обаче са в безопасност, защото те ще учат децата на човешко поведение, а не на това на робот.", "date": "2019.05.08", "title": "Цял технологичен мини град правят пред НДК"}
{"url": "https://www.monitor.bg:443/bg/a/view/v-pazardjishko-njama-otravjane-na-pchelni-semejstva-sled-pryskane-s-himikali-164612", "text": "През последните няколко години в област Пазарджик не са констатирани случаи на масово отравяне на пчели след пръскане с химикали. Това стана ясно на среща на експерти от Областната дирекция „ Земеделие“ със земеделски производители и пчелари от региона. По данни на Областната дирекция по безопасност на храните, регистрираните пчелини в региона са 430. Бяха представени мерките за опазване на пчелите и пчелните семейства от отравяне и начините за провеждане на растителнозащитни дейности. През миналата година в област Пазарджик са проверени 445 земеделски стопани относно употребата на препарати за растителна защита, констатирани са 532 несъответствия и са съставени предписания и 6 акта за установяване на административни нарушения. За периода 2014-2019 г. са издадени 12 разрешения за въздушно пръскане, а за периода 2014-2019г. са подадени 13 жалби, от които 4 са свързани с нерегламентирано въздушно пръскане, намерение за извършване на въздушно пръскане  и една относно липса на уведомително писмо. За периода 2014-2019 г. не е констатиран подмор на пчели, в резултат на употребата на препарати за растителна защита съгласно нормативните изисквания. По време на срещата на земеделските производители бяха предоставени формуляри на уведомителните писма, които следва да бъдат попълнени при извършването на пръскане с препарати за растителна защита. Уведомителните писма се изпращат в срок до три дни преди датата на третирането на площите. В същия срок се уведомяват лично (със SMS и/или по електронна поща) собствениците на пчелини, разположени в землището на населеното място по местонахождение на площите, които ще бъдат третирани, както и собствениците на пчелини, разположени в граничещите землища, за датата и часа, в който ще се извърши мероприятието. На интернет страницата на Българската агенция по безопасност на храните (БАБХ) се поддържат регистри с актуална информация за разрешените за пускане на пазара и употреба продукти за растителна защита и лицензираните за употреба ветеринарномедицински продукти.  ", "date": "2019.05.08", "title": "В пазарджишко няма отравяне на пчелни семейства след пръскане с химикали"}
{"url": "https://www.monitor.bg:443/bg/a/view/begachi-ot-40-strani-se-vkluchvat-v-maratona-na-varna-164610", "text": "Лекоатлети от 40 държави ще стартират в четвъртото издание на варненския маратон на 12 май (неделя). Стартът е в 9.30 ч. на площад \"Независимост\" пред Операта, а събитието е част от програмата на Варна – Европейски град на спорта за 2019 г. В заявките личат имена на състезатели от Австралия, Бахамите, САЩ, Великобритания и др., плюс традиционно силните в дългите бягания представители на Африка. Най-младият записал се досега участник в дългите дистанции е 9-годишната румънка Елена Денебола, която ще бяга 10 км, а най-възрастен е 72-годишният Иван Димитров на същата дистанция. Шестима са атлетите, които вече са си осигурили място в битката за големия джакпот от 20 000 лв. във веригата \"Бягането като начин на живот\". В близките дни ще станат окончателно известни и българските участници, като засега сред сигурните са Йоло Николов и Иван Попов. В масовия старт на 2 км се очаква да се включат няколко хиляди бегачи. Общият награден фонд за трите дистанции - 10 км, 21 км и 42,195 км, е 49 000 лв., разпределен в 44 индивидуални награди.", "date": "2019.05.08", "title": "Бегачи от 40 страни се включват в маратона на Варна"}
{"url": "https://www.monitor.bg:443/bg/a/view/borisov-zaminava-za-rumynija-za-neformalna-sreshta-na-evroliderite-164603", "text": "Премиерът Бойко Борисов заминава за Румъния, където в на 9 май в Сибиу ще участва в неформалното заседание на държавните и правителствените ръководители на държавите-членки на ЕС, съобщиха от пресцентъра на кабинета. Това е поредното събитие по време на румънското председателство на ЕС, като такова неформална среща на евролидерите имаше и по време на БГ председателството през 2018 г.  Сега лидерите ще обсъдят аспекти на Стратегическия дневен ред 2019 - 2024 година. Сред темите ще бъдат насърчаването на мира и стабилността, поддържането на европерспективата за другите европейски държави, сътрудничеството в областта на миграцията, следването на балансирана търговска политика, насърчаването на европейските инвестиции в отбраната и ролята на Европа като световен лидер в борбата срещу изменението на климата.", "date": "2019.05.08", "title": "Борисов заминава за Румъния за среща на евролидерите"}
{"url": "https://www.monitor.bg:443/bg/a/view/orel-grabna-riba-i-nahlu-v-kyshta-164611", "text": "Орел с размах на крилата 2,5 м се блъсна в прозорец на къща в Аляска, след като грабна изхвърлена от фризер двукилограмова риба камбала и прецени лошо как да се издигне, вероятно преследван от свой събрат, съобщи Асошиейтед прес. Стейси Студебейкър, в чийто прозорец се блъснал орелът, разказа, че шумът бил като от бомба. Въпреки че счупила прозореца, птицата оцеляла и започнала да лети из къщата, причинявайки огромни щети. В кухнята съборила всичко, както и в трапезарията. В крайна сметка съсед на домакините помогнал да изкарат неканения гост навън през отворената врата, предаде БТА. Орелът изглеждал без наранявания, освен малко кръв около човката.  Стейси и съпругът й чистили часове. Два дена по-късно техен комшия дошъл с цветя и признал, че той е изхвърлил камбалата.", "date": "2019.05.08", "title": "Орел грабна риба и нахлу в къща (СНИМКИ)"}
{"url": "https://www.monitor.bg:443/bg/a/view/panagurishte-shte-byde-za-7-mi-pyt-domakin-na-svetovno-po-fojerverki-164604", "text": "За седма поредна година Панагюрище ще бъде домакин на Световно първенство по фойерверки.  Следващата седмица в петък, събота и неделя – 17,18 и 19 май цвят, феерия и красота ще озарят във вечерните часове небето над бунтовническия град. И тази година по традиция организатор и финансиращ събитието е Община Панагюрище, а съорганизатор е местната фирма, най-добрите инженери на цветя и форми в небето, професионалистите от „Огнена хризантема“. Участници в тазгодишното издание на първенството са отборите от Норвегия, Литва и Крим. Скандинавците са победители от миналогодишното издание на първенството. Подгряващата заря извън състезателната програма ще бъде изпълнена от „Огнена хризантема“, а по традиция община Панагюрище отново се е погрижила за богата концертна програма във всяка една от вечерите.", "date": "2019.05.08", "title": "Световното по фойерверки за 7-ми път в Панагюрище"}
{"url": "https://www.monitor.bg:443/bg/a/view/objaviha-913-svobodni-mesta-vyv-varnenskite-detski-jasli-164595", "text": "913 свободни места са обявени за целодневен прием в детските ясли във Варна за класирането на 31 май. Това съобщиха за \"Монитор\" от общинската дирекция „Здравеопазване“. За целта електронната система за прием ще бъде затворена за редакции и регистрации на нови заявления от 29 до 31 май включително. На 1 юни системата ще бъде отворена за редакции и регистрации. Във връзка с приетите „Правила и критерии за класиране и прием на деца в детски ясли на територията на Община Варна“ при извършване на класиране, регистрационният номер на заявлението вече няма значение. Децата се класират в низходящ ред по брой точки, а при равни условия се прилага функция по генериране на случайни числа. Така децата се подреждат във възходящ ред по случайно число. Класирането ще бъде обявено на 31 май, а срокът за потвърждаване на приетите деца е от 3 до 28 юни. След това те ще бъдат приемани поетапно по предварително изготвен график от директора на съответната детска ясла. Свободните места са най-много в ДЯ №9 „Детелина“ – 110, следвани от ДЯ №7 „Роза“, ДЯ №11 „Иглика“ и ДЯ №13 „Русалка“ – с по 100 свободни места. По 80 места има в ДЯ №2 “Моряче“ и ДЯ №3 „Зайо Байо“, 70 - в ДЯ №14 „Звънче“, 65 места в ДЯ №1 „Щастливо детство“, по 60 места в ДЯ №4 „Приказен свят“ и ДЯ №8 „Щурче“. 48 са обявените свободни места в ДЯ №5 „Чуден свят“ и 40 - в ДЯ №6 „Мечо Пух“.", "date": "2019.05.08", "title": "Обявиха 913 свободни места във варненските детски ясли "}
{"url": "https://www.monitor.bg:443/bg/a/view/obshtina-dupnica-finansira-balovete-na-bedni-abiturienti-164597", "text": "10 момчета и момичета, които тази година ще бъдат абитуриенти, бяха гости на кмета на Община Дупница инж. Методи Чимев. По предложение на Педагогическия съвет на ПГ \"Христо Ботев\", десетимата младежи, които са в тежко финансово положение по семейни причини, получиха финансови средства от Община Дупница за посрещане на празника си. Традицията в Дупница да се подпомагат такива младежи за един от най-чаканите им моменти в живота се спазва от 6 години. \"Младите хора не трябва да оставате безучастни към обществения живот. Всеки един от вас трябва да бъде буден гражданин, да изказва ясно и високо своята позиция, да не търпи несправедливостите и да показва грешките във всички области на живота. Младите хора сте бъдещето на нашата родина и като синове и дъщери на Майка България, обичайте я, пазете я в сърцата си и работете за просперитета й\", обърна се инж. Чимев към младите хора. Той пожела успех на всички в предстоящите матури и кандидат-студентската кампания.", "date": "2019.05.08", "title": "Община Дупница поема баловете на бедни абитуриенти"}
{"url": "https://www.monitor.bg:443/bg/a/view/grisho-se-razdeli-s-11-ija-si-trenior-obzor-164594", "text": "Първата ни ракета Григор Димитров се раздели с треньора си Даниел Валверду. Новината съобщи самият Димитров на своята официална страница в \"Туитър\". \"След мача вчера (бел.ред. - загубата от американския квалификант Тейлър Фриц в Мадрид) с Дани, моят дългогодишен треньор, седнахме и поговорихме. След три страхотни години ще разделим своите пътища. Постигнахме някои страхотни неща и имахме невероятни моменти на корта. Искам да благодаря на Дани за всичко, което направи за мен и му желая всичко най-добро в следващите начинания\", написа Григор. Новината дойде по-малко от два часа след решението на Димитров да не участва във втория си двубой от турнира на двойки в Мадрид, където си партнира с Карен Хачанов (Рус). Според различни източници причина за отказа били възобновените болки в рамото, които през тази година не спират да го тормозят. Григор и Дани Валверду започнаха съвместна работа през юли 2016 г. и моментално се забеляза прогрес в изявите на българския тенисист. Неговите решения на корта станаха по-практични и играта му бе по-опростена от венецуелския специалист. През 2017-а тандемът изживя най-силния си сезон, в който спечели титлите в Бризбейн и в София и стигна полуфиналите в Australian Open, където изигра епичен петсетов двубой с Рафаел Надал. Впоследствие Димитров за първи път в кариерата си спечели турнир от сериите \"Мастърс\" в Синсинати, а \"черешката на тортата\" бе триумфът във Финалите на АТР, както и изкачването до номер 3 в световната ранглиста. През 2018-а последва лек спад в началото, като Гришо стигна до 1/4-финал в Мелбърн и финал в Ротердам. В следващите няколко месеца българинът игра 1/2-финал в Монте Карло с Рафа Надал, а в края на годината обяви, че към щаба му се присъединява легендата Андре Агаси. През 2019-а Григор непрестанно е тормозен от болките в дясното рамо и отказа редица турнири, а пък липсата на състезателен ритъм и някои преодолими поражения доведоха до спад до дъното на топ 50 в световната ранглиста. Според „Блиц“ пък именно контузията е станала причина за разрив в отношенията между състезател и треньор, като в тях се намесила и бившата изгора на Гришо – Мария Шарапова. Рускинята страда от същата контузия и се подложи на операция, за което посъветвала и Димитров. Валверду и лекарският щаб на българина обаче категорично отхвърлили тази възможност. В кариерата си Валверду е бил наставник още на други двама топ тенисисти - Анди Мъри и Томаш Бердих. Сега най-вероятно бащата на първата ни ракета Димитър Господинов ще поеме отново функциите на треньор за турнирите в Рим следващата седмица и за „Ролан Гарос“ след това. Чак след това Гришо ще решава кой ще е новият му наставник. Не ясно и дали Агаси все още е в екипа му. До този момент Григор е имал 11 треньори в кариерата си. Някои от тях – като баща му, са с много важна роля за развитието му като тенисист и присъстват в цялата му кариера, а друг, както Жан-Франсоа Башело, бяха заедно с него за много кратко време, след като Патрик Муратоглу реши да изостави Григор за сметка на Серена Уилямс. Димитър Господинов, Пато Алварес (Кол), Петер Лундгрен (Шв), Питър Макнамара (Авл), Патрик Муратоглу (Фр), Жан-Франсоа Башело (Фр), Микаел Тилстрьом (Шв), Роджър Рашийд (Авл), Юхан Йортегрен (Шв), Франко Давин (Арж) и Даниел Валверду.", "date": "2019.05.08", "title": "Гришо се раздели с 11-ия си треньор (ОБЗОР)"}
{"url": "https://www.monitor.bg:443/bg/a/view/bez-limiti-pri-priema-v-stolichnata-pediatrija-164592", "text": "Няма да има ограничения при приемането и лечението на деца в столичната педиатрична болница, каза зам.-министърът на здравеопазването и председател на Надзорния съвет на НЗОК Жени Начева след заседание на надзорниците. Лекарите ще имат възможност да приемат дете с определено заболяване в клиника, която е за лечение на друго заболяване, като целта е да отпаднат тези ограничения и да няма върнати пациенти. Приемът на пациенти може да се отчита с общ \"педиатричен\" код, като по думите на Начева това е било възможно и досега. Ограничението за легла по клиники и отделения не се отнася за педиатричната болница, категорично подчерта Начева. Вероятно по темата има някакво неразбиране или не добра комуникация с Касата и днес ще има среща с ръководството на болницата, за да се обсъди въпросът, допълни още тя.  Предстои промяна на цените на някои клинични пътеки, по които се работи в областта на педиатрията, като за целта ще бъдат отделени 50 млн. лв. от резерва на Касата, каза още Начева. Следващата седмица предстоят разговори по темата и с Българския лекарски съюз. Начева не уточни конкретно цените на кои клинични пътеки ще се променят, но подчерта, че са с приоритет в областта на детското и майчино здравеопазване. Желанието ни е от второто полугодие цените на пътеките да бъдат увеличени, каза още Начева, цитирана от БТА. Част от резерва на Касата вече е разпределен за лекарства за домашно лечение, за медикаменти за лечение на онкологични заболявания в болнични условия, посочи Начева. За тази година не се очаква намаляване на цените на клинични пътеки, но предстои работа по Националния рамков договор за 2020 год. и по-задълбочено ще бъдат анализирани редица дейности, включително и цените на някои клинични пътеки, допълни тя. Начева каза още, че към момента няма преразход по пера в бюджета на НЗОК.", "date": "2019.05.08", "title": "Без лимити за приема в столичната педиатрия "}
{"url": "https://www.monitor.bg:443/bg/a/view/elizabet-vtora-otiva-pri-novoto-si-vnuche-164591", "text": "Принц Хари и съпругата му, херцогинята на Съсекс Меган, показаха за първи път първородния си син. Бебето с тегло 3,26 килограма се появи на бял свят в ранните часове на 6 май, зодия Телец е. Синът на принц Хари и Меган е седми поред наследник на британския престол и осмо правнуче на прабаба си – Елизабет Втора. Интересно е, че бебето няма автоматично да получи титлата принц, а ще трябва прабаба му да реши дали да го удостои с нея. Бабата Елизабет Втора обяви, че ще посети новороденото. Кралски хор пък написа специална приспивна песен за бебето.", "date": "2019.05.08", "title": "Показаха бебето на Меган и Хари"}
{"url": "https://www.monitor.bg:443/bg/a/view/germanija-i-bogatite-regioni-naj-pechelivshi-ot-edinnija-pazar-164598", "text": "Централните промишлени региони на ЕС, градските райони на Евросъюза и Германия имат най-голяма полза от европейския единен пазар. Това сочи проучване, което очертава икономическите и социалните неравенства в Общността, съобщи Reuters. Доклад на фондация Бертелсман установи, че Германия, най-голямата европейска икономика, е имала най-съществена полза в абсолютно изражение от единния пазар, като годишно е печелила допълнително 86 млрд. евро благодарение на единния пазар. Проучването сочи, че всеки германец средно е бил с 1046 евро по-богат заради членството на страната в единния европейски пазар, докато средният гражданин на ЕС е получил допълнително само 840 евро. Не всеки получава еднакво от единния европейски пазар, но всеки печели, каза президентът на германската фондация Арт де Хьос. Неравенствата, очертани в доклада, изтъкват някои аспекти от политиките на ЕС преди изборите за Европейски парламент този месец, с призивите за общоевропейска минимална заплата например. В същото време Италия, която се бори с ниския растеж, иска да й бъде разрешено да наруши бюджетните правила на ЕС, за да финансира намаляване на данъците в страната. Богатите, развити икономики, които са близо до икономическия център на ЕС, като Австрия и Холандия, също са далеч по-богати в резултат на членството си в единния европейски пазар, сочи докладът, а по-бедните южни и източни страни в Европа имат далеч по-малка полза. За страни като Холандия и Австрия единният пазар е безценен, тъй като имат конкурентни сектори, но разчитат на износ, понеже местните им пазари са малки, каза Доминик Понату, един от авторите на проучването. Селските райони също са имали по-малка полза от членството в единния европейски пазар, сочи докладът, докато високоразвитите региони като Южна Англия са най-печеливши. Парадоксално това означава, че британски региони като Кент например, който гласува за излизането на Великобритания от ЕС, е спечелил най-много от единния европейски пазар, се допълва в документа.", "date": "2019.05.08", "title": "Германия и богатите региони най-печеливши от единния пазар"}
{"url": "https://www.monitor.bg:443/bg/a/view/kompensacijata-za-izguben-kolet-ne-po-kysno-ot-edna-godina-164590", "text": "Парламентът прие на първо четене промени в Закона за пощенските услуги, внесени от Министерския съвет и свързани с прилагането на европейски регламент относно услугите за трансгранична доставка на колетни пратки на национално ниво. „Досега компенсацията на универсалната пощенска услуга се извършваше с две години закъснение, сега се предлага в същата година да се изплащат компенсациите“, обясни Иван Вълков, член на транспортната комисия. С промените се предвижда се държавите-членки на ЕС не по-късно от 23 ноември 2019 г. да нотифицират пред Европейската комисия правните норми, които приемат по отношение на установяването на система от санкции за нарушаване на разпоредбите на Регламент 2018/644 Комисията за регулиране на съобщенията е определена като национален регулаторен орган по смисъла на същия регламент. Със законопроекта се променя моделът на компенсиране на пощенския оператор, извършващ универсалната пощенска услуга, като се предвижда компенсирането да се осъществява авансово за текущата година на базата на компенсацията, определена през предходната година. Предвидени са мерки за възстановяване на свръхкомпенсацията (ако има такава) от оператора, а за случаите, в които предоставените средства за съответната година са по-малко от определения размер на компенсацията за същата година, се предлага те да бъдат възстановени през следващата година. Прецизира се процедурата по доказване на нетните разходи от задължения оператор, както и процедурата за определяне на размера на средствата за компенсиране на несправедливата финансова тежест от извършване на универсалната пощенска услуга. С промените са прецизирани и разпоредби, отнасящи се до броя и разположението на точките за достъп до пощенската мрежа на задължения пощенски оператор.", "date": "2019.05.08", "title": "Компенсацията за изгубен колет не по-късно от една година"}
{"url": "https://www.monitor.bg:443/bg/a/view/pecata-napusna-kuhnjata-na-ada-164588", "text": "Най-колоритният участник в Hell’s Kitchen Петко напусна шоуто завинаги. Кулинарната надпревара стигна до най-трудния етап – черни куртки. В последния излъчен епизод ентусиастите за слава и наградата от 100 000 лв. трябваше да се борят за осемте заветни куртки. Пецата се представи най-зле и трябваше да се сбогува с мечтата си да грабне голямата награда. Въпреки че беше основен дразнител в синята кухня, съотборниците на бургазлията не скриха сълзите си при раздялата. Великолепната осморка в Кухнята на Ада се оформи от Никола, Тихомиров, Веселин, Цецо, Петко, Чилева, Ралица и Светлана. Оттук нататък мъже и жени ще готвят заедно и си заслужиха званието шеф. намигна шеф Виктор Ангелов. Остава по-малко от месец до финала на кулинарната надпревара.", "date": "2019.05.08", "title": "Пецата напусна Кухнята на Ада"}
{"url": "https://www.monitor.bg:443/bg/a/view/karadajy-imame-hysa-i-energijata-da-sprem-nacionalizmite-i-omrazata-164596", "text": "Имаме хъса и енергията да спрем национализмите и омразата. Това заяви лидерът на ДПС Мустафа Карадайъ по време на предизборната обиколка на движението в Сливенско.  Централният лъч на ДПС бе в област Сливен, съобщиха от партията. След срещи с избиратели в Нова Загора, селата Баня, Бяла паланка и Новачево, Централният лъч присъства на предизборна среща в град Сливен. Карадайъ разкритикува действията на управляващите като заяви, че в Брюксел и Европа ГЕРБ защитават езиковото многообразие, но не и в България. \"Явно България според тях не е в ЕС. Идват в България и забраняват другите езици. България в ЕС ли е?\", попита Карадайъ. Той припомни, че ЕП е приела решение за борбата с неофашизма, ксенофобията и омразата, а от ДПС са предложили същото решение в Народното събрание. То обаче не било подкрепено. По думите на Карадайъ в момента в Европа национализмът е на мода. И докато в ЕС основните партии защитават демокрацията и европейските ценности, в България се получава обратното. \"Тук основните партии се надпреварват кой по-голям националист да бъде\", обяви той и добави, че това е опасно и за България и за ЕС. \"И затова, когато ние казваме, че България има нужда от ДПС, аз ви заявявам, че ЕС има нужда от ДПС\", бе категоричен Карадайъ. Йордан Цонев пък изтъкна, че ДПС е силна и важна партия за съдбата на България, а без движението нямало да се събори тоталитарния режим, нямало да има и никаква промяна и стабилност България и ЕС е в криза, коментира лидерът на младежко ДПС и евродепутат Илхан Кючюк. Според неговата колежка Искра Михайлова в ЕП ДПС е гарант за демокрацията в България и могат да бъдат гарант за сигурността на ЕС. След предизборния митинг Централният лъч присъства на ифтар даден от председателя на ДПС Мустафа Карадайъ.", "date": "2019.05.08", "title": "Карадайъ: Имаме хъса и енергията да спрем национализмите и омразата"}
{"url": "https://www.monitor.bg:443/bg/a/view/4600-uchenici-se-vkluchiha-v-olimpiadata-po-pytna-bezopasnost-164578", "text": "Над 4600 ученици от от 5-и до 7-и клас в 76 училища в страната се включиха в олимпиадата по безопасност на движението по пътищата. Тя бе организирана от Института по пътна безопасност с подкрепата на Министерството на образованието и науката.  \"За нас обучението по пътна безопасност е задължение, но за Института за пътна безопасност е мисия. Те ни провокираха не само да проведем състезанието, но и да проведем редица политики за безопасност на движението.\" , заяви просветният министър Красимир Вълчев при официалния край на олимпиадата в столичното 51-о СУ\" Елисавета Багряна \". Той сподели, че  възпитанието и обучението в безопасност по пътищата е едно от нещата, на които обществото разчита на образователната система.\"Резултатите от обучението не са видими, те ще се изразят в по - малко катастрофи и инциденти по пътищата.  Той обясни, че обучението по безопасност по пътищата е заложено и в Стратегията за възпитателната работа в образователните институции за 2019-2030 г.  Вълчев обясни, че от следващата година часовете по пътна безопасност в училище ще бъдат повече и ще обхващат учениците от 1-и до 12-и клас. Той обясни, че такива занятия се провеждат и я някои детски градини, в които са изградени площадки за безопасност на движение по пътищата.  Кметът на София Йорданка Фандъкова сподели, че половината от децата, участвали в олимпиадата, са от столицата. \"Обучение по безопасност на движението е ключово за запазване на живота на децата. Вярвам, че тази инициатива ще обедини всички.  Децата и ученици са тези, които имат отношение и когато получат знанията и уменията, те са тези, които ще обърнат внимание на техните родители да спазват правилата на движение. \", заяви Фандъкова.  В двора на 51—о СУ пък бяха представяни  възможности за интерактивно обучение по пътна безопасност. Учениците имаха възможност да\" преживеят \" челен сблъсък с 7 км в час или да се\" преобърнат с кола\", за да видят ролята на предпазния колан. ", "date": "2019.05.08", "title": "4600 ученици се включиха в олимпиадата по пътна безопасност"}
{"url": "https://www.monitor.bg:443/bg/a/view/sirak-podarjava-zvezden-bal-na-socialno-slabi-abiturienti-164582", "text": "„Звезден бал” за абитуриенти с нисък социален статук организира за пета поредна година председателят на Националното сдружение на сираците, Слави Михайлов. Той ще се проведе на 13 май в Плевен, а в него ще участват 37 зрелостници от Плевен, Кнежа, Пордим, Никопол и Белене. По време на празничната вечер ще се проведе и конкурс за Мис и Мистър „Звезден бал“, като са подготвени и подаръци за всеки абитуриент. Ще има и специална украса, направена от професионална парти агенция. По време на престоя на абитуриентите е предвидено преди празничната бална вечер те да могат да ползват спа пакет /басейн, сауна, фитнес и др./, като за официалната вечер в следобедните часове специалисти ще се погрижат за прическите и поставянето на грим на желаещите. „Благодаря на всички хора, които направиха възможно провеждането на „Звезедн бал“ и се включиха в осигуряването на празнични тоалети и обувки за зрелостниците. През всичките пет години с добротата на много хора успяхме да осигурим рокли, костюми и обувки на 219 абитуриенти от Плевен и областта. Надявам се да успеем да подарим един незабравим спомен на завършващите средно образование каза Слави Михайлов. Той уточни, че абитуриентите, които ще се почувстват незабравимо на „Звездния бал” не са само сираци, а сред тях има и такива с по един родител от семейства с нисък социален стутус. Те са били предложени от директорите на училищата от област Плевен. Специална благодарност то изказва и на Медицинския университет в Плевен и ректора проф. Славчо Томов.", "date": "2019.05.08", "title": "Сирак подарява „звезден бал” на социално слаби абитуриенти"}
{"url": "https://www.monitor.bg:443/bg/a/view/hvanaha-dublior-javil-se-na-listovki-za-knijka-164585", "text": "Измама на теоретичен изпит за шофьорска книжка засякоха от ИА „Автомобилна администрация“ (ИААА). При провеждането на изпит за водачи на МПС в Хасково е установено лице, което е направило опит да се яви от името на друг кандидат. При проверката на документите за самоличност наблюдаващият инспектор от ИААА се усъмнява, че лицето което се явява на изпита е различно от кандидата в списъка. Това се потвърждава и от системата за лицево разпознаване в изпитната зала. Инспекторът на бившата ДАИ незабавно сезира органите на МВР. При направената проверка е установено, че лицето се явява на изпита с личната карта на друг кандидат, след което е отведено от служителите на МВР за предприемане на последващи действия.", "date": "2019.05.08", "title": "Хванаха „дубльор“ явил се на листовки за книжка "}
{"url": "https://www.monitor.bg:443/bg/a/view/papa-francisk-patriarh-neofit-e-velik-boji-chovek-164587", "text": "    „Особено силно ме впечатли разговора ми с патриарх Неофит, който за мен е велик Божи човек!“ – това е заявил папа Франциск снощи в самолета на връщане в Рим. Оценката на Светия отец за главата на Българската православна църква е в отговор на въпроси на придружаващите го журналисти за впечатленията му от неговата визита в България и Македония. Папата споменава още един път името на Неофит, поставяйки го на първо място сред патриарсите, с които поддържа добри отношения, които били негови братя и които според него имали желание за разбирателство между католическата и православната църква. После изрежда имената на  патриарх Илия от Грузия, когото носел винаги в сърцето си, на Вартоломей и Кирил /патриарсите на Константинопол и на Русия – бел.кор./, които също били Божи хора.     Що се отнася до това, кое събитие най-много го е развълнувало по време на тридневното му посещение у нас, Франциск изобщо не се колебае да посочи даденото лично от него Свето причастие на 245 деца в град Раковски. Той дори се бил просълзил, защото тържествената литургия и приемането на Божията плът и кръв от малчуганите го били върнали към 8 октомври 1944 г. – деня на неговото първо причастие, когато с куп негови връстници пял в Буенос Айрес химни в прослава на Исус Христос.  „Аз видях как тези деца от Раковски поемат своя път в живота с една сакраментална, свята решителност!“ – подчертал Светият отец и допълнил, че бил видял във въпросните момичета и момчета както светлото бъдеще на Църквата, така и това на България. Като цяло оценката на папата за посещението му у нас е изключително положителна, на няколко пъти той посочва, че наистина не бил очаквал толкова топло и сърдечно посрещане.     На въпроса как са му се сторили България и Северна Македония, която посети вчера след визитата си у нас, Светият отец отговаря така: „Те са съвсем различни, но ги обединява голямото уважение към различните вероизповедания в тях!“ После Франциск посочва, че България е нация с вековни традиции, Македония също, но не като държава, а като народ, който е успял да се оформи като нация едва през последните години. „Това, на което станах свидетел и в двете страни, са добрите отношения между различните вери - всеки има право да изповядва собствената си религия и е респектиран от другите!“ – подчертава главата на Светата римокатолическа църква.     ", "date": "2019.05.08", "title": "Папа Франциск: \"Патриарх Неофит е Велик Божи човек“!"}
{"url": "https://www.monitor.bg:443/bg/a/view/tancuvasht-pikachu-obyrka-fenovete-video-164574", "text": "Двучасов клип с танцуващ Пикачу обърка феновете, ентусиазирани да видят премиерната лента „Pokemon: Детектив Пикачу“. В причина за това се превърна описанието на каченото в YouTube видео, което гласи, че потребителите ще могат да изгледат цялото заглавие на посочения линк. Само за няколко часа над 3 милиона любители на анимето кликнаха, за да видят новия филм, в който глас назаем на светкавичното джобно чудовище дава Райън Рейнолдс. Чувството за хумор, с което се прочу през последните години екранният Дедпул пък провокира мнозина да помислят, че именно той стои зад шегата. Това, предвид, че закачливият видеоклип започва с официалните значи на продуцентите от Warner Bros. и The Pokémon Company, след което тръгва кратък клип от същинския филм с участието на Джъстис Смит. След това обаче започват танците на Пикачу. Широкото разпространение на „Pokemon: Детектив Пикачу“ по киносалоните стартира от края на тази седмица.", "date": "2019.05.08", "title": "Танцуващ Пикачу обърка феновете (ВИДЕО)"}
{"url": "https://www.monitor.bg:443/bg/a/view/apelativnijat-specsyd-pusna-pod-domashen-arest-ivancheva-i-petrova-164581", "text": "Апелативният спецсъд пусна под домашен арест Иванчева и Петрова. В средата на април Специализираният наказателeн съд осъди на 20 години затвор и наложи глоба от 10 000 лв. на Иванчева. Съдът я лиши от възможността да заема държавни длъжности. Биляна Петрова получи 15 години лишаване от свобода и 15 хил. лв. глоба, както и забрана 15 години да заема държавни длъжности. Заради опасността да избягат или да извършат ново престъпление прокуратурата поиска, а спецсъдът прие да измени мярката им от „домашен арест“ в „задържане под стража“. Именно това решение обжалват двете жени, които бяха закарани в сливенския затвор, впоследствие разделени, а преди няколко дни бяха върнати в София. В момента Десислава Иванчева се намира в болницата на затвора, а Биляна Петрова е настанена в ареста на „Майор Векилски“. Адвокатът й Радост Ганчева заяви, че Петрова е в тежко физическо и психическо състояние и ще настоява да бъде преместена в болницата на затвора. Очаквайте подробности!", "date": "2019.05.08", "title": "Апелативният спецсъд пусна под домашен арест Иванчева и Петрова"}
{"url": "https://www.monitor.bg:443/bg/a/view/pompeo-v-london-shte-dogovarja-novi-otnoshtenija-sled-brekzit-164579", "text": "Държавният секретар на САЩ Майк Помпейо пристигна на посещение във Великобритания, за да предложи \"специални отношения\" след Брекзит, предаде Ройтерс. Помпейо посети Лондон след необявена предварително визита в Ирак. В британската столица той ще се срещне с премиерката Тереза Мей, която се бори с продължаваща от три години политическа криза, свързана с Брекзита. Очаква се той да разговаря и с външния министър Джереми Хънт. Великобритания се опитва да напусне ЕС след 46 години членство и много дипломати казват, че раздялата вече е отслабила страната, отбелязва Ройтерс. На този фон се очаква Помпейо да произнесе реч за т.нар. \"специални отношения\" между Вашингтон и Лондон. Както Брекзитът, така и донякъде непредвидимите действия на президента Доналд Тръмп доведоха до известно обтягане на отношенията между водещата световна сила и главният й европейски съюзник, подчертава Ройтерс. Очаква се на срещата с Мей Помпейо да обсъди Иран, предстоящата държавна визитата на Тръмп в Лондон и да предупреди Великобритания да не позволява на китайската телекомуникационна корпорация \"Хуавей\" да участва в изграждането на британската 5G мрежа, отбелязва ДПА.", "date": "2019.05.08", "title": "Помпео в Лондон, ще договаря нови отнощения след Брекзит"}
{"url": "https://www.monitor.bg:443/bg/a/view/osem-raneni-pri-katastrofa-mejdu-vlak-i-kamion-v-germanija-164584", "text": "Най-малко осем души бяха ранени тази сутрин при сблъсък между пътнически влак и полуремарке на прелез близо до Рендсбург, Северна Германия, съобщи полицията, цитирана от Франс прес. Влакът, в който е имало 22 пътници, е ударил полуремаркето около 4.30 г. (5.30 ч. бълг. вр.), съобщиха силите на реда за АФП. По още неустановена причина полуремаркето е било блокирано на прелеза, но шофьорът му успял да излезе от превозното средство в последния момент, обясни говорител на полицията за агенция ДПА. Двама от ранените са в тежко състояние. Един от пострадалите е трябвало да бъде транспортиран с хеликоптер към най-близката болница. Част от влаковата композиция е дерайлирала. Железопътният трафик между северната част на страната и Хамбург, ще бъде силно затруднен до края на днешния ден, според полицията. През октомври миналата година най-малко 16 души бяха ранени при подобен инцидент между регионален влак и полуремарке, но тогава катастрофата беше в Южна Германия, близо до Боденското езеро.", "date": "2019.05.08", "title": "Осем ранени при катастрофа между влак и камион в Германия"}
{"url": "https://www.monitor.bg:443/bg/a/view/razreshiha-chastni-geodezisti-da-izdavat-skici-na-imoti-164586", "text": "Частни геодезисти получават правото да издават кадастрални карти на партиен носител. Това става възможно, след като в сряда парламентът прие на второ четене промени в Закона за кадастъра и имотния регистър, които дават възможност за създаване на нови точки за достъп до услугите на кадастъра с цел подобряване на административното обслужване. С измененията се урежда възможността придобили правоспособност лица, които са търговци или упражняват свободна професия, да подпомагат дейността на службите по кадастъра, като предоставят на потребителите на хартиен носител най-търсените официални документи - скици на поземлени имоти и сгради, схеми на самостоятелни обекти и удостоверения за наличие или липса на данни. Документите ще бъдат получавани чрез отдалечен достъп до информационната система на кадастъра и за предоставянето им ще се заплаща такса. Документите, предоставени по този ред, ще имат силата на официален документ, издаден от Агенцията по геодезия, картография и кадастър. Строежите, обекти на кадастъра, не се въвеждат в експлоатация, ако не са нанесени в кадастралната карта и в кадастралните регистри, записаха още депутатите. С промените се изменя и Законът за устройство на територията, с което се цели облекчаване на административната тежест при провеждане на процедурата по въвеждане на строежи и сгради в експлоатация, като за възложителя на обекта отпада задължението да предоставя документ, доказващ, че обектите са нанесени в кадастралната карта и кадастралните регистри. Възложителите ще посочват идентификатор на обекта на кадастъра. Измененията влизат в сила в 3-месечен срок от публикуването им в \"Държавен вестник\".", "date": "2019.05.08", "title": "Разрешиха частни геодезисти да издават скици на имоти"}
{"url": "https://www.monitor.bg:443/bg/a/view/vas-poseche-klevetata-na-cvetan-vasilev-sreshtu-peevski-164589", "text": "Върховния административен съд посече клеветата на укриващия се подсъдим Цветан Василев срещу депутата от опозиционната ДПС и издател на \"Телеграф медиа\" Делян Пеевски. Банкерът-беглец се опита да блокира кандидатурата на Пеевски за евродепутат чрез жалба на свързаното с него НПО \"БОЕЦ\", а интересите на сдружението в съда бяха защитавани от друг свързан с Василев играч - Николай Хаджигенов. С решение от сряда обаче съдиите от ВАС отхвърлят окончателно жалбата на \"БОЕЦ\", като им напомнят, че е добре да прочетат Изборния кодекс - в него изрично е записано какви са условията, на които кандидат за евровота трябва да отговаря и Пеевски, както и всички от листата на ДПС покриват изцяло тези критерии. „От данните по делото безспорно се установява, че такава проверка е извършена от Главна дирекция“ ГРАО“ относно кандидата Д. Пеевски, при която е установено, че не само тай, но и останалите кандидати на партия „Движение за права и свободи“ отговарят на изискването на чл.351, ал.1 ИК. От това следва, че твърдението на жалбоподателя, че не е извършена проверка от страна на ЦИК на изискването на чл.351, ал.1 ИК е неоснователно“, е записано в решението на магистратите. С него окончателно е отхвърлена жалбата на „БОЕЦ“. Сдружението, което е жали пред Темида решение на ЦИК, че регистрацията на Пеевски отговаря на законовите изискванията за евровота. Свързаният с протестърските групи у нас и гравитиращ около формацията на проваления експравосъден министър Христо Иванов адвокат Николай Хаджигенов пристигна в съда заедно с шефа на НПО-то Георги Георгиев и веднага започнаха да посрещат като домакини в съдебната залата свои привърженици. Някои от тях Георгиев дори прегърна. Така за пореден път публично бе доказана връзката между различните пионки на Василев, които се обединиха срещу кандидатурата на Пеевски за евродепутат. В рамките само на няколко дни „БОЕЦ“ разигра публичен цирк като се оплака пред ЦИК, че народният представител не трябвало да бъде регистриран като кандидат за Брюксел, защото не бил България. Според „бойците“ на Василев Пеевски не бил у нас, защото те не можели да го намерят. След като ЦИК отхвърли „гениалното“ им съждение и посочи, че Пеевски е отговаря напълно на законовите изисквания за евровота, „БОЕЦ“ тръгна да жали решението на комисията във ВАС,. Преди това обаче произведе друг фейк – че ЦИК отговорили на „БОЕЦ“ с писмо, което не подлежало на обжалване, но и тази лъжа отпадна. Въпреки, че от близо седмица НПО-то на Василев буквално няколко пъти бе уличено в лъжа, и след обявяването на решението на ВАС, сдружението на Василев се закани, че На Фейсбук страницата си от „БОЕЦ“ се опитават да направят и внушението, че Пеевски кадрувал в Темида, само ден след като във Висшия съдебен съвет бе внесен сигнал от името на „Телеграф медиа“ с настояване да се проверят именно задкулисните връзки на съдебната власт и да се установи дали подсъдимият олигарх Иво Прокопиев не е хванал в ловка хватка съдии, подвластни на скандалния Лозан Панов. Искането за проверка явно силно е стреснало олигарсите и от сряда пионките им от „БОЕЦ“ са активирани да хвърлят нови димки срещу Пеевски. Всичко това не попречи на изданията от медийното ветрило на подсъдимите олигарси Иво Прокопиев, Цветан Василев, Огнян Донев и авера им Сашо Дончев да ретранслират измислиците на БОЕЦ безкритично. Причината е, че сенчестите политико-икономически кръгове у нас са силно разтресени от новината, че Пеевски за втори път е част от листата за евровота на ДПС и пробват всякакви манипулации, за да спънат кандидатурата му за Брюксел.", "date": "2019.05.08", "title": "ВАС посече клеветата на Цветан Василев срещу Делян Пеевски (ОБНОВЕНА)"}
{"url": "https://www.monitor.bg:443/bg/a/view/100-lv-globa-za-zaplaha-kym-policaj-da-mu-obrysne-mustacite-164577", "text": "С административна глоба в размер на 100 лв се размина жител на старозагорския ромски квартал „Лозенец“, който късно вечерта на 2 май се заканил на полицай да му…обръсне мустаците. Заканата била отправена от видимо пияния Асен М. пред дома му на улица „Планинец“ 100 след като там пристигнали служители на Второ РУ „Полиция“ след сигнал от съседи за силно звучаща музика. Изпилият огромно количество твърд алкохол и бира домакин демонстративно заявил, че ще пуска уредбата си когато и иска, защото имал повод да празнува и че не го вълнуват никакви разпоредби на кмета.На финала на разгорещената си тирада безработният и незавършил основно образование Асен М.се обърнал към единият от полицейските служители и размахвайки счупена бутилка изкрещял:“А ти не ми се прави на много отворен, щото ей сега ще ти обръсна мустаците“. Наложило се да бъде закопчан с белезници и отведен за 24 часа в предварителния арест. Над 7 май състав на районният съд в Града на липите преценил, че стореното е подсъдно по указа за борба с дребното хулиганство, мъжът се оказал с чисто криминално досие и почти през сълзи изразил съжаление за постъпката си.", "date": "2019.05.08", "title": "100 лв глоба за заплаха към полицай да му обръсне мустаците"}
{"url": "https://www.monitor.bg:443/bg/a/view/fandykova-pavetata-pred-aleksandyr-nevski-se-zapazvat-164570", "text": "Паветата около пл. „Александър Невски“ и паметниците на културата в района няма да бъдат премахнати. Това заяви кметът на София Йорданка Фандъкова по повод появила се информация, че ще бъдат премахнати. „Паветата пред пл. „Свети Александър Невски“ и обходът по ул. „Оборище“ под ул. „Раковска“ към Александър Невски“ се запазват. “, каза Фандъкова и уточни, че това е станало ясно още при представянето на проекта. Тя обясни, че гранитните павета са запазени и единственото, което се предвижда е частична замяна на някои места. „Ще има частични ремонти на паважната настилка, където има пропадания и където е необходимо.“, уточни кметът. Тя обясни, че е изпълнението на проекта продължава и е възложена промяна в отводняването на площада.  Фандъкова заяви, че паметници културата в тази зона няма да бъдат засегнати от ремонта и няма да бъдат премествани. „Паметникът на Самуил и скулптурите на Любомир Далчев няма да се местят от зоната.“, каза кметът на столицата. Фандъкова обясни, че осветителните тела също ще бъдат във вид, който е характерен за времето, в което е построен храм- паметникът „Св. Александър Невски”. „Мога да предприема мерки така че моята визия за запазване на архитектурата в стара София да се реализира. Колко и да е трудно, смятам, че се справяме“, коментира столичният кмет.  Според Фандъкова появилата се фалшива информация е свързана с предстоящите евроизбори. „Използването на стара информация с цел извличане на политически дивиденти в рамките на предизборната кампания са некоректни. Те не помагат нито на политиците, които сега са в кампания, нито на гражданите, които получават невярна информация“, заяви тя. Кметицата обясни още, че подмяната на перките на ремонтиращата се ул. „Граф Игнатиев“ с колчета все още не е започнала. „Възложила съм да се премахнат и да се сложат други ограничители. Това зависи от готовността.“, каза Фандъкова  Във връзка с вчерашната катастрофа около бул. „Владимир Вазов“ пък тя заяви, че е възложила проверка на рисковите места и ще последват ремонти, ако бъдат открити такива. „Очакваме цялостното разследване на компетентните органи за приключи, но имаме договореност с Института за пътна безопасност с техните експерти да бъде направена инспекция на рискови и ключови места в нашия град. Там, където е необходимо, ще възложа промяна на инфраструктурата.“, коментира Фандъкова.", "date": "2019.05.08", "title": "Фандъкова: Паветата пред Александър Невски се запазват "}
{"url": "https://www.monitor.bg:443/bg/a/view/emilija-snima-vtori-film-po-akula-164566", "text": "Поп-фолк дивата Емилия и младата надежда Денис Теофиков обраха овациите с  , а вече издадоха, че предстои втора част. Развръзката на драматичната история ще се състои в песента „Тръгвай си“, която ще излезе скоро. Не е ясно дали актьорът Башар Рахал ще се разпише с участие и в продължението. Междувременно „Акула“ събра над милион и половина гледания в платформата за видеосподеляне YouTube и се нареди на първо място по набиращи популярност клипове. „Акула” – единственото нещо, което мога да кажа е, че положихме много труд за видеоклипа. много актьорска игра. Надявам се, наистина да се хареса, защото вложихме, и сърце, и душа, и труд, и средства. Мисля, че песента е много актуална за клубовете като ритъм, бийт, текстът също.”, заяви пред Планета тв певицата.", "date": "2019.05.08", "title": "Емилия снима втори филм по „Акула“"}
{"url": "https://www.monitor.bg:443/bg/a/view/sydjat-stopanka-na-pitbul-naryfal-energetik-164575", "text": "Стопанката на агресивния питбул, който наръфа енергетик в Козлодуй ще застане на подсъдимата скамейка, съобщиха от държавното обвинение. От районната прокуратура обаче са внесли в съда предложение за освобождаване на 73-годишната Валентина от наказателна отговорност. Ако то бъде прието, бабата ще се отърве само с глоба. Служителят на ДП РАО Иво Петков бе нападнат около 7.15 часа на 31 октомври миналата година на улица „9-ти май“ в Козлодуй. Тогава той извел своя кокер шпаньол на редовната разходка, когато към него се спуснал питбул. 51-годишният Иво Петков вдигнал кучето си на ръце и тогава агресивният пес се хвърлил върху него, нахапал го по ръцете, а при борбата човекът паднал и си счупил таза. Разследването показало, че пенсионерката редовно разхождала кръвожадното животно без повод и намордник. Тя знаела, че домашният и любимец е агресивен, но въпреки това го оставяла да тича свободно без никакви предпазни средства.", "date": "2019.05.08", "title": "Съдят стопанка на питбул наръфал енергетик"}
{"url": "https://www.monitor.bg:443/bg/a/view/ivo-arykov-kyvanch-tatlytu-e-dobyr-chovek-s-kogoto-stanahme-prijateli-164573", "text": "Родният талант  Иво Аръков получи шанса да си партнира, а и да се сприятели с един от най-именитите турски актьори - Къванч Татлъту. Това разказа звездата от „Скъпи наследници“, след като се завърна на български терен. „Получих предложението благодарение на прекрасното ми партньорство с bTV и нямам търпение да се включва и в други подобни проекти. Срещнах страхотни професионалисти, а Къванч Татлъту е изключително талантлив и добър човек, с когото станахме приятели“, коментира Аръков. Сериалът „Ирония на съдбата“ е криминална драма. Сюжетът ес върти около героят на Къванч Татлъту - полицай, решен да се бори с лошите. По пътя към целта той се сблъсква с руски мафиот, в когото се превъплъщава Иво Аръков. Първоначално плановете на продуцентите са да ангажират българският актьор с малка роля, но след първите снимки и силното одобрение на екипа тя става по-голяма. В Истанбул го очакват още изненади – той получава сценариите едва на сутринта на всеки снимачен ден, но въпреки това се справя отлично, включително с репликите на турски език. „Ирония на съдбата“ ще се завърти по bTV в предстоящите тв сезони.", "date": "2019.05.08", "title": "Иво Аръков: Къванч Татлъту е добър човек, с когото станахме приятели"}
{"url": "https://www.monitor.bg:443/bg/a/view/ivan-urukov-stava-bashta-v-otkradnat-jivot-164572", "text": "Да реши дали ще припознае като свое новороденото си бебе – с тази дилема ще се сблъска Иван Юруков в новия епизод на „Откраднат живот“ тази вечер. След като бившата му приятелка Теодора пристигна в болница „Света Анастасия“, усложнения довеждат до преждевременното раждане на общия им наследник. Какви са подбудите на д-р Табаков (Юруков) да остави майката на детето си и да се колебае дали да припознае собственото си дете, както и как ще се справи остроумният неврохирург с клюките по негов адрес, разхождащи се из коридорите на болницата? Отговори на тези въпроси зрителите ще могат да открият в новите серии на медицинската драма.", "date": "2019.05.08", "title": "Иван Юруков става баща в „Откраднат живот“"}
{"url": "https://www.monitor.bg:443/bg/a/view/ejmi-shumyr-izbra-ime-za-bebeto-164568", "text": "Актрисата със завидни комедийни заложби Ейми Шумър, която роди първата си рожба преди броени дни, вече издаде и името й. 37-годишната звезда стана майка на момченце, което се казва Джийн. За това стана ясно след като Шумър качи снимка на бебето и баща му Крис Фишър, придружена от надписа: Припомняме, че детето се появи на бял свят в неделя, а за щастливата новина стана ясно ден по-късно  отново от публикация на звездата от „Диагноза: Секси!“ в социалните мрежи. Тя качи снимка със съпруга си Крис Фишър и новороденото им момченце, към която написа: С това Ейми направи препратка към бебето на принц Хари и актрисата Меган Маркъл, което също е момче.", "date": "2019.05.08", "title": "Ейми Шумър избра име за бебето"}
{"url": "https://www.monitor.bg:443/bg/a/view/papata-spodeli-vpechatlenija-ot-bylgarija-na-audiencijata-v-srjada-164571", "text": "Папата сподели впечатления от пътуванията си в България и Македония през последните дни на аудиенцията в сряда, съобщи Ватикана нюз. „Бях воден от живия спомен за папа Йоан XXIII, който е прекарал близо 10 години в България. Мотото за посещението в България бе избрано от енкликтика на папа Йоан XXIII \"Pacem in Terris\" (Мир на земята). Вдъхновен от това послание, папа Франциск е поканил всеки да въпви по пътя на братството. Папата сподели впечатления от срещата си с патриарха на българската православна църква и с представителите на светия синод. „Като християни, нашата мисия и призвание е да бъдем знак и инструмент за единение“, каза папа Франциск на аудиенцията в сряда. Папата спомена и важността на светите братя Кирил и Метода. Макар и с гръцки корени, те са използвали културата си да предадат християнското послание на славяните, казва папа Франциск. Дори и днес имаме нужда от страстни и находчиви християни, които да разпространят божието слово до онези, които още не го познават или да напоят местата, където са пресъхнали корените на християнството, подчерта папа Франциск. Папата сподели и посещението си в Скопие, където се поклони на паметника на майка Тереза. Папа Франциск отбеляза, че младата държава помага на мигрантите и е мост между религиите. Като че ли италианската държавна телевизия РАИ единствена от медиите на Апенините отрази всестранно, безпристрастно и подобаващо-тържествено тридневното посещение у нас на папа Франциск, съобщи кореспондентът на „Монитор“ в Италия Румен Михайлов. При това и по трите си програми, като по първата – РАИ1- на няколко пъти имаше директни репортажи от България, включително и от приемането на първо причастие от 242-ма малчугани от град Раковски. Наистина заслужават поздравления пратениците на РАИ у нас, просто защото не пропуснаха нито един акцент от важните послания на Главата на Светата римокатолическа църква, отправени от нашата земя. Те не забравиха и доста от комплиментите, които Светият отец отправяше при всеки повод към нас като трудолюбив, миролюбив и състрадателен народ, който заслужава по-добро бъдеще. Иначе придружаващите папата пратеници на големите италиански вестници сякаш се надпреварваха да внушават, че Франциск бил дошъл у нас, единствено за да ни набива чивията за построената по границата ни с Турция мрежа за възпиране на мигранти. Тук „палмата на първенството“ за черногледо към нас, българите, отразяване на посещението може спокойно да бъде връчена на специалния кореспондент на в. „Кориере дела сера“ Джан Гуидо Веки. Той написа още в подзаглавието на стартовата си дописка от София, че сме били вдигнали първи в Европа преграда срещу подгонените от война и мизерия чужденци, дълга от Гърция до Черно море, съоръжена с модерни камери и бодлива тел, а охранявана от танкове и бронетранспортьори. Въобще лоши хора сме за Джан Гуидо Веки, освен че сме и най-бедните в Европа, както пратеникът на „Кориере дела сера“ дебело подчерта в дописката си за лошото ни отношение към мигрантите, която си остана и единствената за първия ден на Франциск у нас. Междувпрочем тезата си за мрежата по границата с Турция Джан Гуидо Веки не забрави и в дописката си за втория ден от посещението на папата у нас, посветена изцяло на сутришната визита на Светия отец в центъра за мигранти във Враждебна, който според репортера бил нещо като детска градина – ами от битуващите сега там 60 души от Сирия и Ирак, 38 били деца... Но освен че прословутата мрежа бе нещо като „червена нишка“ в кореспонденциите от София на другите големи италиански всекидневници „Стампа“, „Матино“, „Джорнале“ и донякъде „Република“, техните пратеници у нас сякаш нарочно допускаха куп фактологически грешки. Причината за които бе ако не насажданата от десетилетия в медиите на Апенините зла умисъл срещу българите, то определено липсата на елементарна неподготвеност за посещението, което ще отразяват и страната, която ще посещават. Тук най-голямата небивалица я изтърси в заглавие торинският „Стампа“, който направо ни ислямизира, тъй като писа, че християните в България били... едва 1% от населението! Ето тук пишещият тези редове не издържа, обади се в редакцията на влиятелния всекидневник и не много време след това кореспонденцията на Доменико Агасо за втория ден от посещението на папата бе преработена без грешка и разширена с доста подробности от изявите в Раковски и след това в София на Светия отец. И една любопитна подробност – вчера наред с нелепите дописки на Джан Гуидо Веки, на интернет страницата на „Кориере дела сера“ се появи макар и за кратко доста оптимистичен видеоматериал от заключителната литургия на папата на плщад „Независимост“ в София. Съобщаваше се, че светият отец бил приветстван от огромното множество с ръкопляскания, продължавал бил делото на „българския папа“ Йоан ХХIII, въобще радвали му се българите и т.н. Оказа се, че видеореепортажът е разпространен от спечелилата си напоследък голяма популярност в Италия информационна и тв-агенция „Виста“. А неин собственик е българинът Александър Яхнаджиев, син на Иван Яхнаджиев – известния наш живописец.", "date": "2019.05.08", "title": "Папата сподели впечатления от България на аудиенцията в сряда "}
{"url": "https://www.monitor.bg:443/bg/a/view/parkyt-kraj-dunav-v-kozloduj-gymji-ot-zmii-164576", "text": "За истинско нашествие от змии в парка за отдих край река Дунав алармират жители на Козлодуй. Много местни хора се стряскат от влечугите, докато се разхождат с децата или с домашните си любимци.  Зоната за отдих и спорт, известна като Дигата, е любимо място както за възрастните жители на атомния град, така и за ученици. Но мнозина вече се страхуват да идват в района, защото той гъмжи от змии. Миналата година влечугите са виждани предимно на градския стадион. Сега те се препичат спокойно на различни места в парка.  „Много хора се оплакват, че на Дигата гъмжи от змии. Аз лично, преди броени дни видях змия в парка за отдих и то на метри от детската площадка. Те се крият там под камъните и храстите. Моето куче много ги гони и си играе с тях. Точно заради змиите аз не се навирам никъде из храсталаците или на затънтени места, но те са си из целия парк и то на централни места. Надявам се да се вземат мерки, тъй като там често играят и малки деца“, разказва жителка на Козлодуй.  „Змията беше наистина много голяма, аз затова я снимах, тъй като по-голяма досега там не бях виждала. Всички са наясно, че там е пълно със змии, но защо никой не взима мерки, това не знам. Там е змиярник. Има напукани плочи на някои места, а отдолу е перфектното място за влечугите“, допълва още жената.", "date": "2019.05.08", "title": "Паркът край Дунав в Козлодуй гъмжи от змии"}
{"url": "https://www.monitor.bg:443/bg/a/view/syobshtavat-ni-za-otchujden-imot-prez-dyrjaven-vestnik-164580", "text": "На неоткрити собственици на имоти, предвидени за отчуждаване, решението за отнемането им в полза на държавата срещу обезщетение ще се съобщава по реда на Административно-процесуалния кодекс (АПК) - с публикация в „Държавен вестник“. Това решиха депутатите, които приеха в сряда на първо четене два законопроекта с предложения за промени в Закона за държавната собственост. Промяната е с цел да се гарантират правата и интересите на собственика на отчуждения имот и да се обезпечи правото на съдебна защита. Народните избраници одобриха да се прецизират разпоредбите относно съобщаването на отчуждителния акт, подписани от съседи, чиято цел е да удостоверява, че заинтересованите лица не са намерени на съответния адрес. Остава се действащият ред за определяне и изплащане на обезщетения. Предлага се в седeмдневен срок от постъпване на искането съдът да допуска предварително изпълнение на акта за отчуждаване, когато това се налага, за да се защитят особено важни държавни или обществени интереси при реализирането и изграждането на значими национални обекти и обекти с национално значение. Предвижда се допускането на с който имотът е отреден за изграждане на национален обект или обект с национално значение, имотът не е единствено жилище на собственика и определеното обезщетение е внесено по сметка на правоимащите лица или по сметка на областния управител. Запазва се възможността за въвод на инвеститора във владение в имота и за получаването на разрешение за строеж, като се предвижда при допускане на предварителното изпълнение съдът да определи и парична гаранция в размер до една трета от размера на внесеното от инвеститора обезщетение.", "date": "2019.05.08", "title": "Съобщават ни за отчужден имот през „Държавен вестник“"}
{"url": "https://www.monitor.bg:443/bg/a/view/ataka-predlaga-socilozite-syshto-da-deklarirat-dohodi-i-imoti-164561", "text": "Собствениците на социологическите агенции и работещите в тях също да декларират имоти, доходи, участия в НПО-та и други организации. Такива поправки в антикорупционния закон внасоха от \"Атака\" в деловодството на НС. Депутатът Десислав Чуколов обясни, че искат имуществото на социолозите също да е публично.  Тези лица не заемат държавни длъжности, но с действията си социолозите определят кой да ги заеме, припомни депутатът и напомни,че в общесвото се говори как част от тях имат палати и демонстрират добро финансово състояние. Нека това да бъде прозрачно и доходите да бъдат ясни, каза още той.  Според националистите социлозите са тези, които информират обществото, но наред с това определят общественото мнение, анализрат и дават готови тези.  \"Пример ви давам, може да излезе социологическа агенция и да каже, че голяма част от българите са против построяването на „Южен поток“, а този социолог да е и член на „Америка за България“ и се вижда и конкретния интерес“, уточни Чуколов. По думите му така ще се изясни защо мнението на една социологическа агенция в даден момент е едно, а в следващ – друго. Според него целта е изсветляване и на този сектор от българския обществено политически живот. ", "date": "2019.05.08", "title": "“Атака“ предлага: Социолозите също да декларират доходи и имоти"}
{"url": "https://www.monitor.bg:443/bg/a/view/bylgarija-e-na-vtoro-mjasto-po-smyrtnost-na-pytja-v-evropa-164559", "text": "България е на второ място по смъртност в Европа за 2018 г. Регистрирани са 6684 тежки произшествия, при които са загинали 611 и са ранени 8566, от които 6478 леко и 1988 тежко. 1.35 млн. души годишно умират на пътя или на всеки 22 секунди, показва статистиката на доклад за изминалата година на Световната здравна организация. Водеща за смъртността на лицата от 5 до 29 г. в световен мащаб са катастрофите, обяви Скендер Сила, представител на СЗО в България. В Европа всеки час трима души умират при ПТП, повече от 25 000 души всяка година, независимо, че ЕС е един от лидерите по безопасност на пътя, коментира Малина Крумова, председател на Държавната агенция \"Безопасност на движението по пътищата\". По нейни думи у нас ежедневно стават средно по 18 ПТП-та. Сред основните причини за черната статистика тя посочи липсата на взаимодействие между отговорните институции, тенденцията за прехвърляне на отговорности, липсата на регулация и най-вече - на системен анализ на базата на обективни данни. Крумова подчерта, че именно тези пропуски са довели до създаването на новата агенция. Ние не искаме да сме просто още една административна структура, категорична бе тя. Крумова заяви, че в момента Агенцията изготвя цялостен системен анализ на пътната безопасност, след който ще бъдат предложени комплексни мерки. Според нея не е важен размерът на санкциите, а ефективността на контрола. Началникът на отдел \"Пътна полиция\" Росен Рапчев изтъкна, че у нас има значително намаление на катастрофите през миналата година в сравнение с 2017 г. Според статистиката през 2018 г. са настъпили 6684 тежки ПТП-та,като при над 1200 от тях е имало тежко пострадали. Това е с 204 по-малко от 2017 г., подчерта той. Загиналите по пътищата през миналата година са 611, а ранените - 8466. За първите четири месеца на 2019 г. също се отчита намаление на трите показателя. До момента са настъпили 1838 катастрофи, което е със 178 по-малко в сравнение със същия период на 2018 г. Загиналите са 153 души, а ранените - 2338. Началникът на \"Пътна полиция\" посочи, че само през април са загинали 33 души, като смъртта на 10 от тях е била заради блъскане в крайпътно съоръжение. По тази причина той бе категоричен, че пътищата трябва да се обезопасят, въпреки че основната причина за ПТП-та остава несъобразената скорост.", "date": "2019.05.08", "title": "България е на второ място по смъртност на пътя в Европа "}
{"url": "https://www.monitor.bg:443/bg/a/view/bylgarija-v-top-6-na-fotogenichnite-destinacii-za-2019-g-164563", "text": "България попада в топ 6 на дестинациите за това лято, предизвикващи най-голям интерес у фотолюбителите, показва класация на турагенцията cheapOair, цитирана от Yahoo!Finance. Миналата година от агенцията забелязаха, че се задава тренд, в който туристите избират своята дестинация според това доколко тя е „фотогенична“ или по-точно доколко нейните забележителности стават за хубава снимка в социалните мрежи, например Instagram. Тази година трендът се запазва и за да помогнат на пътуващите, от cheapOair предоставиха топ дестинациите, които могат да се посетят това лято и да оставя хубави снимки след себе си. На първо място е остров Сардиния, който е една от най-добре пазените тайни на Италия. Пътуващите до там ще могат да се насладят на На следващото място е Бая Калифорния, чийто климат, наподобяващ средиземноморския, е отличен за отглеждане на вкусни плодове и за привличане на блогъри, които пишат за храна. Следва Мианмар – азиатска страна, която предлага всичко – от планини и оризови полета до спиращи дъха плажове и храмове. Тук идва и България - „страна от бившия съветски блок, която тепърва започва да привлича повече западни туристи“, пишат от сайта. Предимство са Освен това, приключенците имат възможността да се опознаят отблизо с местните именно заради липсата на голяма вълна от туристи. На последните две места са Аляска и Йордания, всяка от които предлага единствено по вида си преживяване. Аляска е перфектна за тези, които търсят по-умерени температури, а 22-те часа дневна светлина оставят време да се разгледа всичко. Ако искаме да се отличим от посетителите на древния Петра, то трябва да минем през дивия Влади Рум, впечатляващ с червената красота на пустинния си релеф. „Ще се почувствате извън този свят, сякаш сте попаднали в пустинен балон“, пишат от Yahoo!Finance.", "date": "2019.05.08", "title": "България в топ 6 на дестинациите за фотолюбители за 2019 г."}
{"url": "https://www.monitor.bg:443/bg/a/view/na-pyrvo-chetene-neizbejna-otbrana-pri-vsjako-nahluvane-vkyshti-164560", "text": "Гражданите да имат право на неизбежна отбрана при всяко противозаконно нахлуване вкъщи. Това предвиждат поправките в НК, приети на първо четене от парламента с ъс 106 гласа „за“. Промените бяха внесени от „Обединени патриоти“, а целта им бе да се разшири обхвата на самозащитата и на неизбежната отбрана.  По думите на Искрен Веселинов от ВМРО в момента, за да няма превишаване, проникването в дома трябва да бъде чрез взлом или чрез насилие. Сега обаче искат да не се търси отговорност при  нападение и проникване, независимо от способа – дали чрез шперц, измама или чрез отворения прозорец на жилището, което сме оставили да се проветрява. Вторият случай е ако нападението е извън жилището, но се заплашва „живота, здравето, свободата или половата неприкосновеност на отбраняващия се или на другиго\" - в случай, че нападателите са повече от един или е въоръжен или самото нападение се случва нощем. Веселинов обясни, че нападателите сами избират кога да нападнат и са подготвени, а през нощта засегната страна е много трудно да прецени интензитета на защитата. „Дали те заплашват със сопа или метална тръба, ти не можеш да го видиш през нощта“, каза той, като уточни, че през деня може да съобразих в каква степен си застрашен, за да отговориш със същата мярка. Във всеки случай съдът е този, които ще преценява по конкретните казуси, но смятаме, че така ще повишим ефективността на института в НК, каза Веселинов. Другата промяна определението за \"маловажни кражби\". Вместо досегашното определение, според което това са кражби на стойност под две минимални работни заплати, да се приеме – под една минимална.  В такива случаи пък да се дължи глоба от 500 до 1000 лв, а не както досега – от 100 до 300 лв.Заложено е още при повторна маловажна кражба за една година,  наказанието да е по общия ред, а не с глоба.", "date": "2019.05.08", "title": "Промениха НК на първо четене: Неизбежна отбрана при всяко нахлуване вкъщи"}
{"url": "https://www.monitor.bg:443/bg/a/view/rumynija-predade-na-bylgarskite-vlasti-zadyrjani-za-tel-izmami-164562", "text": "Румъния предаде на българските власти петима наши сънародници, задържани за телефонни измами. Това стана днес на Граничния контролно-пропускателен пункт „Дунав мост“. Процедурата в българската част на пункта в зона „Изток“ продължи около 30 минути. Петимата мъже бяха извеждани един по един за обработка на документите. Към 12,00 часа автомобилът на съдебната охрана напусна района и се отправи към столицата. Петимата мъже са на възраст от 24 до 36 години. Те бяха задържани на 18 април т.г. в Румъния в рамките на мащабна съвместна операция у нас и в съседната страна след обявяването им за международно издирване на основание на заповед на Специализираната прокуратура. Задържаните в Румъния са от най-високото йерархично ниво на т.н. група на Бобито, смятана за една от най-големите организираните родни банди за „ало“ измами, действала на територията на България и Румъния. Сред тях е соченият за неин тартор Борислав Димитров, с прякор Бобито. Разследването срещу групата започна през 2017 г. от полицията на Велико Търново, но по-късно случаят бе поет от ГД „Национална полиция“, Специализираната прокуратура и румънските партньорски служби. В рамките на операцията са задържани пет лица от България – „мулета“, шестима в Румъния, както и над 23-ма „въртачи“, които постоянно набирали различни телефонни номера на територията на България. По данни на полицията измамите, извършени от групата, са за над 2 милиона лева. След задържането на лицата на 18 април до момента са регистрирани и заявени само четири телефонни измами. За сравнение в предходен период „ало“ измамите са били по четири на ден. При съвместната операция на българските и румънските служби на територията на Румъния са били задържани шестима души, които са издирвани с европейска заповед за арест. От тях петима са дали съгласието си да бъдат конвоирани до България, докато за шестия предстои процедура по предаване, обясни по-късно днес на брифинг говорителят на Специализираната прокуратура Сийка Милева. ,,На лицата ще им бъдат повдигнати обвинения за участие в организирана престъпна група за телефонни измами. Самата група няма тартор, поради което няма и повдигнато обвинение за ръководене на престъпна група, а само за участие в такава'', обясни още Милева. Тя допълни, че Специализираната прокуратура ще поиска постоянното им задържане, като посочи, че след залавянето им са били регистрирани едва 4 случая на телефонни измами на територията на България.", "date": "2019.05.08", "title": "Румъния ни предаде петима задържани за \"ало\" измами (ОБНОВЕНА+ВИДЕО)"}
{"url": "https://www.monitor.bg:443/bg/a/view/2-novi-sluchaja-na-spin-za-sedmica-v-kustendilsko-164565", "text": "2 нови случая на СПИН са установени през изминалата седмица в Кюстендилско, съобщиха от Регионалната здравна инспекция. На този етап не е ясно от кое населено място и на каква възраст са заразените, тъй като няма практика от Регионалната здравна инспекция да изнасят подобна информация. Първият случай на СПИН в региона беше регистриран в началото на месец март т. г. , като до този момент болните от ХИВ са 3-ма. „При нас хората, които се изследват идват доброволно. Причините, за да се предприеме изследването са най-различни. Не е изключено заразените от СПИН да са хора, които са работили в чужбина. Другият повод за изследването е предстоящо сключване на граждански брак, тъй като за него освен медицинско свидетелство се прави и изследване за СПИН“, обясниха още медицинските специалисти. Данните показват, че през изминалата година са установени 6 случая на заразени с ХИВ в Кюстендилско, при едва 3-ма за 2017 г. През изминалата седмица е потвърден положителен резултат на сифилис при един човек, уточниха още от РЗИ. ", "date": "2019.05.08", "title": "2 нови случая на СПИН за седмица в Кюстендилско"}
{"url": "https://www.monitor.bg:443/bg/a/view/trygva-deloto-sreshtu-64-godishen-myj-ubil-s-vilar-syprugata-si-164564", "text": "Тръгва делото срещу 64-годишният Ненчо Найденов, който уби по особено жесток начин съпругата си Лидия Найденова в треклянското село Косово. Случаят е от 31.03.2018 г., когато Ненчо напада съпругата си в семейната им къща в село Косово. Причина за скандала станала по-рано издадена ограничителна заповед спрямо него. „Лидия е успяла да сигнализира за случилото се на телефон 112. Въпреки това мъжът заплашително продължил да скъсява дистанцията помежду им. В опит да се защити от посегателството върху себе си пострадалата грабнала от земята пластмасова тръба (с дължина около 50 см)“. Използвайки огромното си физическо превъзходство, Ненчо я съборил по гръб на земята, изтръгнал тръбата от ръката й и започнал да я удря с нея по главата и лицето. От намиращото се в непосредствена близост помещение нападателят взел метална вила с четири шипа и дървена дръжка. С нея той нанесъл множество силни удари с тъпата метална част по главата на съпругата си“, обявиха от прокуратурата. Не стигнало това, но минути след зверското убийство мъжът се обадил на дъщеря си, за да й съобщил, че е убил майка й. От извършената съдебномедицинска експертиза се установява, че смъртта на Лидия се дължи на тежката черепно-мозъчна травма (фрактура на черепа, субарахноидален кръвоизлив, мозъчни контузии и последващ мозъчен оток), довела до остри нарушения на дихателната и сърдечно-съдовата дейност с последващото им спиране. Предстои наказателното производство срещу Ненчо Найденов, който понастоящем е с мярка за неотклонение „задържане под стража“, да продължи в съда.", "date": "2019.05.08", "title": "Тръгва делото срещу 64-годишен мъж, убил с вила съпругата си"}
{"url": "https://www.monitor.bg:443/bg/a/view/shofioryt-otnesyl-decata-v-podujane-na-20-g-s-3-narushenija-za-previshena-skorost-164567", "text": "Шофьорът, отнесъл вчера деца на кръстовище в столичния квартал Подуяне, е на 20 години и има пет нарушения на закона, три от които са за превишена скорост, обяви началникът на \"Пътна полиция\" в ГДНП Росен Рапчев. За случилото се има всякакви хипотези, в момента се работи по тях, допълни Рапчев. Останалите две нарушения са за неправилно паркиране и използване на телефон при шофиране. Глобите за нарушенията шофьорът е заплатил. \"Може да отбележим, че водачът е бил с доста мощен автомобил, адали е виновен ще покаже досъдебното производство и анализа\", допълни шефът на КАТ. При инцидентът ключова е била високата скорост на водача, но от КАТ не са установили още каква е била. Сигнализацията на кръстовището е добра, както хоризонталната, така и вертикалната, отговори началникът на \"Пътна полиция\" на въпрос на \"Монитор\".", "date": "2019.05.08", "title": "Шофьорът, отнесъл децата в Подуяне с 3 нарушения за превишена скорост "}
{"url": "https://www.monitor.bg:443/bg/a/view/sa-sht-nalojiha-antidympingovi-mita-na-meksikanskite-domati-164569", "text": "Съединените щати обявиха налагането на антидъмпингови мита за вноса на мексикански домати, предаде АФП. Мярката може да засили напрежението между двете страни, които още не са ратифицирали северноамериканското споразумение за свободна търговия. \"Министерството на търговията остава с ангажимент да осигури, че американските производители са защитени от несправедливи търговски практики\", заявява министърът на търговията Уилбър Рос, цитиран в комюнике на ведомството. \"Оставаме оптимисти, че ще има договорено решение\", допълва той. Докато се постигне евентуално ново споразумение, Съединените щати ще въведат антидъмпингови мита от 17,5%. \"Много дребни или средни производители няма да могат да понесат тези значителни разходи\", изтъкна от своя страна мексиканското министерство на икономиката в комюнике, изразявайки \"разочарование и безпокойство\". Мексиканската федерация на производителите на домати увери, че няма дъмпинг. Президентът на САЩ Доналд Тръмп обяви през март, че двете страни не са успели да се споразумеят по този въпрос, давайки да се разбере, че антидъмпинговите мита ще бъдат наложени. Всяка година Мексико изнася домати за около 2 млрд. долара за САЩ. Потребителят също би могъл да понесе увеличение на цените, отбеляза пред АФП вицепрезидентът на федерацията Мануел Антонио.", "date": "2019.05.08", "title": "САЩ наложиха антидъмпингови мита на мексиканските домати"}
{"url": "https://www.monitor.bg:443/bg/a/view/madona-progovori-za-obvinenijata-sreshtu-djako-v-pedofilija-164558", "text": "Кралицата на попа Мадона наруши мълчанието си по повод обвиненията срещу Майкъл Джексън в сексуално посегателство над малолетни. „Не притежавам линчуващ манталитет, хората са невинни, докато не се докаже, че са виновни. Така че, когато чуя някой да казва нещо за друг, моята позиция е \"Можеш ли да го докажеш?\", казва певицата в интервю, което предстои да излезе в британското списание \"Вог\". Мадона, която на церемонията по връчването на наградите \"Оскар\" през 1991 година се появи заедно с Майкъл Джексън, каза, че не е гледала скандалния филм за него. По-късно тя окачестви отношенията си с Джако като \"най-хубавата връзка, която някога съм имала\" и сподели, че са се целунали страстно. Припомняме, че наскоро излезе скандалната документална лента на НВО „Да напуснеш Невърленд“, показваща Краля на попа като педофил. В нея главни герои са Уейд Робсън и Джеймс Сейфчак, които твърдят, че на възраст съответно 7 и 11 години са били подлагани на сексуално насилие от страна на Джако.", "date": "2019.05.08", "title": "Мадона проговори за обвиненията срещу Джако в педофилия"}
{"url": "https://www.monitor.bg:443/bg/a/view/suzuki-jimny-e-manevren-v-grada-i-nenadminat-izvyn-pytja-164543", "text": "Напоследък потребителите на автомобили масово се насочват към коли с повишена проходимост и висок просвет, наричани кросоувъри и SUV. Все повече хора избират модели с носеща каросерия, тъй като те са леки и икономични, имат относително добра проходимост и приятно управление на асфалта. За разлика от тях обаче все още има и модели, които са базирани на носеща рама и гордо се наричат всъдеходи или офроудъри. Легендарните всъдеходи като Jeep Wrangler или Mercedes G-класа въобще не са евтини, но имат и достъпна алтернатива – компактното Suzuki Jimny. Suzuki Jimny се произвежда от 1970 г., а у нас второто поколение на модела беше познато като Suzuki Samurai. Третото издание на Jimny се произвеждаше рекордните 20 години – от 1998 до 2018 г. почти без съществени промени и с право може да бъде обявен за един от най-дългогодишните съвременни автомобили. Истинските фенове на Jimny отдавна очакваха четвъртото поколение на модела и ето, че през миналата година то се появи. Новото Suzuki Jimny е съвсем малко по-голямо от своя предшественик с дължина 3645 мм, широчина 1645 мм, височина 1725 мм и междуосие 2250 мм. Рамата е сериозно подсилена, но въпреки това теглото на автомобила е само 1090 кг. Култовият японски всъдеход остана верен на философията си да бъде маневрен в града и ненадминат извън пътя, която го направи толкова популярен и харесван. Още от пръв поглед се вижда, че новото Suzuki Jimny е макар и малък, но истински завоевател на офроуда. Новият компактен всъдеход е запазил ръбестите си форми, кръглите предни фарове, както и решетката с вертикални отвори, като по този начин прилича на легендарните автомобили за офроуд. Новото Jimny е с класически ръбест дизайн с вертикални стойки на покрива, ясно изразени брони и висок преден капак. Линията на предния прозорец е извита, за да се подобри видимостта. Долната част на каросерията е покрита със защитни панели. Резервното колело все още е прикрепено към багажната врата, а характерните задни светлини са вградени ниско в бронята. По-високата версия GLX включва LED светлини и 15-инчови алуминиеви джанти. Интериорът на новото Suzuki Jimny е огромен прогрес в сравнение с предшественика и освен това е в хармония с външния вида. Материалите в салона са много по-добри, пластмасата е доста твърда, но износоустойчива. Воланът с три спици вече може да бъде обшит с кожа. Приборите са разположени в отделни кладенци и са разделени от екрана на бордовия компютър. Във версията GLX на централния панел е инсталиран 7,0-инчов сензорен екран на мултимедийната система. Бутоните на аудиосистемата и климатичната инсталация са малко и големи, и могат да бъдат натискани дори с ръкавици. Кормилната колона на Suzuki Jimny се регулира само по височина. Предните седалки са много удобни и имат широк обхват от регулиране. Педалите обаче са тесни. Позицията на седене зад волана е много висока, което заедно с тънките стойки на покрива осигурява добра видимост. Достъпът до втория ред седалки не е толкова лесен, а и тук няма много място. Двете задни седалки са по-подходящи за деца, въпреки че пространството за краката е много щедро. Салонът е с 40 мм по-широк в областта на раменете. Багажникът е също миниатюрен - само 85 литра в нормално състояние и 377 литра със сгънати задни седалки. Под пода има малко отделение, а отворът е много по-широк. Вратата все още се отваря настрани. Оборудването на новото Suzuki Jimny е много богато и дори в базовата версия GL са включени предни електрически прозорци, климатик, отопляеми предни седалки, аудиосистема с управление от волана, круиз контрол с ограничител на скоростта, Bluetooth комуникация, автоматични светлини, USB порт в централната конзола и много други. На борда има стандартно 6 въздушни възглавници, електронна стабилизираща програма и система за автоматично спиране, предупреждение за напускане на лентата, разпознаване на пътни знаци, асистент при стръмно спускане, откриване на умората на водача и автоматично превключване на фаровете. В по-високата версия GLX са добавени климатроник, навигационна система, отопляеми външни огледала, 7,0-инчов сензорен екран с връзка към смартфон и много други. За задвижването на четвъртото поколение на Suzuki Jimny се предлага 1,5-литров 4-цилиндров бензинов двигател с променливи фази на газоразпределение, който развива максимална мощност 102 к.с. при 6000 об/мин. Той е със 17 к.с. по-мощен от мотора на предходния модел, но осигурява повече тяга. Максималният въртящ момент от 130 Нм обаче е достъпен само при 4000 об/мин. Ако искате японският всъдеход да върви пъргаво, трябва да държите двигателя във високи обороти. Тогава обаче той става шумен и издава, че е от едно старо поколение, без турбокомпресор. За да се ускори от място до 100 км/ч, на Jimny са му необходими 12,6 секунди. Максималната скорост от 145 км/ч позволява да карате в лявата лента на магистралата, но липсата на 6-а предавка качва оборотите и разхода на гориво. В градски цикъл консумацията е 7,7 л/100 км, а на междуселищен път е 6,2 л/100 км. Освен това 5-степенната механична скоростна кутия се характеризира с твърде дълъг ход на лоста. Като алтернатива се предлага 4-степенна автоматична трансмисия. Изцяло новото Suzuki Jimny е оборудвано със система за задвижване на четирите колела AllGrip Pro AWD, която наследява и усъвършенства над 50-годишните традиции на японците в разработката на автомобили с двойно предаване. Четвъртото поколение на всъдехода остава верен на своите принципи и се чувства най-добре на офроуда. Голяма заслуга затова имат препоръките от собствениците на предишното поколение, заради които японските инженери връщат механичния лост на режимите на раздатъчната кутия на мястото му. Извън пътя, върху кален терен, тясната и къса геометрия на шасито на всъдехода още веднъж доказва, че тя всъщност не се нуждае от твърдо заключване на диференциала между колелата, защото те просто не са окачени и няма никакво пробуксуване. За любителите на шофирането в дълбока кал, като опция още се предлага механична блокировка между колелата. Комбинацията позволява на малкия всъдеход да преодолява и най-непроходимите терени. Новото Suzuki Jimny стандартно е оборудвано със система за задвижване на всички колела с понижаваща предавка, като има и асистент за помощ при стръмно спускане. Пътният просвет е увеличен до 210 мм, предният ъгъл на преодоляване е 37 градуса, задният - 49 градуса, а ъгълът на рампата между осите е 28 градуса. Компактният всъдеход се справя чевръсто на тежък офроуд и демонстрира отлична проходимост. В същото време се е подобрило поведението на автомобила на асфалт. Воланът е станал по-точен, въпреки че не е много остър. Диаметърът на завой е само 9,8 метра, така че Jimny много добре маневрира в тесните улици на града. Появила се е дори система за векторно разпределение на тягата, която подобрява поведението на колата по пътища със завои. Окачването е значително по-меко, така че пътуването с Jimny е доста по-комфортно. Високият автомобил обаче се наклонява осезаемо в завоите. Новото Suzuki Jimny е по-модерен, по-удобен и по-богато оборудван автомобил. Компактният всъдеход се произвежда в завода Косаи в Япония и вече се предлага на европейския пазар, а у нас цената от 34 990 лева го прави относително достъпен модел за любителите на офроуда.", "date": "2019.05.08", "title": "Suzuki Jimny е маневрен в града и ненадминат извън пътя"}
{"url": "https://www.monitor.bg:443/bg/a/view/gerb-shte-se-protivopostavjame-na-opitite-za-destabilizacija-na-stranata-164554", "text": "ГЕРБ ще продължи да изпълнява управленската програма на правителството, НС ще продължи да работи въпреки кампанията за вота, а управляващите ще се противопостяват на определени политически кръгове да хвърлят страната в хаос и безвластие. Това стана ясно от думите на шефката на ПГ на ГЕРБ Даниела Дариткова в декларация от името на партията за началото на новата сесия на Народното събрание. Дариткова обясни, че новата сесеия започва в разгара на изборната кампания за ЕП, а краят й ще бъде своеобразно началото на тази за местните избори. По думите ѝ със сигурност това ще се отрази на работата на Народното събрание, защото то е място не само за коване на закони, но за сблъсък на политически идеи. „Като народни представители от управляващото мнозинство ние сме длъжни да осигуряваме законодателния процес, който е в основата на провеждането на политики в различни области на обществения живот. Отвъд предизборните кампании имаме ангажимент да гарантираме изпълнението на програмата на правителството. Още в началото на тази сесия от името на ПГ на ГЕРБ държа да препотвърдя нашия ангажимент към правителството и функционирането на парламента и да дам ясен знак, че активното ни участие в предизборната кампания няма да попречи на работата ни в пленарна зала и в различните парламентарни комисии“, допълни Дариткова. В изказването си тя засегна от отсъствието на БСП от пленарна зала вече месеци наред. По думите й те са обезпокоени от липсата на БСП не защото НС е блокиран, като отбеляза, че през последните месеци заседанията се провеждат редовно и законодателната работа продължава. Причината за тяхното безпокойство е, че така българските граждани, гласували за БСП на последните избори, са оставени без своето политическо представителство. Дариткова изтъкна, че Липсата на основната парламентарна сила не е проблем за мнозинството, а за демократичният процес“, каза тя и отрече тезата, че отсъствието на БСП легитимирало уптравлението на ГЕРБ и “Обединени патриоти“. Тя припомни, че на последните избори ГЕРБ е спечелила доверието на 2 млн. българи и е първа политическа сила и именно това е най-силната легитимация. „Едно управление не може да се легитимира от опозицията, а от хората, които са гласували за него“, аргументира се тя. Дариткова изброи и приоритетите, които ще следват през новия сезон - ще работят за икономиоческото развитие на страната, което да доведе до по-високи доходи, за максимална заетост, няма да увеличават данъците, ще продължи и борбата в корупцията и стъпките за чакалнята на еврозоната и банковия съюз, акцент ще бъде образованието и продължаването на реформата в съдебната система. В тази връзка Дариткова припомни заявката на ГЕРБ за промени в закона, с които да има механизъм за предсрочно прекратяване на тримата големи – шефовете на ВАС, ВКС и главния прокурор. „В България не бива да има недосегареми“, каза тя. Друг приоритет е модернизацията на армията. Дариткова даде да се разбере, че ГЕРБ знае отговорността на управлението, самокритични са, осъзнават грешките си и даде да се разбере, че управляващите смятат да изпълнят целия си мандат. Те обаче ще се противопоставят срещу всеки опит доверието към ГЕРБ да бъде нарушено и искат да дадат личен пример за носене на политическа отговорност. „Желанието ни е да сформираме нов стил на политическо поведение, който стои отвъд рамките на Прехода.“, каза Дариткова. Тя увери, че както и на опитите то да бъде разделено. Тя изрази надежда този стил да бъде възприет и от останалите политически сили, защото така ще се гарантира пред българите, че властта не е привилегия, а отговорност. „ГЕРБ сме достатъчно самокритични, за да видим собствените си проблеми и достатъчно решителни, за да се опитаме да ги решим бързо и безкомпромисно. Нашето присъствие в парламента не е нито самоцелно, нито опит да избягаме от проблемите на реалния живот“, каза тя и добави: „ Ще продължим линията на поведение, която ни задължава да съхраняваме доверието на онези български граждани, които са гласували за нас и чрез политически действия да предотвратяваме всеки опит това доверие да бъде разрушено със съмнение за корупция и злоупотреби. Тази линия на поведение на ГЕРБ няма да приключи с деня на изборите. Независимо от изборния резултат ние ще продължим да демонстрираме висока обществена чувствителност и да реагираме бързо и решително както чрез законодателни промени и с личен пример за носене на политическа отговорност“. Декларация имаха и от „Воля“, като лидерът на формацията Веселин Марешки определи партията като най-ефективната и конструктивна опозиция. Той допълни, че щеизпълняват своите ангажименти да разобличават всички недъзи, грабежи и корупцията и да принуждават правителството да си изпълнява обещанията. Иначе новата сесия започна без проблеми, като за първата регистрация се събраха точно 121 народни предсатавители. В пленарна зала отсъстваха само БСП и ДПС, като причината за отсъствието на последните е мюсюлмансия празник Рамазан. Шефката на НС Цвета Караянчева поздрави българите с Христос Воскресе заради Великден, а мюсюлманите зареади рамазан. Тя отбеляза и 6 май и 140-годишнина от Учредителното събрание. „Надявам се, че през тази сесия, въпреки предизборната кампания, ние ще продължим да изпълняваме задълженията си на народни представители, за което са ни гласували доверие избирателите“, допълни още тя. Председателят на парламента призова още да се отнасят отговорно към работата си и да се водят от обществения интерес, тъй като това очакват избирателите. „Нека не забравяме, че всеки един от нас със своите действия и морал, с поведението си тук в тази зала и извън нея, със законодателните си предложения и своята компетентност дава общия облик на съвременния народен представител. Нека си пожелаем успешна сесия“, допълни Караянчева.", "date": "2019.05.08", "title": "ГЕРБ: Ще се противопоставяме нa опитите за дестабилизация на страната"}
{"url": "https://www.monitor.bg:443/bg/a/view/andjelina-djoli-otkaza-da-izigrae-selin-dion-164484", "text": "Холивудската красавица Анджелина Джоли отказва да се разходи в обувките на канадската поп прима Селин Дион в бъдещ филмов мюзикъл. Причината – професионалният график на актрисата бил много претоварен. Певицата останала много разочарована от решението на Джоли, която е една от най-близките й приятелки. Селин от години си мечтаела за мюзикъл-адаптация на нейния живот, кариера и брак с Рене Анжелил. Тя желаела тази кинотворба да остане за поколенията и много държала именно Анджелина Джоли да влезе в главната роля. Междувременно 51- годишната канадска звезда каза, че се чувствала по-щастлива отвсякога с трите си деца. В своята зряла възраст певицата била щастлива, че можела сама да решава как да протече животът й. \"С всеки изминал ден откривам себе си все повече и повече. изпълнена съм с енергия и с любов към живота\", категорична е тя.", "date": "2019.05.08", "title": "Анджелина Джоли отказа да изиграе Селин Дион"}
{"url": "https://www.monitor.bg:443/bg/a/view/stachka-blokira-poletite-vyv-francija-dovechera-164552", "text": "Стотици полети в Западна Европа ще бъдат засегнати от стачка на авиодиспечерите във Франция, съобщава вестник Индипендънт. Стачката започва в сряда, в 19.00 ч. местно време и ще продължи до 6.00 ч. сутринта в петък. 35-часовия протест е част от по-големи, национални стачки на държавните служители във Франция, които са недоволни от плановете на президента Еманюел Макрон да промени условията им на труд. Понеже над Франция прелитат много самолети се очаква стачката да доведе до големи забавяния и стотици отменени полети. Някои авиолинии планират заобикалянето на френското въздушно пространство за този период. Швейцария обяви, че отваря допълнителни въздушни сектори, за да се справи с по-големия трафик. По-различните маршрути на самолетите, обаче, ще доведат до забавяния. На най-голямото летище във Франция, парижкото Шарл де Гол, не се очакват големи проблеми, защото авиодиспечерите в този регион ще работят почти без промяна. Как възпитава Анелия дъщеря си Ивон? Певицата с ценен съвет към младите. vbox7.com Франция е разделена на 5 региона, що се отнася до въздушното пространство: Бордо, Брест, Париж, Реймс и Марсилия. Очаква се най-силно да се отрази стачката на полетите над регион Марсилия, който покрива Югоизтчна Франция и голям район над Средиземно море. Миналата година подобен протест на авиодиспечерите в Марсилия доведе до отмяната на хиляди полети.", "date": "2019.05.08", "title": "Стачка блокира полетите във Франция довечера "}
{"url": "https://www.monitor.bg:443/bg/a/view/ajaks-obeshta-totalen-futbol-i-na-finala-164521", "text": "Младата и талантлива генерация на „Аякс“ няма никакво намерение да изневерява на стила си в реванша с „Тотнъм“ и така мечтания финал в Шампионската лига, ако холандците отстранят „шпорите“. „Ние сме длъжни да останем концентрирани, както бяхме и преди, да бъдем спокойни и да си играем нашата игра“, коментира авторът на попадението от първата среща Ван де Беек. „Аякс“ победи с 1:0 и тази вечер трябва да довърши започнатото в Лондон. „Фокусът е върху това, в което сме по-добри. Знаем, че сме съвсем близо до финала. Видяхме това срещу „Реал“ (Мадрид), видяхме го и в груповата фаза срещу „Байерн“ (Мюнхен). Можем да създадем трудности за всеки противник. Трябва да сме сигурни, че сме топ, но също така и да се наслаждаваме на играта си като отбор. Ще играем тотален футбол до края“, разкри още авторът на победния гол в Лондон. Междувременно спортният директор на „Аякс“ Марк Овермарс охлади надеждите на „Ювентус“ за евентуален трансфер на Матайс Де Лихт в посока Торино. Според „RAI Sport“ бившият холандски национал е заявил пред „бианконерите”, че младата звезда на амстердамския клуб е съвсем близо до преминаване в „Барселона“. Каталунците ще заплатят за Де Лихт около 80 млн. евро.", "date": "2019.05.08", "title": "„Аякс“ обеща тотален футбол и на финала "}
{"url": "https://www.monitor.bg:443/bg/a/view/grigor-dimitrov-se-razdeli-s-treniora-si-164555", "text": "Григор Димитров и дългогодишният му треньор Дани Валнерду прекратяват своето сътрудничество. Новината съобщи самият Димитров на своята официална страница в \"Туитър\". \"След мача вчера с Дани, моят дългогодишен треньор, седнахме и поговорихме. След три страхотни години ще разделим своите пътища. Постигнахме някои страхотни неща и имахме невероятни моменти на корта. Искам да благодаря на Дани за всичко, което направи за мен и му желая всичко най-добро в следващите начинания\", написа Димитров. Под ръководството на Валверду най-добрият български тенисист постигна върха в своята кариера, спечелвайки \"Мастърс\" турнира в Синсинати, финалният турнир на ATP в Лондон и достигайки до №3 в световната ранглиста. Последва трудна 2018-та година, а не без влиянието и на контузия в началото на настоящия сезон, Димитров в момента се намира на незавидната за него 46-та позиция в света.", "date": "2019.05.08", "title": "Григор Димитров се раздели с треньора си"}
{"url": "https://www.monitor.bg:443/bg/a/view/obvinenie-za-danske-bank-za-prane-na-pari-ot-rusija-164553", "text": "Прокуратурата в Дания повдигна обвинение за пране на пари срещу бившия изпълнителен директор на Danske Bank Томас Борген, предаде Би Би Си. Става дума за финансови потоци от Русия и бившите съветски републики. \"Financial Times\" конкретизира, с позоваване на свой източник, че Борген е обвинен заради това, че не е предотвратил редица съмнителни сделки. Адвокатът на банкера - Питър Шрадик потвърди, че на 12 март в дома на клиента му е проведен обиск. Срещу Danske Bank се води разследване за изпирането на 200 милиарда евро мръсни пари през естонския клон на банката през периода между 2007 и 2015 г. Датската прокуратура още през ноември повдигна предварителни обвинения срещу банката за нарушаване на законодателството срещу пране на пари. Тогава прокурорът по делото подчерта, че по-късно ще реши дали да бъдат индивидуални обвинения. Според датските медии, става дума за дълбoĸa инcтитyциoнaлизиpaнa ĸopyпция в Pycия, в която е забъркан и президентът Bлaдимиp Πyтин. Според финaнcoвия pъĸoвoдитeл нa Сіtіbаnk зa Цeнтpaлнa и Изтoчнa Eвpoпa Cтивън И. Xaлиyeл, пo-гoлeмият ypoĸ oт мaщaбния ĸopyпциoнeн cĸaндaл нямa дa e тoлĸoвa финaнcoв, ĸoлĸoтo пoлитичecĸи. \"Фaĸтът, чe мнoгo pycнaци, нe caмo oлигapcи милиapдepи, ca \"пpaли\" пapи пpeз Ecтoния, пoĸaзвa, чe тoвa e мexaнизъм зa oцeлявaнe нa pycĸия бизнec и зa ниcĸoплaтeнитe бюpoĸpaти. Πyтин нe e нaпpaвил cepиoзeн oпит дa cпpe пoтoĸът oт cpeдcтвa, виждaйĸи тeзи ĸaпитaли, изтичaщи нa Зaпaд, ĸaтo cпaceниe зa ĸopyмпиpaни лицa\", ĸaзвa тoй и дoпълвa: \"Bpeмeтo нa тoзи пoдxoд oбaчe изтичa, ĸaтo pycĸaтa иĸoнoмиĸa ce пpoвaля и \"пpaнeтo\" нa пapи cтaвa пo-тpyднo зa пpиĸpивaнe.\". Xaлиyeл aĸцeнтиpa въpxy тoвa, чe въпpocнaтa ĸopyпциoннa cxeмa c ecтoнcĸoтo дъщepнo дpyжecтвo нa Dаnѕkе Ваnk вĸлючвa 15 000 ĸлиeнти, ĸoитo нe ca гpaждaни нa Ecтoния. B дoĸлaдa нa дaтcĸaтa финaнcoвa инcтитyция ce пocoчвa, чe в нeя ca били зaмeceни ocнoвнo лицa oт Pycия. Πo дyмитe нa Xaлиyeл въпpocнитe 200 милиapдa eвpo ca знaчитeлнa cyмa, нo ca eдвa \"мaлĸa чacт\" oт изчиcлявaнитe нa нaд 800 милиapдa дoлapa cpeдcтвa нa бoгaти pycнaци, cъxpaнявaни извън poдинaтa им.", "date": "2019.05.08", "title": "Обвинение за  Danske Bank за пране на пари от Русия"}
{"url": "https://www.monitor.bg:443/bg/a/view/mario-hosen-pravi-svetovna-premiera-na-paganini-u-nas-164501", "text": "След изключителния успех на “Духът на Паганини” и “Духът на Орфей и Паганини”, виртуозният цигулар Марио Хосен се завръща на българска сцена с “Между два свята” - зрелищен концерт-спектакъл и световна премиера за творби на Паганини, които ще чуем в автентична версия на живо за първи път след тяхното оригинално изпълнение през 19 в. Концертът е на 25 ноември в зала 1 на НДК. “Програмата на новия ми спектакъл, който ще бъде истинско музикално шоу, е сблъсък на коренно противоположни светоусещания и подходи в класическата музика. С Адриан Йотикер, солисти певци, балет и великолепните музиканти на Камерата Орфика НМУ ще пресъздадем този сблъсък със загадъчност и драматизъм - експресивното и демоничното срещу интимното и ангелското в музикалното послание. Спектакъл, представен по оригинален автентичен начин, който е отправен към съвременната публика, търсеща силни усещания”, споделя маестро Хосен. На сцената с Марио Хосен ще се качи швейцарският пианист Адриан Йотикер, който участва в уникални балетни спектакли в оперите в Мюнхен и Цюрих с изпълнение на клавирните концерти на Шопен. Диригент на оркестъра Камерата Орфика (НБУ) ще бъде харизматичният Кристиан Шулц, директор на Виенския симфоничен оркестър. През 2019-та Марио Хосен е свързан с българската сцена и публика повече от всякога. Освен визионер и солист на спектакъла “Между два свята”, тази година маестро Хосен е и музикален директор на най-големия ни музикален фестивал и най-стария български фестивал изобщо - “Варненско лято”. Марио Хосен е световнопризнат изпълнител и изследовател на творчеството на Паганини. През 2018 г. той направи звукозапис на няколко произведения, които светът не беше чувал в оригинал от времето на самия Паганини. Световна премиера за част от тях ще бъде и концертът в София. Паралелно с всичко това, най-старото Виенско музикално издателство “Doblinger” обяви началото на голям проект, свързан с публикуване на цялото творчество на Паганини за цигулка и оркестър, под редакцията именно на Марио Хосен. Билетите за концерта-спектакъл “Между два свята” са в продажба на цени между 30 и 100 лв.", "date": "2019.05.08", "title": "Марио Хосен прави световна премиера на Паганини у нас"}
{"url": "https://www.monitor.bg:443/bg/a/view/47-mln-lv-otivat-za-bolnicata-v-jambol-i-uchilishtni-avtobusi-164557", "text": "Кабинетът ще гласува обещаните пари за болницата в Ямбол и за закупуването на нови училищни автобуси. Това обяви премиерът Бойко Борисов в началото на правителственото заседание.  За Многопрофилната болница за активно лечение „Св. Пантелеймон“ в Ямбол ще бъдат дадени 27 млн.лв. С парите лечебното заведение ще бъде преместено в намиращата се в близост недостроена сграда на груб строеж. Борисов опреличи сегашното състояние на болницата на павилиони и допълни, че не е ремонтирана, откакто е направена първата копка преди 40 години. “17 павилиона. Пази Боже да си болен там. Така че се надявам в рамките на година да приключите”, обърна се той към здравния министър Кирил Ананиев. От своя страна той обясни, че сградния фонд е напълно армотизиран, а влошените битови условия затрудняват дейността на болницата. Ананиев отбеляза, че лечебното заведение обслужва 127 хиляди души в района. “С предвидените средства ще се създаде възможност за изграждане на нов болничен блок за 250 легла. Площта е 32 хил. кв. м, 10 етажа”, обясни Ананиев. По-късно на брифинг в МС кметът на града Георги Славов заяви, че изграждането на новия болничен комплекс не е предизборно решение, а една полезна придобивка за хората. По думите му с осигурените парични средства и вече изготвения проект, предстои да се обяви поръчка за избор на изпълнител, който болницата ще изпълни и в рамките на около година и половина ще има нов болничен комплекс. „Ямбол ще има здравеопазване, което няма да бъде в 17 фургона, както е досега“, допълни пък областният управител на Ямбол Димитър Иванов. Шефът на болница каза, че жители чакали това чудо 40 години. С 20 млн.лв. ще бъдат закупувани и 100 нови училищни автобуси. “Всички, които са по-остарели и могат да създадат риск, ще се подобрят. Можем да си позволим тези пари заради живота и здравето на децата“, категоричен бе Борисов.", "date": "2019.05.08", "title": "47 млн.лв. отиват за болницата в Ямбол и училищни автобуси "}
{"url": "https://www.monitor.bg:443/bg/a/view/styklen-pokriv-za-katedralata-notr-dam-de-pari-164546", "text": "Френската фирма Vincent Callebaut Architectures представи визията си за реставрирането на катедралата Нотр-Дам де Пари, пострадала от опустошителния пожар през миналия месец. Концепцията представя емблематичната сграда, покрита с нов стъклен покрив и шпил, както и устойчива модернизация. Незасегнатите от пожара части на сградата изглеждат по същия начин, но Callebaut променя радикално горната зона, унищожена от огъня. Концепцията предлага изграждането на нов шпил и дървена рамка от CLT греди (напречно ламинирано дърво), с ламели от въглеродни влакна. Катедралата ще бъде покрита със сложен остъклен покрив, който ще пропуска вътре много естествена светлина, ще включва вентилация и ще разполага с модерна технология, подобна на слънчев панел, която ще превръща слънчевата светлина в електричество. В катедралата ще има голяма градина за съзерцание и медитация, както и ферма с интегрирана система за аквапоника и пермакултура. Фермата ще може да произвежда до 25 кг плодове и зеленчуци на кв.м на година, което позволява добива на до 21 тона храна годишно, която да бъде раздавана на най-нуждаещите се парижани.", "date": "2019.05.08", "title": "Стъклен покрив за катедралата Нотр-Дам де Пари "}
{"url": "https://www.monitor.bg:443/bg/a/view/prof-hristo-matanov-sporovete-mejdu-dvete-cyrkvi-ne-sa-nepreodolimi-164528", "text": "Папа Франциск показа едно много балансирано, добро отношение, казва в интервю за \"Монитор\" историкът - Не бива да забравяме, че папа Франциск е от Ордена на йезуитите, който е спасил Католическата Църква от реформацията, залагащ на широките контакти. Очевидно визитата му е в контекста на разширяване на контактите на Католическата Църква в перспектива и евентуално обединение с Православната, което към момента не се вижда на хоризонта. Самото му посещение за България е страхотен удар. Нашата страна беше в центъра на вниманието, световните агенции й обръщат внимание – нещо, от чиято липса страдаме. - Срещата действително беше чисто протоколна, направена от немай къде. Тя не произведе никакви новини. Смятам, че засега това е нормално, след като се има предвид, че една трета от членовете на Светия синод служат на други православни центрове и действат на принципа: Дай му тласък, пък той знае вече какво да прави. Съвсем не твърдя, че обединението е толкова лесно, но колкото и да се стои настрани от тенденциите на интеграция в съвременния свят, те рано или късно ще обхванат Църквата независимо от съпротивата на някои кръгове и специално на някои Църкви в православната общност. Видяна бе голямата разлика между папата, възрастен човек, но излъчващ енергия, не се сърди, не се мръщи, а напротив – отворен е към света, усмихва се. Той е отворен към всички, не се кара нито на президенти, нито на министър-председатели, на никого. Впечатлението от него е много благоприятно. - От гледна точка на папското посещение има две течения. Едни от архиереите, например Западно и Средноевропейският митрополит Антоний, са по-отворени. Той и по длъжностна характеристика следва да е такъв и към папата, и към католическата общност, и към протестантските общности. Има обаче поне четирима владици, които са против сближаването. Ние знаем кои са те – едни се съпротивяват от невежество, други от стари връзки или защото са получили образованието си на определени места в чужбина. Не ми е ясно как мислят, как виждат в перспектива. България е част от европейския свят, а не от развитието на Азиатско-Тихоокеанския регион. Нашата страна културно не принадлежи към този кръг. По мое мнение това са Пловдивският Николай, Ловчанският Гавриил, Старозагорският Киприян и може би патриархът, но за него не съм много сигурен, но той е руски възпитаник, както и тримата споменати. Някои от тях може и да са искрени. Но не е никак приятно, когато представители на една автокефална Църква слушат чужди църковни глави.  - Папа Франциск показа едно много балансирано, добро отношение. Бих искал нашият висш клир да показва същата любов и мекост към ближните християни. Някой иска да изкара едва ли не, че двете големи половини на християнския свят (католицизъм и православие, тук не причисляват протестанизма) се различават толкова много, че не могат да се гледат едни други. Във форумите в интернет има доста забранени от оператора изказвания не само от клира, но и от миряните, които са против посещението. Има ехидни и злостни бележки. Един вид гледат треската в окото на ближния, но не виждат гредата в своето.  - Ако по-голямата част от българите бяха образовани по отношение на християнството, щяха да знаят, че споровете на двете Църкви за Светата Троица, Чистилището и някои други не са непреодолими. Едната страна от критиците са точно непознаващите християнството, на кръстените в православието, но изчерпващи своята верова принадлежност само до това и до паленето на свещи – без християнски начин на живот, без изповед, без Свето Причастие. Има и такива, които слушат и преповтарят своите учители и проповедници. Самият висш клир е расъл и се е формирал в условия, забраняващи на една Църква да развива дейност, да поддържа самостоятелни църковни контакти. Тези хора още ходят през пустинята, не са намерили Обетованата земя, не могат да намерят и себе си, не могат да контактуват с миряните, защото не са свикнали да го правят.    - Изглежда ще им трябва повече време. Очевидно 40-те години, които Моисей е водил евреите из пустинята, не са достатъчни. В библейския смисъл 4 десетилетия са били две поколения. Сега, с удължаване на живота, ще трябва повече време. Проблемът е, че въпросните коментирани с по-крайни отношения се възпроизвеждат. Въпреки всичко аз съм оптимист. Ще настъпи време, когато тези негативизми ще бъдат преодолени. Злобата, излъчвана от някои, ще премине. Ще настъпи времето на архиерейската, на пастирската благост. Трябва да изчакаме. Аз не съм от хората, които строго ще осъдят тези расли в робство клирици. Бих посъветвал тези, които очакват от тях повече, да изчакат.  - Със сигурност, но лесно нещата не могат да станат. Никой не бива да си прави такива илюзии за хора, родени в старата епоха, и за родени млади, които се възпроизвеждат, които се учат от старите. Трябва да мине доста време, но бъдещето е оптимистично. Иначе продължава ли Църквата в същия дух да се изолира от тенденциите в обществото и от света, няма особено бъдеще. Тя трябва да отучи българина да гледа на православието само в ритуалния му аспект, т.е. да гледа на него като на празници, курбани, манастирски ракийки и други такива неща. Напротив, Църквата трябва да го отучи от тези неща, но виждам, че малко от духовниците ни полагат такива усилия, но техният брой не е никак достатъчен.  - Не се наемам да тълкувам всички жестове на папата, но съм убеден, че е искрен. Въпреки това има протокол, негова е приказката, че с терористите може да се преговаря, с протокола – не може. Жестовете от негова страна показват желание за сближаване. Сигурен съм, че предвид своето йезуитско образование и това, че е папа от нов тип, той ратува за сближаване. За съжаление, в света има много православни архиереи и Църкви, които са против това сближаване, и то е по политически причини. На тях им се привижда, че Западът иска да погълне Изтока. Едно обединение ще бъде много трудно, но е хубаво, че някой поема по този път. Аз съм привърженик на християнското обединение, защото съм твърдо убеден, че разделителните линии не са толкова ярки и дълбоки.  - За мен най-силно бе казаното в словото му при пристигането, когато говори за демографската криза и за това, че тя е изражение на чувството за липса на перспектива в собствената страна, което звучи много силно. Направи ми впечатление, че папата никога не импровизира, той всякога чете. Това означава, че написаното от неговия протокол и съветници е дълбоко осмислено и не е случайно. Т.е. той не изрича клишета, не казва заучени фрази, а казва неща, които попадат точно на мястото. Направи впечатление, че в посрещането и церемониите не участва нито един представител на БСП. Излиза, че тази партия остава извън звездния миг, когато цял свят гледа към България, защото тук идва главата на над 1 млрд. католици по света, при това човек с благосклонно отношение към всички, които посещава.  - Балканите още се смятат за периферията на Европа. Виждането на барутния погреб се поизживява, макар и в последните години последната война на Европа се води точно тук, в бивша Югославия. То е като приказката за дърваря и мечката, лошото се помни дълго време, другото бързо зараства. Вероятно това е една от причините. Другата е, че Балканите са предимно православни, а в лицето на Вселенския патриарх Вартоломей папата има някакъв съмишленик, посещението му е част от неговата политика за сближаване на двете половини от християнството.      Проф. Христо Матанов е роден на 5 юли 1952 г. в Харманли. Завършва 114-та гимназия с преподаване на английски език в София (1971). През 1978 г. завършва Историческия факултет на Софийския университет. Специализира в Университета „Аристотел“ в Солун, Гърция (1981, 1984, 1987), в Dumbarton Oaks Centre for Byzantine Studies, Вашингтон, САЩ (1987-1988) и в Кьолнския университет, Германия (1991-1992). Бил е директор на Дирекция по вероизповеданията към Министерския съвет (април 1993 - октомври 1996). Преподавател е в Софийския университет", "date": "2019.05.08", "title": "Проф. Христо Матанов:Споровете между двете Църкви не са непреодолими"}
{"url": "https://www.monitor.bg:443/bg/a/view/96-godishna-jena-sred-naj-redovnite-chitateli-v-ruse-164494", "text": "96-годишна жена е сред най-редовните читатели в Русе и вероятно сред най-възрастните у нас. Поне веднъж в месеца Иванка Маринова посещава библиотеката на читалището „Христо Ботев“ и записва не по-малко от 4-5 книги. Връща ги винаги навреме – в посочения на картона й срок. Тук обичат своята дългогодишна читателка и я чакат, подпряна на бастунчето си, да отвори вратата и да пита: „Как са моите момичета?“. Никога не идва с празни ръце – ще почерпи я с бонбонче, я със сладки, а после ще се скрие между рафтовете да си избере нови книги. Иванка е родена през далечната 1923 година в русенското село Екзарх Йосиф. Не е била нито учителка, нито e имала професия, която възпитава в любов към четенето. Цял живот, от 15-годишно момиче до пенсионирането си, е изкарвала прехраната си като шивачка. Родителите й също не били учени хора и никой не я поощрявал да чете, а и в онези времена повечето от девойките се подготвяли да въртят къщната работа, да гледат децата и да угаждат на съпруга си. „Имах трудно детство, не израснах с родната си майка. Бях 11-годишна, когато трябваше да поема всички домакински задължения вкъщи. До полунощ имах работа, но след това, когато всички заспиваха, отварях книгата. Тя ме отвеждаше в един друг свят, забравях за този, в който аз живеех, и така я обикнах от ранните си години, че чак до сега“, обяснява Иванка. В Екзарх Йосиф нямало откъде да взема книги, но когато в трети клас се преместила с баща си да живее в Русе, тук вече имало библиотека. Спомените й за онова време са поизбледнели, но тя не забравя, че първата книга, която взела, била за Христо Ботев. „От малка много ме интересуваше историята – кои са били нашите герои, как сме се освободили. Много исторически романи съм прочела. Аз не успях да завърша образование, само със 7 клас съм, но съм предала тази любов към историята на сина си, който записа точно тази специалност“, разказва Иванка. В по-късни години, когато вече имала собствено семейство и повече задължения, все открадвала по малко време да почете. Съпругът й бил обущар, койтоне се увличал като нея по книгите, но не й й пречел. Заедно отгледали, възпитали и изучили син и дъщеря. „Иванка може да е обикновена женица, но носи в себе си една прогресивна жилка. Да седнеш и да прочетеш толкова много книги, за мен това е форма на любопитство. Мисля си, че ако в миналото й е имало някой, който да развие будната й мисъл, да я издържа и да й даде образование, животът й е щял да тръгне в съвсем друга посока. Но пък Господ я е дарил с дълголетие, добро семейство, хубави деца, на които е дала мотивация да се образоват“, казва председателят на читалище „Христо Ботев“ Вяра Косева. Тя е на тази работа от 1992 година и още тогава е заварила Иванка като читател на библиотеката. Казва, че възрастната жена е изчела всички бележити български автори – Иван Вазов, Христо Ботев, Любен Каравелов, Йордан Йовков, Елин Пелин, Димитър Талев, произведенията на класиците, някои от които по два-три пъти. Напоследък се увличала по семейни саги. Въпреки че наближава столетие, Иванка е в добро здраве и се радва на спокойни старини. Живее при дъщеря си в същия квартал, в който е и читалищната библиотека, и разполага с много време за четене. Съпругът й е починал, приятелките й са си отишли от този свят една по една и за нея книгата е и утеха. Казва, че за възрастта й зрението й е добро. Оплаква се единствено, че слухът й е намалял, а това й пречело да контактува нормално с хората, но не й с книгите. За своето постоянство, за любовта си към книгата Иванка Маринова е определена за „Читател на годината“ през 2017 г. в читалище „Христо Ботев“. Работещите тук се надяват тя да ги посещава още дълго време, а след четири години заедно да отбележат нейното столетие.", "date": "2019.05.08", "title": "96-годишна жена сред  най-редовните читатели в Русе"}
{"url": "https://www.monitor.bg:443/bg/a/view/shterka-na-maleeva-shte-skacha-za-kupa-sofija-164510", "text": "Ния Стоименова - дъщеря на Катерина Малеева (бивша №6 в WTA) и Георги Стоименов (мениджър на Гришо), ще направи своя дебют в състезанието по конен спорт за купа „София“. За изненада на семейството, младата госпожица, която живее и учи в Швейцария, предпочете конния спорт пред тениса. Тази дни Ния ще съвмести у нас надпреварата и 50-ия рожден ден на своята майка, която най-често се грижи за малкото й конче Салегра. Второто издание на купа \"София\" ще се проведе на 18 май от 11.00 часа на голямата поляна в Южния парк в столицата. Надпреварата се организира от конна база \"Ниеса\" и Българска федерация конен спорт и е под егидата на кмета на столицата Йорданка Фандъкова. Турнирът е създаден по модела на конните състезания, които традиционно се провеждат в центъра на Виена, Берлин, Лондон, Париж и други мегаполиси по света и има за цел да доближи спорта до хората в позната градска среда. Събитието е безплатно за публиката, а като подарък посетителите ще могат да пояздат пони или на кон, водени от квалифицирани инструктори. Ще има демонстрации на уестърн езда и обездка, а същинската надпревара с участието на най-добрите ни ездачи, ще започне в 13 ч.  ", "date": "2019.05.08", "title": "Щерка на Малеева ще скача за купа „София“"}
{"url": "https://www.monitor.bg:443/bg/a/view/s-15-7-se-srina-stokoobmenyt-mejdu-sa-sht-i-kitaj-za-4-meseca-164547", "text": "С 15,7% се срина на годишна база стокообменът между САЩ и Китай за първите 4 месеца на 2019 г., сочат данните на митниците на най-голямата комунистическа държава. За периода търговията между двете страни е била на стойност 161,23 млрд. долара. От началото на януари до края на април китайският износ за САЩ е паднал с 9,7% до 122,45 млрд. долара. Сривът в американския внос е още по-голям и се оценява на 30,4%. За първите 4 месеца на годината янките са успели да продадат в Китай стоки за 38,79 млрд. долара. През април китайците са изнесли в Щатите стоки за 31,36 млрд. долара, а са внесли от там - за 10,34 млрд. долара. Спадът в търговията между двете най-големи икономики в света идва на фона на продължаващите преговори за урегулиране на търговските спорове и заплахите от страна на американския президент Доналд Тръмп да въведе защитни мита за вноса на китайски стоки за стотици милиарди. През миналата година стокооборотът между САЩ и Китай е бил за 633,5 млрд. долара или с 28,5% повече от предходната -2017-та. За 2018 г. китайският износ за щатите отчита ръст от 11,3% до 478,4 млрд. долара, а импортът от Щатите се увеличава само с 0,7% до 155,09 млрд. долара. В крайна сметка активното търговско салдо на най-голямата комунистическа държава спрямо САЩ нараства от 275,8 млрд. долара за 2017-та, на 323,3 млрд. долара за миналата година, сочат данните на китайските митници.", "date": "2019.05.08", "title": "С 15,7% се срина стокообменът между САЩ и Китай за 4 месеца"}
{"url": "https://www.monitor.bg:443/bg/a/view/nakazvat-krajbata-na-kola-kato-ubijstvo-164534", "text": "Кражбата на кола ще се наказва като убийство. Такъв закон разработва работна група между МВР и Министерството на правосъдието, научи „Монитор“. Според новите текстове, ако някой крадец отмъкне кола, той ще трябва да лежи 15 години в затвора. Толкова е и минимумът за наказание за убийство. Там чл. 116 от Наказателния кодекс предвижда и доживотен затвор без право на замяна. Подобно нещо обаче не се предвижда за задигането на автомобил. Там максимумът е минимумът от наказанието за хладнокръвно убийство и то с особена жестокост. Причината за новите промени е че множеството от разминават само с условни присъди. Само за март в страната са били откраднати 127 коли, показва статистиката на МВР. Разкрити са едва 17 автомобила, които са били върнати на собствениците им. Месец по-рано, през февруари, са били откраднати 121 коли. От тях са били върнати едва 16. За последния отчетен период пък са били задигнати 392 автомобила в цялата страна. Срещу откуп крадците са поискали да върнат малко над 290 коли. Те са били заловени от органите на реда. Статистиката сочи още и други интересни данни. 3914 души са използвали чужди регистрационни номера с цел за скорост. 80 души пък са преправили табелите си, за да избегнат санкциите. Те обаче са били заловени, а голяма част от тях са се сдобили с осъдителни присъди. Един от последните по-куриозни случаи е на 19-годишен младеж, който се оказал в затвора за поредица от кражби на коли, както и за задигането на самите автомобили, които карал, а след това зарязвал в съседни села. Само за две нощи в периода 17-19 март в полицейските управления по райони паркирани пред частни домове в селата Гроздьово, Юнак и Дъбравино. Тийнейджърът прониквал в автомобилите и задигал музикални устройства и акумулатори, които след това продавал. По случаите били образувани досъдебни производства, а материалите са докладвани в Районна прокуратура-Варна. Вещите, обект на престъпленията, са намерени и върнати на собствениците. Младият крадец е известен на МВР и въпреки възрастта си вече е осъждан. Установено е също, че той е откраднал и конска каруца от дома на 63-годишен мъж от село Гроздьово. Данните на СДВР сочат, че на коли в София. По-голяма част от тях са от близките села около столицата, както и от провинцията – основно Плевен, Русе, Ловеч, Враца, Дупница и Кюстендил. По-голямата част от групите - около 60 процента, крадат по-стари коли - между 8- и 10-годишни, съобщават столични вестници. Карат ги направо в автоморгите, където се продават на части, след като изчистят номерата на рамата. Така от един автомобил изкарват около 1000 лв. Моргите пък ги вземат, защото има глад за авточасти, а на хората им е скъпо да ги вземат от лицензиран дилър.", "date": "2019.05.08", "title": "Наказват кражбата  на кола като убийство"}
{"url": "https://www.monitor.bg:443/bg/a/view/djenifyr-anistyn-ne-mi-trjabvat-deca-za-da-byda-pylnocenna-164475", "text": "Актрисата Дженифър Анистън за пореден път отрече да има нужда от деца. 50-годишната звезда се чувства комфортно в сегашното си положение и съпруг и наследници не са й приоритет. Това заяви самата тя в интервю за сайта „Хъфингтън пост“. „Не ми трябват деца, за да бъда пълноценна. Папараците изразходват толкова много време и пари, за да видят дали съм бременна. Това само показва, че се смята, че жената не може да бъде пълноценна, успешна и щастлива, ако не стане съпруга или майка“, каза звездата от култовия ситком „Приятели“. Що се отнася до неуспешните й любови, тя коментира, че е уморена от статиите в медиите, че не може да създаде сериозна връзка. „Това, което пишат, че не мога да задържа един мъж, не е вярно. Глупости са, че отказвам да имам бебе, защото съм егоистка, която мисли само за кариерата си!“, добави актрисата. По думите на Дженифър, никой не може да я съди и да си въобразява, че знае какво е преживяла. След което призна, че е правила много опити да забременее, но поради здравословни проблеми са се провалили.", "date": "2019.05.08", "title": "Дженифър Анистън: Не ми трябват деца, за да бъда пълноценна"}
{"url": "https://www.monitor.bg:443/bg/a/view/avtomobil-gazi-deca-v-japonija-164551", "text": "Кола блъсна група малки деца, придружени от възпитателките си, и уби две от тях, а трето е в критично състояние. Трагедията се е разиграла тази сутрин в японския град Оцу, префектура Шига, недалеч от Осака, предаде Франс прес, като се позова на полицията. Автомобилът връхлетял група от 13 деца от местна ясла, които вървели в редица по тротоара, съпроводени от три възпитателки, посочи в комюнике полицията. Загинали са двегодишни момченце и момиченце, а трето дете е в много тежко състояние. На кадри, излъчени по телевизията, се вижда как след сблъсък с друго превозно средство на кръстовище колата излиза от пътя и помита групата 2-3-годишни деца, които се намират близо до пешеходна пътека. Зад волана на автомобила, прегазил децата, имало 62-годишна жена, а другата кола, участвала в катастрофата, била управлявана от 52-годишна жена. Двете били незабавно арестувани.", "date": "2019.05.08", "title": "Автомобил гази деца в Япония"}
{"url": "https://www.monitor.bg:443/bg/a/view/dve-ot-decata-sa-v-tejko-systojanie-den-sled-katastrofata-kraj-gerena-164549", "text": "Остава тежко състоянието на двете деца, пострадали при вчерашният пътен инцидент в София, съобщи bTV. Лек автомобил блъсна 4 деца в района на стадион \"Георги Аспарухов\" и падна в канала. Най-тежко ранените момче и момиче на 15 и 17-годишна възраст са настанени в \"Пирогов\". При удара те също са паднали от моста. Води се разследване, ще бъдат направени експертизи. 17-годишното момиче е с тежка височинна травма на кръста и няма никаква чувствителност на ръцете и краката. Опасенията на медиците са, че може да остане инвалид. Момчето е с открита фрактура на крака и е било оперирано по спешност. Другите две момичета са с по-леки наранявания, като едното от тях е отказало хоспитализация. Шофьорът не е пострадал. Според първоначалната информация той е загубил контрол над колата си и така се е стигнало до инцидента. Водачът на мерцедеса, който е предизвикал катастрофата има четири нарушения до момента, като три са за превишена скорост. Според КАТ на кръстовището не стават толкова много инциденти", "date": "2019.05.08", "title": "Две от децата са в тежко състояние ден след катастрофата край Герена "}
{"url": "https://www.monitor.bg:443/bg/a/view/proizvodstvoto-na-kafe-v-kolumbija-trygna-nagore-164548", "text": "Производството на кафе в Колумбия през април се увеличи с 18% на годишна база, сочат данни на Националната федерация на продавачите на кафе. Количеството е достигнало 1,031 хил. чувала (по 60 кг), срещу 874 хил. през април 2018-та. Страната е световен лидер в продажбите на арабика. Ръстът на производството през миналия месец идва на спада през февруари с 8,7% и през март -  с 12 на сто. На борсата кафето се продава в чували по 60 кг. Преди това зърната се разделят на две - робуста и арабика. Производството на либерика е в незначителни количества. Колумбийските производители в последните години търпят загуби заради спада на цената на кафето. За да подпомогне фермерите земеделското министерство на Колумбия издейства разсрочване на плащанията и преразглеждане на условията на кредитите отпуснати на производителите от Аграрната банка. Към края на февруари дълговете им се изчисляваха на около 1,2 трлн. песо (400 млн. долара). Обмисля се продажбата на колумбийско кафе да става на цени, които да не са свързани с котировките на борсата в Ню Йорк, като се акцентира на качеството му.", "date": "2019.05.08", "title": "Производството на кафе в Колумбия тръгна нагоре"}
{"url": "https://www.monitor.bg:443/bg/a/view/reshavat-da-otpadnat-li-limitite-v-pediatrijata-164550", "text": "Надзорният съвет на Здравната каса днес решава да отпаднат ли лимитите за прием в педиатрията.  След протестите на лекарите от единствената специализирана детска болница у нас, стана ясно, че лимитите за прием само затрудняват работата на педиатриите. За да не връща пациенти болницата ги лекува за своя сметка. Ръководството на Касата ще решава и дали да либерализира броя на изследванията с ядрено-магнитен резонанс и ПЕТ скенери. Поради липса на изотопи за масово практикувания у нас метод, пациентите с онкологични заболявания трябва да минават през тези изследвания, за да се види дали заболяването им прогресира", "date": "2019.05.08", "title": "Решават да отпаднат ли лимитите в педиатрията"}
{"url": "https://www.monitor.bg:443/bg/a/view/velik-livyrpul-izhvyrli-barsa-sled-neverojaten-obrat-164545", "text": "Отборът на „Ливърпул“ постигна немислимото, след като разби с 4:0 „Барселона“ и отстрани каталунците с общ резултат 4:3 след паметен мач реванш от 1/2-финалите в Шампионската лига. \"Анфийлд\" изживя нова вълшебна вечер, а Лионел Меси и компания за втора поредна година бяха съсипани на реванш след голяма преднина преди това. Дивок Ориги (7 и 79) и Джорджино Вайналдум (54 и 56) реализираха за футболното чудо. Много малко хора вярваха, че мърсисайдци са способни на подвиг особено без Мохамед Салах и Роберто Фирмино. Голямата радост обаче заслужено застигна феновете на „Ливърпул“, а Каталуня пък дълго време ще лекува рани.", "date": "2019.05.08", "title": "Велик „Ливърпул“ изхвърли „Барса“ след невероятен обрат"}
