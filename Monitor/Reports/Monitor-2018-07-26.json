{"url": "https://www.monitor.bg:443/bg/a/view/razluten-bashta-prebi-nevrystnata-si-shterka-s-armatura-140047", "text": "7-годишно момиченце от село Глуфишево е прието по спешност в сливенската МБАЛ „Хаджи Димитър“ с тежка рана по главата, ударът е бил нанесен с арматура и само по случайност детето не е загинало. Сигналът за хоспитилизираното дете е бил подаден от здравното заведение на 25 юли. Малката пациентка е била оперирана по спешност. Часове по-късно униформените служители на участък „Запад“ при РУ „Полиция“ в Сливен са задържали 28-годишният Денчо Куртев от същото село, който живее на семейни начала с майката на невръстната Радка и двамата имат още 3 по-малки от жертвата деца. „Радка е припозната от Денчо, той е родом от село Сборище, но преди няколко години дойде тук заедно с майката на жена си, която пък заживя с един от местните роми…“, коментира кметицата на Глуфишево Пенка Кунева. Според разказите на съмахленците младият мъж бил сериозно подпийнал вечерта на 24 юли и се вбесил от желанието на момиченцето да излезе да играе навън с останалите деца. Той я навикал, ударил й няколко шамара и след като това „не я вразумило“, грабнал парче арматура и я цапардосал по главата. Момиченцето паднало на леглото и притихнало, след което заспало. Едва на другия ден, когато станало ясно, че ударът е повече от сериозен, многодетното семейство я завело в болницата за преглед. Денчо и жена му нямат постоянна месторабота, мъжът се хващал от време на време като пастир, и двамата получавали социални помощи и детски, допълва селската управничка. Около 700 са постоянно живеещите в Глуфишево, над 1/3 са от ромски произход. Биячът е задържан за 24 часа, образувано е досъдебно производство, очаква се прокуратурата да поиска постоянното му оставяне в ареста.", "date": "2018.07.26", "title": "Разлютен баща преби невръстната си щерка с арматура"}
{"url": "https://www.monitor.bg:443/bg/a/view/misijata-nevyzmojna-6-kontuzija-za-70-mln-i-ekshyn-na-maks-140050", "text": "Единственото, което знаем със сигурност за всеки един филм от поточната линия на „Мисията невъзможна“, е константното присъствие на Том Круз. Уви, шестото заглавие ни изненадва не само с повторното присъствие на Кристофър Маккуари на режисьорското столче, но още – със същия злодей като от предната лента „Престъпна нация“ - Соломон Лейн (Шон Харис) и с първата жена в главна роля, която се подвизава на големия екран в повече от един филм време. Ребека Фъргюсън скача отново в кожата на Илса Фауст, а любопитен факт около участието й в продукцията е фактът, че е била бременна в седмия месец, когато приключват снимките на „Мисията невъзможна: Разпад“. Лентата отново   Сюжетът се върти по дефиниция около Итън Хънт (Круз), който разбира, че ЦРУ е компрометирано. Световният мир отново ще бъде застрашен, а Круз и компания отново влизат в надпреварата с времето, за да го опазят. За целта емблематичният вече екшънгерой ще трябва и да работи против волята си с един от най-успешните агенти на ЦРУ – Оугъст Уокър, в костюма на който отлично се вмъква Хенри Кавил („Човек от стомана“). „Разпад“ е сред добрите попадения на фона на воднистите заглавия от жанра през последните години и по друга причина – не разнообразява прекалено често с ненужни странични сюжетни нишки и носи полъха на чистокръвните екшъни, които помним от края на миналия век. Том Круз и тук не пропуска да се разпише със запазената си марка – да изпълнява сам каскадите си. Това се оказва колкото добър ход от режисьорска гледна точка (моторните гонки могат да се случват без каски, а сцената, която води до контузията на актьора, влиза и във финалния вариант на „Разпад“ - б.а.), толкова и     Навехнатият глезен на холивудския ас изпраща екипа на филма вкъщи за около 2 месеца – време, което коства на продуцентите близо 70 милиона долара. Така целият бюджет на „Разпад“ възлиза на около $250 млн., реално обаче разходите по самото заснемане възлизат на около 180 млн. долара. Според прогнозите пък лентата ще си извоюва около $50 000 000 милиона само от боксофиса в Северна Америка само в първия си уикенд на голям екран.      – 11:00; 14:00; 17:00; 20:00; 23:00  – 11:00; 11:45; 12:30; 13:20; 14:00; 14:45; 15:30; 16:15; 17:00; 17:45; 18:30; 19:15; 20:00; 20:45; 21:30; 22:15; 23:00  – 11:00; 11:45; 12:30; 13:15; 14:00; 14:45; 15:30; 16:15; 17:00; 17:45; 18:30; 19:15; 20:00; 20:45; 21:30; 22:15; 23:00 – 11:00; 14:00; 17:00; 20:00; 23:00  – 11:00; 11:45; 12:30; 13:20; 14:00; 14:45; 15:30; 16:15; 17:00; 17:45; 18:30; 19:15; 20:00; 20:45; 21:30; 22:15; 23:00  – 11:00; 11:45; 12:30; 13:15; 14:00; 14:45; 15:30; 16:15; 17:00; 17:45; 18:30; 19:15; 20:00; 20:45; 21:30; 22:15; 23:00", "date": "2018.07.26", "title": "„Мисията невъзможна 6“ - контузия за $70 млн. и екшън на макс"}
{"url": "https://www.monitor.bg:443/bg/a/view/izpravjat-na-syd-kradeca-na-oskara-na-fransis-makdormand-140051", "text": "Тери Браянт ще се изправи пред съда, след като се превърна в основен заподозрян за кражбата на статуетката „Оскар“ на актрисата Франсис Макдорманд по време на афтърпартито след официалната церемония. Инцидентът се случи на 5 март, а делото в съда в Лос Анджелис е заложено за 8 август. Припомняме, че броени часове, след като заслужено си завоюва наградата на Американската филмова академия, Макдорманд („Три билборда извън града“) остана за кратко без статуетка. Причината – тя бе открадната от фен, представил се за един от продуцентите на друга лента-фаворит на тазгодишните оскари - „Бягай!“. По делото ще свидетелства Сезарио Тио, който работи за Академията. Именно той бил и първият, който се усъмнил в Браянт. По думите му той се разхождал с един от фотографите, когато чул, че призът на Макдорманд липсва. Тогава покрай двамата минал и Браянт, който по това време говорел по телефона: „Успяхме! Направихме го!“, а по-късно обяснил, че статуетката е негова, тъй като я спечелил в ролята си на продуцент. Заради съмненията, фотографът запечатал кадър на заподозрения. От снимката се вижда и част от името на Макдорманд. Още същата вечер статуетката бе върната на актрисата. Самата тя не предяви претенции за задържането на крадеца. Въпреки това той бе арестуван и впоследствие пуснат под гаранция в размер на 20 хиляди долара.", "date": "2018.07.26", "title": "Изправят на съд крадеца на оскара на Франсис Макдорманд"}
{"url": "https://www.monitor.bg:443/bg/a/view/zabranjavat-na-pamela-andersyn-grupovija-seks-140046", "text": "С огорчение един от най-ярките секссимволи в историята – Памела Андерсън, заяви, че никога през живота си не е правила групов секс. Причината – всичките й партньори били много ревниви и не искали да я делят с други мъже, било то за шведска тройка или по-голямо число. „Любовниците ми бяха прекалено ревниви. Само един от тях си фантазираше, че би му било интересно да ме види в леглото с друга жена, а той да гледа“, призна 51-годишната звезда, която получи като подарък чифт обувки от фолкпевицата Бони по време на съжителството им в къщата на родния „ВИП Брадър“. Звездата от „Спасители на плажа“ всъщност не се е изкушавала от подобни предложения, тъй като е „прекалено романтична“. „Понякога груповият секс може да звучи изкушаващо. Но аз никога не се наслаждавам на секса, ако няма любов и взаимна обвързаност!“, категорична е актрисата, която беше омъжена за Томи Лий, Кид Рок и Рик Салмон, а в момента е във връзка с футболиста Адил Рами.  ", "date": "2018.07.26", "title": "Забраняват на Памела Андерсън груповия секс"}
{"url": "https://www.monitor.bg:443/bg/a/view/kostumyt-na-lambo-ot-boris-i-v-nim-140053", "text": "Пищни, максимално близки до автентичните, излъчващи величие. Такива са костюмите, носени от легендите на родното кино Стефан Данаилов в „Борис I“,  Апостол Карамитев/Коста Цонев в „Сватбите на Йоан Асен” и Стойко Пеев в „Хан Аспарух”. Именно тези одежди са основа за цяла експозиция „История на българското кино“ в Националния исторически музей, посветена на родните игрални филми на историческа тематика от 80-те години на ХХ век. Костюмите, мебелите и дори оръжията са      за времето и събитията, с които са свързани. Техническото им изпълнение е съобразено с традициите на съответната епоха, което ги прави максимално близки до първообразите им. Всички те са шити ръчно и от естествени материали – месинг, кожа, гьон. Някои от костюмите са обект на сложна изработка. За направата например на костюмите на севастократор Калоян и на севастократорица Десислава художниците са се „допитали“ до стенописите в Боянската църква от XIII в. Тъканите са доставени от Сирия, а с изработката им са били     но са довършени в България. Разкошните облекла, част от златната колекция, пресъздават най-значимите периоди и събития от средновековната българска история: създаването на Българската държава през 681 г. във филма „Хан Аспарух” (1981 г.), приемането на християнството и създаването на Преславската и Охридската книжовна школа през IX в. в „Борис I” (1985 г.), постигането на дълготраен мир и стабилност в началото на XIII в. в „Сватбите на Йоан Асен“ (1975 г.), историята за изписването на Боянската църква през 1259 г. в „Боянският майстор“ (1981 г.). На експонатите в „Историята и българското кино”     с които посетителите ще могат да получават повече информация за тях. Снимките и информацията се публикуват за първи път със съдействието на Българската национална филмотека. От тази есен в експозицията, посветена на българското кино, ще има  и специален интерактивен кът като част от музейно-образователната програма на музея.   ", "date": "2018.07.26", "title": "Костюмът на Ламбо от „Борис I“ в НИМ"}
{"url": "https://www.monitor.bg:443/bg/a/view/73-godishnijat-stojko-butnal-dete-na-trotoar-si-otiva-vkyshti-140055", "text": "73-годишният Стойко, който блъсна с колата си „Фолксваген поло“ 6-годишно дете на тротоара в Сандански е освободен под парична гаранция от 1200 лв. Прокуратурата е преценила, че пенсионерът не може да остане в ареста, заради влошено здравословно състояние.  В сряда около 9 часа на ул. „Александър Буйнов“ водачът предизвика пътен инцидент, при който тежко пострада шестгодишно дете. При спускане по улицата с голям наклон, на която по същото време се извършвали строително-ремонтни работи по канализацията, той не се съобразил със забрана за преминаване  и предприел маневра с висока скорост. Потегляйки напред, по непредпазливост ударил стоящия наблизо автомобил, след което прегазил намиращото се там дете и блъснал друг автомобил. Шофьорът не е осъждан и няма криминални прояви. Извършената проверка с техническо средство за употреба на алкохол е дала отрицателен резултат. Обвинен е, че по непредпазливост е причинил тежка телесна повреда на малкия Мартин.  Пострадалото дете е в тежко здравословно състояние и се намира за лечение в „Пирогов“. До инцидента се стигнало, след като около злополучния багер се събрали деца от квартала, за да го разгледат – сред тях бил и 6-годишният Мартин.  Докато се организирали да започват, към екипите на ВиК се приближил възрастен мъж. Той поискал да мине с колата си покрай багера но му било отказано. Вероятно ядосан, мъжът се качил в автомобила, натиснал газта, проправил си път между багера и паркираните на тротоара коли. Миг по-късно прегазил и детето. В момента на удара до малкия Мартин е стоял шефът на водното дружество в Сандански. Шофьорът на колата, останал на мястото на произшествието и е бил задържан. Той не е употребил алкохол, съобщиха от държавното обвинение. Прокуратурата се още в сряда със случая.  ", "date": "2018.07.26", "title": "73-годишният Стойко, бутнал дете на тротоар, си отива вкъщи "}
{"url": "https://www.monitor.bg:443/bg/a/view/andjelina-napada-djordj-kluni-zaradi-pit-140045", "text": "Холивудската красавица Анджелина Джоли има черен списък с врагове, на които готви отмъщение. В него влиза колегата й Джордж Клуни, който е подкрепил бившия й съпруг Брад Пит по време на бурния им развод. Всъщност близки до актрисата издават, че тефтерчето на срама е пълно със знаменитости, за които смята, че са я предали по време на  раздялата й със звездата от „Съюзени“. Източниците споделиха пред в. „Сън“, че първи в списъка е Клуни, а веднага след него се нарежда съпругата му Амал. Причината – Анджелина  очаквала Джордж да подкрепи дългогодишния си приятел, но от адвокатката очаквала женска солидарност. По техни думи фактор е и фактът, че Анджи смята Амал за конкуренция в светските среди. Феновете побързаха да сравнят дъщерята на Джон Войт с героинята й Злодеида, а последвалите епитети са „побъркана“, „невротична“ и прочие.                                        Припомняме, че наскоро се заговори, че Джордж Клуни се опитва да събере отново Пит и бившата му Дженифър Анистън. „Джордж винаги е мразил Анджи и изобщо не одобряваше начина, по който тя контролираше Брад по време на брака им. Той обичаше Брад и Джен като двойка и беше съкрушен от раздялата им, особено когато разбра, че е заради Анджи. Затова Джордж беше първият, който свърза отново Джен и Брад“, издаде тогава близък до Пит.", "date": "2018.07.26", "title": "Анджелина напада Джордж Клуни заради Пит"}
{"url": "https://www.monitor.bg:443/bg/a/view/po-50-l-bezplatna-voda-dnevno-na-bednite-140042", "text": "По 50 л безплатна вода ще бъде отпускана дневно на всеки социално слаб от домакинството. Количеството ще се субсидира от държавния бюджет. Това предвижда нов закон, който подготвя Министерството на регионалното развитие и благоустройството, съобщи Диана Искрова, изп. дир. на фондация „Земя за всички“, и изчисли, че това се равнява на 2,8 кубика на лице месечно. На толкова се равнява препоръчаното количество на човек от Световната здравна организация, уточни Искрова по време на представянето на ситуационния анализ за равноправен достъп до вода и санитария в България. Оказва се, че и към момента в страната има домакинства, които не са бедни, но потребяват количества вода, близки до минимума. Най-малко - 60 л на ден на човек, ползват в Търговищко, докато най-много се потребява в София – 140 л дневно на едно лице. Всички тоалетни в училищата в страната са ремонтирани и приведени според европейските изисквания. Към 2006 г. 96% от WC-тата в школата са били с клекала. Към момента от този тип са останали само в 1 на сто от средните учебни заведения, показва още проучването. Независимо от тези добри резултати се оказва, че в България няма нормативна уредба, която да въвежда задължения и контрол върху санитарията в училищата, съобщи още Диана Искрова. Вече е създадена междуведомствена комисия, която подготвя в момента наредба. Очаква се тя да бъде факт от края на годината. Проблем са и тоалетните в междуградските автобусни превози. Независимо от европейска директива, която урежда въпроса тоалетните на автогарите да бъдат безплатни и категоризирани, у нас те са платени. Тривиалното оправдание е, че те са дадени под аренда. Собствениците на автобусните фирми пък държат под ключ химическите WC-та в самите автобуси.", "date": "2018.07.26", "title": "По 50 л безплатна вода дневно на бедните"}
{"url": "https://www.monitor.bg:443/bg/a/view/ns-prie-okonchatelno-merkite-sreshtu-futbolnite-huligani-140052", "text": "Парламентът прие окончателно мерки срещу футболното хулиганство. Това се случи, след като депутатите приеха промени в Закона за опазване на обществения ред при провеждането на спортни мероприятия на второ четене.  Законопроектът е внесен съвместно от парламентарните групи на ГЕРБ, „Обединени патриоти“ и „Воля“.  Съгласно приетите промени на спортни мероприятия ще бъдат допускани лица и превозни средства, които притежават документ за право на достъп или след сканиране на лична карта. Депутатите забраниха продажбата и предлагането на алкохолни напитки в спортните обекти в деня на мероприятието. Парламентът дефинира и понятието спортно хулиганство. Съгласно промените това е престъпление по смисъла на Наказателния кодекс и е извършено в спортния обект или в спортната зона преди, по време или непосредствено след спортното мероприятие, както и на отиване или на връщане от спортния обект.  Футболното хулиганство по смисъла на този закон се изразява в носене на знамена, плакати и транспаранти, на които са изобразени текстове, изображения, абревиатури и символи, подтикващи към омраза и насилие, съдържащи обидни квалификации или олицетворяващи идеологии, обявени за противозаконни. За футболно хулиганство ще се смята отказ на изпълнение на разпорежданията на отговорните за спортното мероприятие лица, нахлуването на спортния терен, паленето и поддържането на огън, хвърлянето на предмети, носенето на маски, отправянето на ругатни, други неприлични изрази, жестове и поведение, които са особено вулгарни, както и изрази и скандирания, насаждащи омраза на расова, етническа или религиозна основа. За спортно хулиганство ще се смята още носенето на оръжие и предмети, които могат да се използват като оръжие, боеприпаси, спрейове със защитен газ, с разяждащи или с оцветяващи вещества, сигнални ракети, взривни устройства, пиротехнически изделия и други общоопасни средства, отделни техни съставки, както и наркотични и други упойващи вещества. За футболно хулиганство се смята предизвикването или участието в сбивания. За тези противообществени прояви ще се налага глоба от 1000 до 2000 лв. и забрана за посещение на спортни мероприятия в страната и в чужбина за срок от 1 до 2 години, а при повторното им извършване се налага безвъзмезден труд в полза на обществото от 60 до 140 часа или глоба от 3000 до 5000 лв., както и забрана за посещение на спортни мероприятия в страната и в чужбина за срок от 3 до 5 години.", "date": "2018.07.26", "title": "НС прие окончателно мерките срещу футболните хулигани"}
{"url": "https://www.monitor.bg:443/bg/a/view/linejka-izostavila-dete-samo-na-ulicata-sled-incident-s-baba-mu-140034", "text": "Родители обвиняват екип на Спешна помощ в Русе, че изоставил осемгодишното им дете на улицата след инцидент с баба му по време на разходка и така изложил момченцето на риск. Майката Яница Иванова е подала жалба до Районната прокуратура в града, а бащата Йордан Иванов, който работи в столицата, е сигнализирал в Министерството на здравеопазването. Във вторник по обед 68-годишната Корнелия Стефанова излязла с внука си Борис на разходка по главната улица „Александровска“. Близо до Професионалната гимназия по дървообработване бабата хлътнала в дупка и счупила крака си. Нито тя, нито детето носели телефон, затова случаен минувач позвънил на тел. 112. „Наоколо се насъбраха хора. Жената се опитваше да стане, но не можеше. Занесох й вода да си пийне или да я напръскам при нужда, но все пак преценихме, че е по-добре да изчакаме линейката“, разказа пред „Монитор“ Даниела Дончева, която работи като фармацевт в близката аптека. Тъй като дошли клиенти, влязла вътре да ги обслужи, но край пострадалата и момченцето останали другите хора. Екипът на Спешна помощ дошъл бързо и качил жената в линейката, но отказал да вземе момченцето, защото не било разрешено придружители да пътуват с тях. „Майка ми е казала, че са излезли сами с детето, няма други хора с тях, но шофьорът е тръгнал. Синът ми е седнал на една скамейка и е започнал да плаче“, разказва пред „Монитор“ Яница Иванова. Възрастна жена, която е била на мястото, разпитала момченцето къде живее, къде работят родителите му и след като то обяснило, го хванала за ръка и го откарала в офиса на майка му, който е на около километър от мястото на инцидента. „Благодарна съм на тази жена, тя ми каза името си, но бях в шок от случилото се и не го запомних. Детето ми е било в риск. Ако аз го оставя безпризорно на улицата, ще ми го вземат социалните служби, нали? Не търсим със съпруга ми сензации, искаме това повече да не се случва, защото подобен инцидент може и да няма щастлив край“, казва Иванова. Тя допълни, че майка й вече е оперирана, но още е в шок от станалото. Малкият Борис пък питал родителите си дали е постъпил правилно, като е казал на непознат човек къде живее. От Центъра за спешна медицинска помощ в Русе твърдят, че екипът е действал адекватно. Освен това детето не било оставено само, а приятелка на пострадалата е поела грижите за него. „Линейките ни имат застраховки „2 + 1“, тоест застраховани са шофьорът и медицинското лице плюс пациентът. Придружители нямаме право да качваме“, каза медицинският секретар на Центъра за спешна помощ в Русе Анюта Балевска. Ръководителят на Районната прокуратура в Русе Яна Илиева, каза пред „Монитор“, че жалбата, която е била получена късно следобед в сряда, вече е разпределена на прокурор, който започва проверка. В района на инцидента има камери, които са заснели случилото се на улица „Александровска“, и записите им ще бъдат проверени. Родителите обмислят завеждането на иск срещу Община Русе заради дупката на главната пешеходна улица, станала причина бабата на момченцето да счупи бедрото си.", "date": "2018.07.26", "title": "Линейка изоставила дете само на улицата след инцидент с баба му"}
{"url": "https://www.monitor.bg:443/bg/a/view/gard-na-nso-se-udavi-v-moreto-140044", "text": "Гард на НСО се е удавил в морето. Това съобщиха очевидци, а полицията потвърди информацията по-късно.  Драмата се е разиграла сутринта днес в местността Отманли. 37-годишният служител на НСО влязъл да се къпе в морето, но не излязъл обратно на брега. Летовници видели тялото му около обед и сигнализирали в полицията. На каменистия бряг мъжът бил сгънал прилежно дрехите си и оставил мобилния си телефон. По първоначални данни удавеният се казва Радослав Д.  Районът около мястото, където е станала трагедията, бе отцепен от полиция.  Не е ясно какво е правил гардът на това място. Според запознати или е бил на почивка, или е бил охрана, но е отскочил да се изкъпе в обедната почивка. От пресцентъра на Националната служба за охрана обясниха, че служителят им не е бил на работа, когато е станал трагичния инцидент. Оттам изказаха съжаление за загубата на младия мъж. Колегите му били много разстроени заради нелепата му смърт. Те изказаха съболезнования на близките на младия мъж. В още един фатален инцидент 13-годишният Пламен М. Загуби живота си. Момчето се удавило в язовир край село Зорница, община Средец. То влязло да се къпе в жегата по обед в сряда, но изведнъж по някаква причина е почуствало опасност и започнало да вика за помощ. Наблизо бил 65-годишен мъж, местен жител, който веднага скочил във водата, но не успял да намери веднага хлапето.  Той извадил вече безжизненото тяло на детето на брега.  Въпреки опитите за реанимиране 13-годишния останал без пулс и жизнени показатели. Дошлите на местопроизшествието медици констатира смъртта на момчето, съобщиха от полицията.  Тялото му е откарано за аутопсия в отделение „Съдебна медицина” при УМБАЛ – Бургас.", "date": "2018.07.26", "title": " Гард на НСО се удави в морето"}
{"url": "https://www.monitor.bg:443/bg/a/view/arheologyt-prof-nikolaj-ovcharov-otdavna-govorja-za-destinacija-za-kulturen-turizym-v-iztochna-bylgarija-140035", "text": "Как протича летният археологически сезон и какви открития са направени до момента, разказва проф.Николай Овчаров. Известният археолог споделя мнението си за развитието на културния туризъм у нас. - Г-н Овчаров, какво е мнението ви за казуса „Скаптопара“. Археология или магистрала? - Няма пълно щастие, както казваше един колега. При всяко положение, трябва да има някакъв компромис между магистралата и археологическия обект. Много пъти съм казвал, за така наречената Скаптопара, защото ние започнахме да използваме това име, но всъщност имаме само един надпис и става дума не за град, както вече се говори, а за тържище, голям пазар на това място, че проучванията не дават категоричен отговор. Има селище очевидно, но това селище не е някаква сериозна градска структура.От друга страна, на базата на теренните обхождания, които прави доц. Здравко Димитров стана ясно, че действително в обсега на магистралата влиза периферията на това селище, което и да е то. Основната част, обаче се намира по хълма, встрани от трасето на магистралата. Ако имаме някакви сериозни сгради те ще са някъде там. В участъка, където е сервитутът на магистралата, всъщност се намират три по-представителни сгради. Това са малка църква, една късно римска гробница и една баня. Банята ще бъде експонирана на място без да се мести. Трябва да се преместят другите две сгради. Говорих с доц.Димитров, който пък се е консултирал със специалистите - архитекти и строители. Той обясни, че гробницата може да не бъде демонтирана, а да се премести цялостно. Имало някакъв технически начин това да се случи. А църквичката ще бъде демонтирана камък по камък, ще се номерират камъните и после ще се построят по абсолютно същия начин. Искам да кажа, че това не е нещо необичайно. Хората са извършвали тази операция в много по-голям мащаб. Това е правено в Египет, преместени са храмовете на Рамзес II и на неговата жена, при строежа на Асуански язовир. Става дума за огромни статуи, каменни блокове и т.н., огромни, мащабни обекти. Аз съм участвал в преместването. А ние сега си говорим за нещо съвсем елементарно. Една църквичка и една гробница, за която са намерили техническия начин да бъде извлечена встрани. - Ще продължат ли разкопките по хълма, след като казвате, че вероятно там е основното селище? - Дали ще се правят разкопки нагоре по хълма, зависи от същите тези юнаци, които са толкова активни. Вместо да протестират, хората да съдействат, да се намерят средства за разкопки. Няма кой друг да осигури средствата за разкопки, освен общината в Благоевград. Лесно се протестира, трудно се съзижда, ако мога така да обобщя. Примерите, които имам аз, са за Мисионис – Търговище. До тази година съм копал там само с общински средства. Чак тази година държавата даде пари. На Перперикон, например имаме държавни средства, но имаме и общински. Урвич край София, пет години копахме с Бони Петрунова, само със средства на Столична община. Значи, да се размърдат малко тези хора, да намерят пари и да се продължат разкопките.  - Смятате ли, че основно общините трябва да дават пари за разкопки? - Много пъти съм го казвал, че за разкопките у нас има, грубо казано, три начина за финансиране. Първият е с държавни средства, за които всички се натискаме. Другият са общинските средства, за които, обаче трябва да убедиш съответната местна управа. И третото са спонсори, които в България далеч не са толкова много. А и това не е много сигурен начин за финансиране. Общините са най-заинтересовани от културния туризъм, така че и средствата би трябвало да идват, най-вече, оттам. Разбира се, общините не могат да отделят чак такива суми, но 30, 40, 50 хил.лева една община като Благоевград спокойно може да отдели за археология. Нормални, редовни археологически разкопки се извършват с подобни средства. За разкопките на, така наречената, Скаптопара, държавата отдели 2 млн.лева, но тези разкопки бяха спешни и спасителни. Затова и бяха дадени толкова много пари, държавата бързаше да направи магистралата. Ако не беше такава ситуацията, тази пак казвам, така наречена Скаптопара, никой нямаше да я знае и да я види, нито пък да се намерят пари за разкопки. Погледнато от този ъгъл, да – периферията може да се премести, но пък видяхме, че там има нещо, което може да бъде разработени и дава перспективи за бъдеще. - Вие на коя теза сте привърженик – пълно възстановяване на археологическия обект или експониране в автентичен вид? - Това ни беше една от основните препирни с покойния Божидар Димитров. Той искаше всичко до пирамида, до покрив. Без да съм пуритан, защото има и такава общност, смятам че могат да се правят известни въстановки, но умно, с оглед на ситуацията на място и в никакъв случай до пълно възстановяване. Примерно, една крепостна стена от метър и петдесет, може да бъде продължена до шест, седем метра, така че да се вижда, че е крепостна стена. За всеки обект подходът трябва да е различен, за има съобразност за степента за на запазеност и така натататък. Примерно, ако остане по този начин, да кажем селището до магистралата, дори да преместят магистралата, какви туристи ще посещават обекта? Ще дойдат да гледат някакви зидчета, които са запазени на 20 см? Едва ли. - А какво се случва в Мисионис до Търговище, където също има някакви разкопки? - Не са някакви. Те са много интересни разкопки. Започнати са през 60-те години от моя баща проф.Димитър Овчаров. Това е епископски център от 5-6 век, мощна крепост. Понеже стана дума за степен на запазеност, там стените са запазени до 6-7 метра височина. Влизаш през портата, която е разкрита още през 60-те години на миналия век. Виждаш запазени високи сгради, това е съвсем различно. Но разкопките в тези планински градове, а аз смятам, че съм може би, най-големият специалист в тази област, защото тази година правим деветнайста година разкопки на Перперикон, хората се възхищават, но само ние си знаем, какъв сизифовски труд сме положили. Сега, при Мисионис, подновихме разкопките преди шест-седем години, защото бяха прекъснати за десетилетия, с Ангел Конаклиев от исторически музей в Търговище. В Мисионис има много перспектива. Разбира се, там предстои сизифов труд, какъвто е хвърлен и на Перперикон. Няколко години подред ние работехме само с общински средства. Но тази година държавата беше благоразумна, видя нашите успехи и отпусна още 100 хил.лева. Така вече могат да се правят много по-мащабни разкопки с 80 души работници. Има време до септември, още сме на половината работа и на Перперикон, и в Мисионис, паралелно вървят разкопките. В Мисионис имаме едно много интересно откритие. То не е мое, намерено е от баща ми, но поради невъзможност тогава да бъде консервирано, беше затрупано с пръст. След години, успяхме да го отворим, защото вече имаме средства за неговата консервация и да се експонира. Става дума за една от най-старите и най-запазени кръщелни към епископската базилика от 5-6 век. Басеинът е във формата четирилистна детелина. Там са кръщавали възрастните, те са влизали до кръста във водата, поливали са се и са ставали християни. Кръщелната е частично ударена от иманярите, но загубената част може да се възстанови. - Казвате, че Мисионис има бъдеще, как го виждате?  - Покрай Мисионис има големи надежди за североизтока, нещо което се споделя и от кметовете в тази част на България. Става дума не само за Мисионис, но и за Търговище като цяло, за музеите там. Отдавна настоявам за създаването на една цялостна дестинация, ако говорим за културен туризъм. На 16 км от Търговище се намира Велики Преслав. Наблизо е Шумен със Шуменската крепост. Плиска, Мадърският конник и така нататък. Това отдавно го говоря, защото има много потенциал в идеята.  - А как се развиват разкопките на Перперикон? - Вече трета година копаем южния квартал, където излезе най-голямата известна християнска църква в Родопите. Това е третата ранно-християнска църква на Перперикон. Но тази, която открихме през 2016 г. е на един площад, сега копаем между тази базилика и акропола на Перперикон. Вече излизат доста стабилни зидове на сгради. Последното ни откритие е изключително интересен бранзов кръст от 12 век с много добра изработка. Кръстът вероятно е бил горната част на мощехранителница, но впоследствие е бил апликиран, защото се виждат дупчиците от монтирането. В центъра е изобразен прикованият Христос, а от четирите му страни, са четирите евангелисти. За съжаление кръстът е бил доста употребяват и лицата на изображенията са изтрити. Според една от хипотезите, в представителната сграда, където открихме кръста в нея е служил кръстителят на тракийското племе беси, Никита Ремисиански.", "date": "2018.07.26", "title": "Проф. Николай Овчаров: Отдавна говоря за дестинация за културен туризъм в Източна България"}
{"url": "https://www.monitor.bg:443/bg/a/view/sevlievo-stava-rok-stolica-s-fsb-140043", "text": "Севлиево ще се превърне в новата рок столица на България в края на лятото. На 31 август и 1 септември градът в подножието на Балкана ще събере на едно място най-добрите родни групи за фестивала „Хоталич“. ФСБ ще преобразят старинната крепост край града в първата вечер на музикалния маратон. Ветераните дори записаха специално видео обръщение към феновете, в което се заканват: „ФСБ ще сме там, елате и вие, а     Преди тях на сцената ще излязат „Ахат“ и младият талант Мирян Костадинов - Мири, който нашумя с великолепното си представяне в музикалния формат X Factor, и е родом от Севлиево. Още първата вечер крепостта „Хоталич“ ще покори и рок групата P.I.F. Организаторите са подготвили и изненади за меломаните с привкус от чужбина. Сръбските луди глави  Pero Defformero ще оглавят втората фестивална вечер с лудата си     Забавните им текстове ще са идеалното продължение на предшестващите български банди  „Северозападняците“, „Обратен ефект“ и Svetlio & the Legends, които ще забъркат щуро пънк ска парти.     Организаторите от Община Севлиево и лично кметът на града д-р Иван Иванов обещаха невероятно настроение и много забавление. „Тази година шоуто ще е още по-голямо, музиката още по-силна, а изненадите – гарантирани. Рокът до стените на средновековния град и крепост „Хоталич“ е гаранция за добре прекарано време с приятели и стойностна музика“, казва Иванов.  ", "date": "2018.07.26", "title": "Севлиево става рок столица с ФСБ"}
{"url": "https://www.monitor.bg:443/bg/a/view/cska-sofija-s-ednija-krak-v-tretija-kryg-na-liga-evropa-140033", "text": "ЦСКА-София разгроми с 3:0 „Адмира“ (Вакер) в първи мач от втория предварителен кръг на Лига Европа, с което направи огромна крачка към следващия етап на надпреварата. Всичко интересно се случи до почивката, когато „червените“ реализираха и трите си попадения. На два пъти се разписа Кирил Десподов (29, 34), а Мауридес вкара от дузпа в 38-ата минута. Това бе най-малкото, с което се отърва австрийският тим, който игра с почти изцяло нов състав в сравнение с миналата година, започвайки с пет футболисти под 21 години, които видимо отстъпваха по класа на българския тим. В този двубой „червените“ започнаха без четирима основни футболисти - наказаните Тиаго, Кристиян Малинов и Николай Бодуров, а контузен е Енрике. Поради това партньор на Чорбаджийски в центъра на отбраната стартира Перейра, който се справи на ниво. В халфовата линия Малинов бе заменен от Бикел. В атака ЦСКА-София започна с Мауридес, подпомаган от Десподов, Жоржиньо и Джеси. В последните десет минути Нестор Ел Маестро пусна двама от младите на терена – на мястото на Едвин Джеси се появи Тонислав Йорданов, а след това в игра се появи и Ангел Лясков. Реваншът е на 2 август в Австрия, а при краен успех „червените“ ще се изправят в следващия кръг срещу победителя от двубоя между датския „Копенхаген“ и исландския „Стярнан“.", "date": "2018.07.26", "title": "ЦСКА-София с едния крак в третия кръг на Лига Европа"}
{"url": "https://www.monitor.bg:443/bg/a/view/215-deca-ostavat-izvyn-gimnazijata-140038", "text": "215 седмокласници ще трябва да изчакат четвърто класиране, за да бъдат приети в гимназия. Въпреки че на третия етап от прима имаше 1672 свободни места, а подалите заявление бяха 948 ученици, отново има деца от столицата, които не са влезли в желаната от тях паралелка. Началникът на Регионалният инспекторат в София-град д-р Ваня Кастрева обясни, че основната причина поради която седмокласниците не са приети в гимназия е, че те не са подредили желанията си съобразявайки се с минималния бал, който има дадена специалност. Според нея не може дете, което има бал не повече от 200-250 точки, да кандидатства в паралелка, в която минималният бал е около 400 точки. „Желаещите да се класират на тези места обаче са били доста повече и именно лошата подредба на желанията е причина за толкова високия брой некласирани деца“, заяви Кастрева. Тя даде пример с Немската езикова гимназия, за която за третия етап имаше само 1 свободно място, а за него са кандидатствали деца, които са с бал 200, докато минималният бал на второ класиране е бил 452 точки. Както „Монитор“ вече писа, на второ класиране в елитните столични гимназии учениците се бореха средно за между 1 и 8 места. Освен е немската, едно свободно място имаше и 164-та гимназия с преподаване на испански език „Мигел де Сервантес” и 91-ва Немска езикова гимназия „Проф. Константин Гълъбов“. Две деца имаха възможността да кандидатстват в Технологично училище „Електронни системи“ към Технически университет – София. Още 4 кандидат-гимназисти можеха да запълнят свободните бройки в СМГ „Паисий Хилендарски“. Първа английска езикова гимназия пък свободните места бяха пет. Там е била и най-голямата борба за класиране на седмокласниците. От всички 948, подали заявление, са класирани общо 733 кандидат-гимназисти Те имат срок от утре (27 юли) до 30 юли да подадат необходимите документи, с които да се запишат в гимназията, в която са приети. Неприетите ученици пък трябва да изчакат 4-то класиране, като обявяването на записалите се ученици и броят на незаетите места след третия етап на класиране ще бъде обявен на 2 август. Попълването на незаетите места след третия етап на класиране ще бъде отново спрямо бала, който имат децата, обясни Ваня Кастрева.", "date": "2018.07.26", "title": " 215 деца остават извън гимназията"}
{"url": "https://www.monitor.bg:443/bg/a/view/87-deca-otpadnaha-ot-uchilishte-v-haskovsko-3634-sa-v-chujbina-140040", "text": "87 деца са отпаднали от училище в Хасковска област през последната учебна година, съобщи началникът на Регионалното управление на образованието Христина Боева. През учебната година екипите по обхват са обходили 5101 адреса в региона, като благодарение на техните усилия 135 деца са задържани в училище. При проверките пък е установено, че 3634 деца вече се намират в чужбина. В Хасковска област са сформирани 42 екипа в 11-те общини, които трябва да работят по задържането на проблемните деца в училище и връщането на отпадащите. Това стана ясно на работно заседание по механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Областният управител Станислав Дечев заяви по време на срещата, че Хасковска област е била посочена като добър пример от просветното министерство за постигнатите резултати за връщане на децата в клас.", "date": "2018.07.26", "title": "87 деца отпаднаха от училище в Хасковско, 3634 са в чужбина"}
{"url": "https://www.monitor.bg:443/bg/a/view/slavija-ne-udyrja-hajduk-140036", "text": "\"Хайдук\" (Сплит) измъкна успех с 1:0 над \"Славия\" в първа среща от втория предварителен кръг на Лига Европа. На стадион \"Полюд\" присъстваха над 25 000 зрители, а единственото попадение в срещата заби Ахмед Саид в 79-ата минута. \"Белите\" пропуснаха няколко много добри възможности, но през втората отстъпиха инициативата и се пропукаха в самия край.  Двубоят в Сплит започна с повече владение за домакините и повече възможности за отбелязване на гол, макар по-чистите ситуации да бяха пред вратата на домакините. Момчил Цветанов се отличи със сериозен пропуск в 17-ата минута, Галин Иванов поиска дузпа в 41-ата, а малко след това топката среща гредата след удар на Узунов и намеса на вратаря на \"Хайдук\". Носителите на купата на България завършиха двубоя с 10 човека след червен картон на Сашо Александров в 83-ата минута. В следващата фаза победителят ще срещне най-вероятно румънския СБФК, победил словенския \"Рудар\" с 2:0 като гост в първата среща.", "date": "2018.07.26", "title": "\"Славия\" не удържа \"Хайдук\""}
{"url": "https://www.monitor.bg:443/bg/a/view/zamenjat-integracionnite-dobavki-s-finansova-podkrepa-140041", "text": "Интеграционните добавки да бъдат заменени от финансова подкрепа. Това се предлага в законопроекта за хората с увреждания. Месечните плащания ще се определят съгласно линията на бедност и ще са по-високи от сегашните. Социалният министър Бисер Петков обясни, че обвързването им с линията на бедност предполага и всяка година те да се увеличават. Причината е ежегодното актуализиране на линията на бедност. Припомняме, че тази година е 321, а предложението е следващата тя да бъде 348 лв. Те ще бъдат диференцирани според степента на увреждане, като в най-голям размер ще са за тези, които получават социални и инвалидни пенсии и се нуждаят от чужда помощ. Става дума за децата, които получават висока пенсия, но след 18 години те нямат право на нея. По данни на НОИ те са около 15 хиляди. Хората с увреждания над 70%, на които законът им позволяваше до края на 2015 г. да получават втора или трета пенсия, която е малко над 30 лв., също да бъде инкорпорирана. В законопроекта е регламентирано и правото на лична помощ под различни форми - като асистентска услуга или финансова подкрепа. Предвидена е и трудова интеграция на квотен принцип. Социалният министър даде и на протестиращите майки, и на национално представителните организации два варианта на проект, като отново помоли майките да се върнат в работната група.", "date": "2018.07.26", "title": "Заменят интеграционните добавки с финансова подкрепа"}
{"url": "https://www.monitor.bg:443/bg/a/view/shte-prechupi-li-elektronikata-mantaliteta-ni-140032", "text": "От години новинарските емисии са пълни с всякакви случаи на шофьори идиоти, които не спазват елементарни правила по пътищата, а на всичкото отгоре немалко от тях карат не само без винетки, а дори и без книжки. След дълги протакания поне на тарикатлъците с ползването на шосетата гратис от догодина може да бъде сложен край.  Въвеждането на тол системата за тировете и електронната винетка за по-малките возила нещата трябва да станат по-справедливи и в хазната да има повече пари за оправяне на заприличалите на швейцарско сирене родни шосета. Доста по-сложно и може би засега неразрешими изглеждат нещата с масовото нарушаване на правилата за безопасност по пътищата. Там анархията е почти пълна. Не само нови и мощни коли, но и 20-годишни таратайки с изгнили калници и съмнителна надеждност се носят по асфалта с безумна скорост. Шофьорите в тях често пияни или дрогирани се вживяват в ролята на пилоти от „Формула-1“. Друг път пък водачи на преклонна възраст, забравили да си изпият някое от многото хапчета, предписани им от лекарите, не успяват да овладеят возилото си и стават причина за инциденти на пътя. Последните, обаче са много по-малко, от останалите „юнаци“ на по-малко години, внушили си, че всичко им е разрешено. Катаджиите един път успеят да ги спрат, друг път - не. А и се говори, че редиците на пътните полицаи оредявали, защото ги оборудвали с много електроника и с нея те се чувствали се като в „Биг брадър”. Сега им било трудно, вместо с поздрав да се обърнат към нарушителя с крилатата фраза: „И ся ко праим?“. С парите от тола лесно ще обновим пътищата. За ремонт на манталитета ни обаче само с пари няма да стане. За съжаление ще трябва да чакаме десетилетия. Не се наемам да гадая колко точно. Още си спомням разказа от времето на соца на един тираджия, който се опитвал да накара работник на бензиностанция в тогавашна Западна Германия да „обмени“ талоните му за дизел за дойче марки. Немецът упорито твърдял: „Не, хер, тоя талон за ваш ТИР“, докато нашенецът го убеждавал, че може да си затвори очите и да налее нафтата на същата стойност на друг камион и никой да не разбере. В неравната борба между новите технологии и манталитета за безнаказаност е време да се включат всички. Не може да чакаме само шепата катаджии да озаптят диваците по пътищата. Дали не е настъпил моментът и кадрите от камери монтирани в личните автомобили да започнат да се използват за доказателство за нарушения по пътищата? Всички знаем, че са безчет автоинцидентите без свидетели, при които така и не става ясно кой е причинителят. Ясно е, че за целта ще трябва да се ремонтират и немалко закони и наредби. Но нали за това хазната плаща луди пари на юридически експерти и от частни кантори и работещи във всички държавни ведомства. Да го измислят как да стане и да е законно. Отколе се знае, че прилагането на закона е сред най-ефикасните средства за промяна на манталитета.", "date": "2018.07.26", "title": "Ще пречупи ли електрониката манталитета ни?"}
{"url": "https://www.monitor.bg:443/bg/a/view/ecb-ostavi-nuleva-lihvata-po-kreditite-140023", "text": "Европейската централна банка (ЕЦБ) запази основната си лихва по кредитирането на нулево равнище, съобщи Reuters. Лихвата по депозитите остава също без промяна, на ниво от минус 0,4 на сто, а лихвата по екстреното кредитиране - 0,25%. Институцията подчерта, че лихвите ще останат ниски и догодина, макар да се очаква Управлението за федерален резерв (УФР) на САЩ да вдигне своите през идните месеци, допълва АП. Планира се ставките да останат в сила до есента на следващата година, уточняват от банката като целта да се обезпечи ниво на инфлацията под 2 на сто, но близо до тази стойност. ЕЦБ обаче обяви още, че ще намали месечните покупки на облигации от 30 млрд. евро до 15 млрд. евро от октомври до декември, когато програмата трябва да приключи. Краят на схемата ще има широкомащабни последици като увеличаване на цената на кредитирането за правителствата и купувачите на жилища. Увеличаването на възвръщаемостта на \"сигурни\" активи като облигациите и спестовните сметки може да засили привлекателността на тези инвестиции спрямо акциите и да промени възгледите на инвеститорите за рисковете от продължителен възходящ пазар.", "date": "2018.07.26", "title": "ЕЦБ остави нулева лихвата по кредитите"}
{"url": "https://www.monitor.bg:443/bg/a/view/bylgarija-63-a-po-spodelena-ikonomika-v-sveta-140025", "text": "България се класира на 63-о място в света от общо 213 държави и територии в нов индекс на споделената икономика, разработен и представен за първи път от шведския мозъчен тръст Timbro. Класацията в България бе представена от Института за пазарна икономика (ИПИ). Страната ни е в златната среда сред държавите от ЕС. Германия (77-ма), Румъния (88-ма), Австрия (115-та), Чехия (132-а) и Словакия (177-та) За индекса Споделена икономика на Timbro изследователите са събрали месечни данни за трафика към 286 услуги в 213 страни. Проведено е и пълно преброяване на активните доставчици за 21 от 286-те услуги, сред които и Airbnb, използвайки програми за автоматизирано извличане на информация от Интернет. Исландия, островите Търкс и Кайкос, Черна гора, Малта и Нова Зеландия оглавяват списъка с най-високи индекси, показва изследването. Споделената икономика е по-голяма в страни, където повече хора имат достъп до високоскоростен Интернет и значителен туристически сектор.", "date": "2018.07.26", "title": "България 63-а по споделена икономика в света"}
{"url": "https://www.monitor.bg:443/bg/a/view/ochakvat-spad-na-potrebitelskoto-doverie-v-germanija-140029", "text": "Германското потребителско доверие се очаква да се понижи следващия месец на фона на опасенията, свързани с перспективите на най-голямата европейска икономика, според публикувано в четвъртък проучване, цитирано от ДПА. Нюрнбергската компания за пазарни проучвания GfK посочва, че предварителният й индекс на потребителското доверие ще се понижи до 10,6 пункта през август спрямо 10,7 пункта през юли.", "date": "2018.07.26", "title": "Очакват спад на потребителското доверие в Германия"}
{"url": "https://www.monitor.bg:443/bg/a/view/kontrolirame-kak-instituciite-polzvat-lichnite-ni-danni-140027", "text": "Всеки гражданин вече може да провери кои негови лични данни фигурират в публичните регистри и как те се използват от администрациите, съобщиха от пресслужбата на МС. Услугата „Предоставяне на персонална справка на физическо лице за достъп от трети лица до негови данни, налични в регистри, през Средата за междурегистров обмен RegiX“ e достъпна за потребители в Системата за сигурно електронно връчване (https://edelivery.egov.bg/), поддържана от Държавна агенция „Електронно управление“ (ДАЕУ). Регистрация може да бъде направена с квалифициран електронен подпис (КЕП) или персонален идентификационен код (ПИК) на Националния осигурителен институт. Към настоящия момент са се регистрирали близо 10 000 физически лица, които имат достъп до данни от 50 регистъра. Продължава процесът по присъединяване на нови регистри. По този начин българските граждани могат да осъществяват ефективен контрол върху качеството и основанията за достъп до техните данни от страна на институциите. Услугата е създадена по инициатива на вицепремиера Томислав Дончев и ДАЕУ. Тя е в синхрон с разпоредбите на Общия регламент на ЕС за защита на личните данни, на Закона за електронното управление и на подзаконовите нормативни актове за неговото изпълнение.", "date": "2018.07.26", "title": "Контролираме как институциите ползват личните ни данни"}
{"url": "https://www.monitor.bg:443/bg/a/view/bedstvenoto-polojenie-v-pirdop-i-teteven-ostava-140028", "text": "Втори ден остава в сила обявеното бедствено положение в Тетевен и Пирдоп заради проливните дъждове. В Пирдоп бедственото положение беше обявено, когато две реки излязоха от коритата си и наводниха части от града. Бурните води на река Славци също така са разрушили подпорни стени, вследствие на което там се е активизирало старо свлачище. От кметството информират, че няма опасност от преливане на язовир „Душанци“. Силните дъждове наводниха и участъци от подбалканския път София-Бургас край Златица, предаде БНТ. В Тетевен десетки къщи и улици бяха наводнени при дъждовете през последните няколко дни в общината. В Тетевен при инцидент загина и 36-годишен мъж, който се опитвал да премине през придошлите води. В Тетевен са паднали за по-малко от 2 денонощия около 150 литра на кв. метър. В друга критична точка - Пирдоп, ще има нови валежи в следващите 3-4 дни. Регионалният министър Николай Нанков беше на място в едно от най-засегнатите места в община Тетевен - село Глогово. Там Нанков заяви, че инфраструктурата в района ще бъде възстановена максимално бързо, така че да се гарантира достъп до откъснатите села. Стойността на нанесените щети все още не се знае. Пораженията ще бъдат възстановени от бюджета.", "date": "2018.07.26", "title": "Бедственото положение в Пирдоп и Тетевен остава"}
{"url": "https://www.monitor.bg:443/bg/a/view/uve-tresna-bajern-bez-ronaldo-140022", "text": "„Ювентус” победи “Байерн” с 2:0 в първия си мач от предсезонния турнир International Champions Cup. \"Старата госпожа\" стигна до успеха с два гола на младока Андреа Фавили. 21-годишният нападател поведе атаката на италианския шампион и остави отлични впечатления. Фавили порази вратата на баварците, пазена от Свен Улрайх, в 32-рата и 40-ата минути, превръщайки се в герой за “Юве”. За италианския гранд не игра новата суперпридобивка Кристиано Роналдо, който още не е започнал подготовка и се наслаждава на ваканцията си. В други двубои от надпреварата „Борусия“ (Дортмунд) загуби първия си мач под ръководството на новия треньор Люсиен Фавър. След успехите над „Манчестър Сити“ и „Ливърпул“ сега „жълто-черните“ отстъпиха на „Бенфика“ с 5:6 след дузпи (2:2 в редовното време). Мачът се игра в Питсбърг. В Сан Диего пък „Тотнъм“ размаза с 4:1 „Рома“. Интересното е, че и на двата клуба след този мач предстоят проверки срещу „Барселона“ - първо „шпорите“ играят на 29 юли, а след това и „вълците“ се изправят срещу каталунците на 1 август.", "date": "2018.07.26", "title": "„Юве“ тресна „Байерн“ без Роналдо"}
{"url": "https://www.monitor.bg:443/bg/a/view/kupuvame-vinetki-i-prez-smartfona-140026", "text": "Електронните винетки ще може да се купуват през мобилно приложение. Заплащането им ще се извършва с дебитни и кредитни карти. В момента се обсъжда кой ще следи автомобилите дали са платили пътна такса, но вероятно това ще са служителите на Агенция „Пътна инфраструктура“ (АПИ), а не Пътна полиция. Това стана ясно по време на обсъждането в пленарна зала на свързани с изграждането на тол системата у нас. Системата предвижда плащане на такси на база на изминато разстояние за превозни средства с обща технически допустима максимална маса над 3,5 тона и на база време за автомобили с максимално тегло 3,5 тона. От гласувалите 183 депутати 113 бяха „за“, един - „против“ а 69 народни представители от ДПС и БСП се въздържаха. Със законопроекта се предвижда създаването на изрична законова регламентация на посочените варианти за таксуване, приложими към различните категории пътни превозни средства, посочиха вносителите Александър Ненков от ГЕРБ и група народни представители. Предвижда се АПИ да сключва договори с търговци, които желаят да извършват дейност по събиране/инкасиране на вземания за такси за ползване на платената пътна мрежа. Условията, на които следва да отговарят тези търговци, ще бъдат предварително обявени и общовалидни за всички, които желаят да сключат договор. За изпълнение на функциите по управление и контрол на системата е предвидено в агенцията да се създаде ново структурно звено - От БСП и ДПС заявиха, че по принцип са за въвеждане на тол системата, но законопроектът не бил ясно разписан, нямал и финансова оценка. Те поискаха да има ефект от системата и върху общинските пътища. От левицата възразиха и срещу отсъствието на регионалния министър Николай Нанков. В това време Нанков инспектира ремонтите във Велико Търново, където коментира изпълнението на тол системата. По думите му купените хартиени винетки за леки автомобили, които са валидни и след 1 януари 2019 г., няма да има нужда да се подменят и шофьорите ще могат да пътуват с тях. Електронната система няма да ги отчита като нарушители. С приходите след въвеждането на тол системата още 400 км магистрали ще могат да се построят за пет години, обяви още Нанков. В ефира на бтв регионалният министър Николай Ненков обясни, че се предвижда електронната винетка да влезе в сила от 1 януари 2019 г., а тол системата за тежкотоварните автомобили - от 16 август 2019 г. „Шофьорите няма да лепят вече винетни стикери. Властите ще проверяват по електронен път дали винетката е платена или не,“ уточни той. Министърът добави, че цената на винетките няма да се увеличава. Ще бъде въведена и винетка \"уикенд\". В срок от пет години може да бъде изградена магистралата Русе - Велико Търново. Срокът зависи от това колко бързо ще се избере строител, каза регионалният министър Николай Нанков, пред бтв. Той напомни, че има жалби, свързани с екологичното законодателство. Заседанието на Върховния административен съд е насрочено за 21 септември. Такива жалби често са свързани с бламиране на процеса, отбеляза министърът. Следващият месец предстои да бъде направена първа копка на участъка между пътните възли „Белокопитово“ и „Буховци“ на АМ „Хемус“. Вчера министерският съвет взе решение за отчуждаване на имоти по трасето, отбеляза той. Близо десетте км от Ябланица до Тетевен се изпълняват с много добри темпове, според Нанков. Следващите два месеца предстои да стартират обществени поръчки за още 137 км по протежението София - Велико Търново. Имаме готовност да стартираме процедура за строителство на участъка до разклона с пътя за Плевен и Ловеч до края на месеца, каза още министърът.", "date": "2018.07.26", "title": "Купуваме винетки и през смартфона"}
{"url": "https://www.monitor.bg:443/bg/a/view/vzemat-vtori-kryvni-probi-za-chuma-v-elhovo-140030", "text": "Започва взимането на втори кръвни проби и прегледи на животните в увеличената на 20 км карантинна зона в общините Елхово и Болярово.  Това става след решение на местния кризисен щаб в Болярово, където бяха набелязани още мерки за ограничаването на заразата - ще се взимат проби и от козите и овцете, които се намират в крайграничните на Елхово селища. Решението на щаба е ветеринарите да извършват и клинични прегледи на всички дребни преживни животни в 20-километровата зона около огнището на болестта. Зоната за вземане на проби беше разширена от 10 на 20 километра. Мярката е превантивна, съобщи БНР. Стопаните на последното стадо в Болярово все още не допускат властите да направят повторни изследвания. От пробите трябва да стане ясно дали животните ще бъдат евтаназирани. Фермата остава охранявана от протестиращи от цялата страна. До два дни ще бъде вдигната и блокадата над с. Шарково след приключване на дезинфекцията. Започва изследването на животни за чума по дребния преживен добитък в община Елхово. Председателят на щаба и областен управител на Ямбол Димитър Иванов заяви, че е препоръчително собствениците на дребен преживен добитък да се преориентират временно към отглеждане на животните само в обори, ако това е възможно. Не трябва да има смесване на стадата. Междувременно остава неясна съдбата на стадото в Болярово, което попада в заповедта на БАБХ за евтаназия, но което впоследствие беше временно \"помилвано\" от земеделския министър Порожанов. Собствениците отказаха да допуснат ветеринарите да вземат втори проби, за да се установи с категоричност наличие на чума в стадото им.", "date": "2018.07.26", "title": "Вземат втори кръвни проби за чума в Елхово "}
{"url": "https://www.monitor.bg:443/bg/a/view/unajted-i-milan-si-biha-26-duzpi-livyrpul-obyrna-man-siti-v-sa-sht-140017", "text": "“Манчестър Юнайтед” победи драматично с дузпи “Милан” на турнира International Champions Cup. В редовното време двата тима не излъчиха победител на стадион \"Роуз Боул\", като мачът приключи при резултат 1:1. Алексис Санчес откри за \"Червените дяволи\" в 12-ата минута, но Сусо изравни в 15-ата. При дузпите обаче съперниците сътвориха истинско шоу за зрителите, като изпълниха общо 26 удара, преди да излъчат победител. В крайна сметка това се оказаха англичаните, които надделяха с 9:8 точни изстрела. Макар да бе на страната на губещите, Хосе Рейна направи силен дебют за “Милан”, като хвана 4 дузпи и отбеляза една. Не по-малко интересен беше друг супермач от турнира. В него финалистът в Шампионската лига „Ливърпул“ записа първата си победа в надпреварата, след като надигра с 2:1 шампиона на Англия „Манчестър Сити“ на \"Метлайф Стейдиъм\" в Ню Йорк. Това пък бе второ поражение за възпитаниците на Джосеп Гуардиола след загубата от „Борусия“ (Дортмунд) преди дни. Като цяло „гражданите“ играха с голяма част от резервите, което улесни съперника. „Манчестър Сити“ първи взе преднина в мача в 57-ата минута с гол на Льорой Сане, но след това на терена се появи Мохамед Салах, който направи разликата и помогна на тима си да стигне до обрат. Египтянинът изравни резултата в 63-тата минута, а в добавеното време на мача „Ливърпул“ получи дузпа, която Садио Мане реализира за крайното 2:1. Интересното е, че въпреки загубата мениджърът на „Манчестър Сити“ Пеп Гуардиола остана много доволен от представянето на тима и похвали младите играчи. “Невероятно е какво направихме, изключително доволен съм“, сподели Гуардиола.", "date": "2018.07.26", "title": "“Юнайтед“ и „Милан“ си биха 26 дузпи, „Ливърпул“ обърна „Ман Сити“ в САЩ"}
{"url": "https://www.monitor.bg:443/bg/a/view/vsjaka-peta-butilka-mineralna-voda-v-rusija-nelegalna-140031", "text": "20% от продаваната минерална вода в Русия, или всяка пета бутилка, е нелегална, сочат данните от проучване, цитирано от ТАСС. Според анализа за някои марки делът достига до 60 на сто. В последните дни властите направиха проверки в различни търговски вериги в страната. В една от тях се оказа, че цялото предлагано количество минерална вода е нелегално и след инспекцията е била иззета от магазинната мрежа.", "date": "2018.07.26", "title": "Всяка пета бутилка минерална вода в Русия нелегална"}
{"url": "https://www.monitor.bg:443/bg/a/view/simeon-slavchev-s-90-minuti-v-shampionskata-liga-140018", "text": "Симеон Славчев игра 90 минути за азербайджанския „Карабах“, който се задоволи с 0:0 при гостуването си в Шкодра на местния „Кукеси“ в квалификациите за Шампионската лига. Азерите контролираха събитията на терена през по-голямата част от мача, но липсата на ефективност в завършващата фаза ги остави само с равенство. Българският национал можеше да се разпише в 52-ата минута, но ударът му премина покрай вратата в аут. Реваншът в Баку е на 1 август. В другите мачове от вечерта фаворитите „Аякс“ и „Селтик“ взеха добри преднини преди реваншите. Холандският гранд би с 2:0 „Щурм“ у дома, а „Селтик“ спечели с 3:1 срещу „Розенборг“. Безспорно най-трудна пък се очертава задачата на беларуския шампион БАТЕ (Борисов), който записа домакинско 0:0 с финландския ХИК (Хелзинки) и ще трябва да търси задължителен гол във втория мач, ако иска да продължи.", "date": "2018.07.26", "title": "Симеон Славчев с 90 минути в Шампионската лига"}
{"url": "https://www.monitor.bg:443/bg/a/view/turci-otmykvat-cel-na-cska-sofija-140020", "text": "„Бурсаспор” е на път да привлече нападателя Ласина Траоре, съобщава digisport.ro. 28-годишният състезател е свободен агент, а за последно игра под наем в “Амиен”. Информациите сочеха, че Траоре ще приеме предложението на ЦСКА-София, но в последния момент от “Бурсаспор” са излезли с по-добра оферта към него. Турският клуб е предложил заплата от 50 хиляди евро на месец на Траоре. Ласина не бърза да дава отговор, което все още оставя реални шансовете на ЦСКА-София да подпише с него. \"Познавам Траоре, тъй като мой отбор е играл срещу него. Сега не знам какво е състоянието му, тъй като не съм го гледал. Знам, че беше добър футболист\", коментира треньорът на ЦСКА-София Нестор ел Маестро. Спецът настоява тимът да се подсили с още един нападател, който да бъде конкуренция на гласения за титуляр през сезона Мауридес. Бразилецът се разписа още в първия си мач с червения екип, като вкара при победата с 2:0 над „Локомотив“ (Пд).", "date": "2018.07.26", "title": "Турци отмъкват цел на ЦСКА-София"}
{"url": "https://www.monitor.bg:443/bg/a/view/shef-v-sinsinati-grigor-e-specialen-140019", "text": "Турнирният директор на мастърса в Синсинати Андре Силва похвали Григор Димитров и му пожела само успехи в интервю, посветено основно на работата като мениджър на Роже Федерер. Силва е бивш агент на швейцареца като част от компанията Team8, която до миналата година обслужваше интересите и на Димитров. “Двете години с Федерер бяха невероятни, но аз съм щастлив и благодарен за възможността да работя с хора като Димитров и Дел Потро. Григор е много специален човек и винаги му желая успехи. Пътувах много с него, повече отколкото с Федерер. С Дел Потро имахме малшанса да се контузва толкова често - две операции на китките… Трудното с Федерер бе, че той искаше да обърне внимание на всички, но трябваше да се концентрира и върху тениса. Всички рекламодатели искаха от времето му и трудното бе да намериш баланса, така че да не се разсейва от задълженията си на корта, а и да има време за семейството си”, коментира Силва. Григор Димитров ще трябва да защити титлата си от миналата година на \"Мастърс\"-а в Синсинати, който започва на 12 август, а преди това, на 3 август, е началото на тенис турнира от най-високата категория на АТР в Торонто.", "date": "2018.07.26", "title": "Шеф в Синсинати: Григор е специален"}
{"url": "https://www.monitor.bg:443/bg/a/view/policaj-butna-kris-frum-sbyrkal-go-s-fen-140010", "text": "Четирикратният шампион на \"Тур дьо Франс\" Крис Фрум претърпя неочакван инцидент по време на 17-ия етап на тазгодишното издание на най-престижното колоездачно състезание в света. 33-годишният британец беше принуден да напусне надпреварата в края на етапа и заедно със своя охранител се спускаше към автобуса на отбора си, когато на пътя му застана полицай. Униформеният служител не разпознал Фрум и поискал колоездачът да спре. Крис Фрум отказал и полицаят го бутнал и съборил на земята. Съпругата на колоездача Мишел поясни, че грешката се е случила заради това, че Крис е носил черен дъждобран. Във Франция е редовна практика фенове да се катерят с велосипеди в планината преди колоната с колоездачи и след това да аплодират всички, които минат по трасето, така че полицаят очевидно е взел колоездача за нахален фен.", "date": "2018.07.26", "title": "Полицай бутна Крис Фрум, сбъркал го с фен"}
{"url": "https://www.monitor.bg:443/bg/a/view/ostaviha-pohititelja-na-18-godiishnata-viktorija-v-aresta-140013", "text": "Състав на Районен съд – Добрич постанови поостоянна мярка „задържане под стража” за 32-годишния Мирослав Дяков Дяков от Добрич, държал в плен и малтретирал по особено жесток начин 18-годишната Виктория Кирилова Георгиева, в продължение на 20 дни. Момичето бе открито на 24 юли в дома на Мирослав, полумъртво, цялото в синини и рани. По искане на защитата, журналисти не бяха допуснати в залата. На 10 юли майката на Виктория – Атанаска, подала сигнал в Първо районно управление в Добрич, че дъщеря й не се е прибирала вкъщи от вторник, 3 юли, след като двете били на покупки. Момичето казало, че излиза на кафе и повече не се върнало. Това обясни пред журналисти началникът на Първо РУ Добромир Пеев. Майката описала подробно с какво е облечена дъщеря й, както и посочила имена и телефони на нейни приятели. Сред тях били и имената и телефона на Мирослав, за когото Атанаска твърдяла, че е приятел на Виктория. Майката обяснила още, че последната комуникация с дъщеря й е от 9 юли по месинджър. Момичето написало, че е в Каварна с нейния приятел и смята скоро да се прибере. Атанаска се усъмнила, че някой друг пише от профила на Виктория и затова подала сигнала на 10 юли. На 18 юли момичето е обявено за общодържавно издирване. Според Добромир Пеев, полицаите през цялото време издирвали Мирослав, който е стар техен контингент, но не успели да установят местонахождението му. Няколко пъти ходили и до жилището, което той обитавал, на ул. „Ал. Стамболийски” 1, но никой не отварял вратата. На 24 юли 32-годишният мъж най-после се появил в полезрението на униформените, които го спрели за проверка. Намерили у него наркотици, което дало повод да бъде обискиран и апартаментът на ул „Ал. Стамболийски”. Там била открита Виктория, почти на ръба на оцеляването. Срещу Мирослав са повдигнати две обвинения, засега. Едното е за държане на наркотични вещества, а другото – за противозаконно лишаване от свобода по начин, особено мъчителен за пострадалата и с опасност за нейното здраве, повече от 2 дни. В момента се изготвя съдебно-медицинската експертиза за нараняванията на Виктория и вероятно ще има и трето обвинение – за нанасяне на телесна повреда, уточни окръжният прокурор на Добрич Пламен Николов. Пред съда Мирослав не се е признал за виновен по нито едно от обвиненията, съобщи наблюдаващият прокурор Павел Любенов. Виктория е отишла при похитителя си доброволно, обясни окръжният прокурор Пламен Николов. По всяка вероятност, за да търси наркотици, тъй като има данни, че момичето е употребявало дрога. „Аз лично разговарях с Виктория в отделението по реанимация. Като разбра кой съм, се разплака и ми хвана ръката. Целта ми беше да я успокоя и да я попитам дали е съгласна да даде показания пред съдия. Тя се съгласи. Пред мен тя призна, че взема марихуана от 1 година”, уточни още Николов. „Това, което видях, бяха множество наранявания по главата на момичето, рани по цялото тяло, следи от загасени горящи цигари по лицето й – направо гнойни рани. Имаше кръв по устата и носа й. Когато са я приели в Спешното отделение, тя е била с хемоглобин 35, при норма 120. Тоест, според лекарите, била е на ръба на оцеляването. Изгубила е 2 литра кръв. Кръвоизливите са били основно от устата и носа. Оплаква се от травми по левия крак. За късмет, от ударите, които са й нанасяни, няма разкъсвания на вътрешни органи, няма вътрешни кръвоизливи, няма и счупени кости”, разкри ужасяващи подробности прокурор Николов. До момента Мирослав има зад гърба си 6 присъди и три висящи дела. Два пъти е осъждан за държане на наркотици, с цел разпространение, като за това е бил в затвора първо за 8 месеца, при лек режим, после за година и 6 месеца, при общ режим. Има присъда за грабеж, но тъй като е бил непълнолетен, е бил наказан само с обществено порицание. Следват три присъди за по 6 месеца. Последно Мирослав е излязъл от затвора през 2015 година. Съседите на Мирослав обясниха, че от години са пропищели от него и от компаниите му, които водел в жилището. Непрекъснато викали полиция, но той продължавал да прави същото. 32-годишният дилър вече не продавал дрогата на улицата пред блока, клиентите му ходели на крака в апартамента. Състоянието на Виктория се подобрява, съобщиха лекари. Момичето ще бъде тази учебна година в 12-и клас в Професионалната гимназия по ветеринарна медицина в Добрич.", "date": "2018.07.26", "title": "Оставиха похитителя на 18-годишната Виктория в ареста"}
{"url": "https://www.monitor.bg:443/bg/a/view/autori-ne-se-trogna-ot-nulevata-efektivnost-140012", "text": "Треньорът на „Лудогорец“ Пауло Аутори не остана доволен след нулевото равенство на неговия тим срещу „МОЛ Види“, но остана спокоен за крайния изход от сблъсъка във втория кръг на Шампионската лига. По думите му унгарците не са искали да играят футбол, но допълни, че „орлите“ не трябва да се оправдават с този факт за множеството си пропуски. „Липсата на ефективност пред гола ни попречи. Трябва все пак да похваля и унгарците за играта им в защита. Опитахме се да играем футбол, имахме възможности, но не вкарахме гол“, коментира Аутори, който обеща, че реваншът на 1 август също ще мине под диктовката на разградчани. „Хората, които атакуваме, знаем какво да направим. Ще отидем там, за да се раздадем докрай и да спечелим мача. Ще играем футбол. Във втория мач ще се отвори играта и ние ще се опитаме да се възползваме от това. Ще вкараме. Нашият отбор знае, че не може да продължи, без да отбележи, и затова трябва да реализираме. Има такива мачове и трябва да ги приемем”, коментира Аутори. В лагера на противника пък приеха с усмивка постигнатия резултат и шансовете, които се откриват пред „МОЛ Види“. Треньорът Марко Николич призна, че мачът е бил много труден. „Лудогорец“ разполага с много добри играчи. Изключително бързи и технически надарени. Доволен съм от начина, по който проведохме мача. Момчетата направиха това, което искахме от тях. Реваншът е на наш терен, но при 0:0 нямаш чак толкова голямо преимущество. Постарахме се дадем най-доброто от себе си и ще се постараем да го направим и в реванша”, коментира Николич, който извън официалните изявления благодари на премиера на Унгария Виктор Орбан, който по думите му е бил на кадем. Той беше специален гост на мача и получи подаръци от българските си домакини. Държавникът е привърженик на „МОЛ Види“ и дори живее до стадион „Панчо Арена“, където на 1 август „Лудогорец“ ще гостува. Решителният сблъсък ще се играе в село Фелчут, което е с население от близо 1700 жители и е известно като най-богатото в Унгария именно благодарение на Орбан, който го развива успешно в последните години. Домакините очакват той отново да е на трибуните и да помогне за класирането на тима напред.", "date": "2018.07.26", "title": "Аутори не се трогна от нулевата ефективност"}
{"url": "https://www.monitor.bg:443/bg/a/view/osydiha-ronaldo-na-2-g-zatvor-zamenja-gi-za-19-mln-evro-140011", "text": "Суперзвездата вече на „Ювентус“ - Кристиано Роналдо, беше осъден на две години затвор от испанските съдебни власти заради укриване на данъци в периода си като футболист на „Реал“ (Мадрид). Законодателството в кралството позволява присъдата да бъде избегната (щом е в рамките на 24 месеца) и тя ще бъде заменена с финансова санкция в размер на 19 милиона евро. Португалският голмайстор и данъчните власти са договорили сумата, след като на няколко пъти офертите на CR7 бяха отхвърляни. Роналдо беше обвинен, че е укривал данъци от имиджовите си права между 2011 и 2014 година в размер на 14,7 млн. евро. Той трябваше да се признае за виновен, за да избегне ефективна присъда.", "date": "2018.07.26", "title": "Осъдиха Роналдо на 2 г. затвор, заменя ги за 19 млн. евро"}
{"url": "https://www.monitor.bg:443/bg/a/view/trymp-i-unker-se-sporazumjaha-za-nulevi-mita-obzor-140006", "text": "Президентът на САЩ Доналд Тръмп и председателят на Европейската комисия Жан-Клод Юнкер постигнаха споразумение за избягване на търговска война, предадоха агенциите. „Това бе много голям ден за свободната и справедлива търговия“, заяви Тръмп в Розовата градина на Белия дом, застанал до Юнкер, и оповести Президентът уточни, че двете страни искат да се стремят към „нулеви мита, нулеви нетарифни бариери и нулеви субсидии“ в търговския си обмен на индустриални стоки, с изключение на автомобилния сектор. Същевременно ЕС се съгласи да увеличи вноса си на американски продукти, вкл. соя и природен газ, и да работи за реформиране на правилата на международната търговия. Тръмп изрази задоволството си и обеща да преразгледа въпроса за американските мита върху европейския алуминий и стомана. „Ще работим по намаляване на бариерите и увеличаване на търговията на услуги, химически продукти, фармацевтични продукти, медицински продукти“, добави той. Юнкер подчерта, че той и Тръмп са се по които незабавно се създава работна група. Той определи срещата като добра и конструктивна. Миналия месец президентът на САЩ наложи наказателни мита върху вноса на стомана и алуминий от ЕС. Това предизвика ответни мерки от Брюксел срешу импорта на американски стоки като бърбън, дънки и мотоциклети „Харли-Дейвидсън“. След това обаче Тръмп предупреди, че ще отвърне с 25-процентни мита върху вноса на автомобили, което щеше да засегне европейски фирми като Бе Ем Ве и „Фолксваген“. Германският министър на икономиката Петер Алтмайер заяви, че Тръмп и ЕС са постигнали пробив в срещата си по търговски въпроси, предаде Ройтерс. „Поздравления на Юнкер и Тръмп. Постигнат е пробив, който може да доведе до избягване на търговска война и да спаси милиони работни места! Прекрасно за глобалната икономика!“, написа той в Туитър. Асоциацията на германските индустриално-търговски камари (DIHK) предпазливо приветства предложените от Тръмп и Юнкер решения за избягване на търговска война, но предупреди, че митата на САЩ върху вносните автомобили още не са отпаднали. “Сега от САЩ зависи да изградят наново доверието с Европа и да премахнат незаконните мита”, заяви асоциацията. Министърът на търговията на САЩ Уилбър Рос уточни, че в преговорите между Вашингтон и Брюксел ще се обсъдят всички земеделски продукти. “Става дума за нещо повече от соята. Ще се обсъждат всички земеделски продукти. Соята беше просто много навременен пример”, каза Рос по „Фокс нюз“.", "date": "2018.07.26", "title": "Тръмп и Юнкер се споразумяха за нулеви мита (ОБЗОР)"}
{"url": "https://www.monitor.bg:443/bg/a/view/ferari-trygna-s-cherni-lenti-v-ungarija-140015", "text": "Екипът на „Ферари“ стартира с черни ленти първия ден на подготовката за Гран при на Унгария от Формула 1 в знак на почит към бившия президент на отбора и шеф на ФИАТ Серджо Маркионе. Той почина преди ден на 66-годишна възраст вследствие на усложнения след операция. Маркионе пое контрола над „Ферари“ през 2014 г. на мястото на Лука ди Монтедземоло. Той отстъпи управлението на отбора през миналия уикенд заради здравословното си състояние. Миналата седмица италианецът претърпя операция на рамото си в швейцарска болница, но след нея получи допълнителни усложнения на мозъка и изпадна в кома. Състезанието за Голямата награда на Унгария е тази неделя. За него спортният шеф на „Мерцедес“ Тото Волф заяви, че тимът му няма да е фаворит. Той е на мнение, че конфигурацията на пистата „Хунгароринг“ с много завои ще създава проблеми на „Сребърните стрели“ през целия уикенд. Според Волф това ще даде предимство на „Ферари“ и на „Ред Бул“, които имат по-добри шасита от „Мерцедес“ на такъв тип трасета. От тежкото финансово положение в отбора на „Форс Индия“ пък се оплака пилотът Серхио Перес. Екипът е с един от най-малките бюджети в спорта, а освен това в последните няколко месеца собственикът Виджай Маля има сериозни проблеми с властите в Индия, които искат да го арестуват с обвинения в пране на пари и неизплащане на кредити. През последната седмица се появиха и информации, че отборът ще бъде закупен от бащата на Ланс Строл – Лорънс, който е един от най-богатите хора в света. Сделката вече била сключена, което ще означава, че тимът ще бъде спасен от фалит. Самият Ланс, който този сезон кара за „Уилямс“, пък ще бъде един от пилотите на „Форс Индия“ догодина. Перес заяви, че иска да има яснота какво ще се случва с отбора преди да реши бъдещето си. То, естествено, ще зависи от желанието на спонсорите на екипа. Има спекулации, че мексиканският пилот може да премине в „Хаас“.", "date": "2018.07.26", "title": "„Ферари“ тръгна с черни ленти в Унгария"}
{"url": "https://www.monitor.bg:443/bg/a/view/spas-rusev-se-sreshta-s-fenovete-na-levski-v-ponedelnik-140016", "text": "Собственикът на „Левски“ Спас Русев ще изпълни обещанието си и ще се срещне с привържениците на „сините“. Феновете поискаха спешен разговор с боса още след фиаското с „Вадуц“, но тогава на разговор с тях се отзова изпълнителният директор Красимир Иванов.  Привържениците обаче не останаха доволни от проведената среща и поискаха незабавни отговори от самия собственик. До разговор между двете страни все пак ще се стигне в понеделник, когато Русев е обещал да се види с представители на „синята“ публика. Очаква се на срещата да присъстват членове на Тръст „Синя България“ и националния клуб на привържениците. „На предишната среща тръстът му оказа кредит на доверие. Тогава той заяви воля за реформа на клуба, да се избяга от модела „бащица“. Идеята беше така да реформира клуба, че да се самоиздържа. Изчакахме да се видят резултатите. Но те бяха негативни, така че ще търсим пак подобен отговор. Образува се вакуум без спортен директор. Не сме доживели до модела в Англия, където мениджърът прави всичко. Ще говорим за скаутското звено. Излиза, че самият Русев прави селекцията. Всяко нещо в клуба трябва да се извършва от професионалисти. Не го подценяваме, но той не е професионален скаут\", коментира председателят на „Синя България“ Николай Истатков.", "date": "2018.07.26", "title": "Спас Русев се среща с феновете на \"Левски\" в понеделник"}
{"url": "https://www.monitor.bg:443/bg/a/view/butat-okolo-300-nezakonni-kyshti-v-romskata-mahala-v-pazardjik-140004", "text": "Близо 300 незаконни къщи в ромския квартал“Изток“ в Пазарджик трябва да бъдат премахнати, тъй като са строени в нарушение на всякакви нормативни документи. От местната община вече са разпратили заповеди за доброволно събаряне на жилищните постройки, някои от които са двуетажни. Стопаните им обаче нямат никакво намерение да ги напускат и правят постъпки да им бъдат узаконени, въпреки че в повечето от къщите няма нито ток, нито вода, тъй като са издигнати в нарушение на градоустройствения план на града. Сградите са незаконни, разхвърляни са хаотично. Улици почти няма. Навсякъде се носи миризма от септични ями, тъй като няма как да има канализация в нещо, което е нелегално. Незаконният град до някаква степен крие и риск за цял Пазарджик. Ако стане пожар, тук пожарна кола не може да влезе.Освен това няма и от къде да се вземе вода,за да бъдат потушени евентуални пламъци. От кметската администрация информираха, че общината разполага с парцели в същата част на града, които могат да бъдат закупени по съответния ред- с публичен търг или публично оповестен конкурс от жителите на ромския квартал и на тях да си построят нови къщи. Мургавите обитатели на махалите“ Токайто“ и „Шантик“ обаче настояват от общината да им осигурят други места за живеене, ако бъдат бутнати къщите им. Те се заканиха да излязат на протест и да не допуснат багерите да влязат в квартала.", "date": "2018.07.26", "title": "Бутат около 300 незаконни къщи в ромската махала в Пазарджик"}
{"url": "https://www.monitor.bg:443/bg/a/view/bylgarkata-ot-s-mati-anna-kirjazova-horata-se-daveha-kato-v-titanik-140009", "text": "Хората се давеха като в „Титаник”, търсеха ги живи и мъртви с фенери в морето. На всеки 20 метра имаше спасителна лодка, а те се блъскаха да се качат и се бутаха във водата. Това разказа пред „Монитор” българската Анна Кирязова от Варна. От 18 г. тя и съпругът й живеят в гръцкото с. Мати, което попадна в епицентъра на зловещите пожари в понеделник, които взеха десетки жертви. Мати и съседното с. Кокино Лиманаки са почти напълно опустошени. Китните курортни селища се намират в община Рафина на брега на морето, на 30-ина км от гръцката столица Атина. Пожарите са изпепелили десетки къщи, стотици коли, почти всички паркове и градини. Вместо палми, кактуси, борове и цветя, паднали трафопостове, тлеещи огнища и земя, която пари под краката. Десетки хора са отчаяни от огромните щети, близките на загиналите в домовете си или при опит да се спасят от огъня и падащите горящи дървета и предмети върху тях, са изтръпнали и безмълвни. Двете села приличат на призраци, по чиито тела все още лежат труповете на овъглени кучета и костенурки. „Беше в понеделник към 17 ч. Бях в асансьора на къщата, в която гледам инвалид. Изведнъж токът спря и заседнах на едно място. Огънят вече е бушувал навън, но аз не знаех какво става. Умирам в асансьора и това е. Много виках, мъжът на Анна ме чу и успя да ме спаси”, разказа Валентина от Асеновград. От 15 г. тя живее в същата къща, където и Анна Кирязова с нейния съпруг. Около красивата двуетажна къща, кацнала точно над морето, вече горели огромни пламъци. Поглъщали безмилостно дърветата, цветята и животните, облизвали и постройката. „Добре, че преди 6 години къщата беше санирана отвън с хубава облицовка, прозорците са добре изолирани, отвън имат капаци и черният дим не можа да влезе вътре, това ни спаси от задушаване. Огънят не влезе вътре и даже не счупи стъклата”, разказа Анна. Село Мати гъмжи от полиция и спасители, тъй като морето всеки ден изхвърля телата на удавени при опит да се спасят от огнената стихия хора. Някои от а други водят застрахователи да огледат щетите. Строителни инженери от общината обикалят всички къщи, за да направят оценка дали са годни за живеене и не крият ли риск от срутване, което би застрашило живота на преминаващи хора. Анна Кирязова и Валентина живеят в къща, от чиято тераса цяла нощ са наблюдавали трагедията на десетки хора в морето. Докато пътували с колите си, ходели по улиците или били в домовете си, обитателите на Мати били застигнати толкова мигновено от огнената стихия, че масово хукнали да търсят спасение в морето. Селището е на склон над малки плажове, по които се стига по десетки стълби, направени от собствениците на имотите. Хората изоставяли колите и къщите си и тичали като луди във водата. „Влизаха навътре, защото ако стоят на плажа, е опасно, там ги застигаха летящи пламнали клонове и издухани от стихията предмети. Това накара хората да стоят на по-дълбокото с часове. Помощта дойде много по-късно от началото на ужаса, чак след няколко часа. Вече беше тъмно и започна агонията. дойде и кораб, на който откарваха хората и ги качваха там, навътре към сушата беше невъзможно. Търсеха ги с фенери, точно както съм гледала във филма „Титаник” – осветяваха живите и те тръгваха блъскайки се един друг към лодките. Казваха им, че има място за всички, но никой не чуваше нищо. Беше зловещо”, спомня си потресената Анна. По скалите и на плажната ивица се виждат оставени или изхвърлени от морето дрехи. Във фаталната нощ е имало отлив и морето е дърпало навътре, но след това изхвърля труповете на удавници, които не са оцелели в тъмницата и водата, където хората са стояли с часове, чакайки стихията да отмине, както и по време на спасителната операция. В четвъртък сутринта спасителите откриха нови две тела. Броят на жертвите ще расте, казват местните власти. Гръцкото курортно селце Мати, на 30-ина километра източно от столицата Атина, ще остане в историята като лобно място на 25 души, които са загинали накуп почти прегърнати. Хората се опитвали да се спасят от огнения ад, който ги застигна в понеделник следобед. Мати даде и други жертви, които изгоряха в къщите или в колите си, а други се удавиха в морето, бягайки от огъня. Докато пътували с колите си или били в къщите си, десетки хора били застигнати от стихията. Ужасени, те започнали да тичат към морето, което се намира под склона, на който е кацнало селото. Част от тях потърсили спасение през врата, водеща към стълби към плажа.Тя е част от частен имот, но за щастие е била отключена „Част от хората при първата вълна успели да минат през вратата и хукнали надолу. Небето обаче стана черно за минути и падна нощ. В тъмнината, дима и пушеците една група от тичащи към спасението не успели да видят вратата, блъскали се около нея, защото не са я видели. Идващите отзад притискали първите и така се нанизвали един върху друг – това е всъщност причината да се прегърнат, а не, както писаха, че се гушвали, за да чакат смъртта”, разказа пред „Монитор” българката Анна Кирязова от Варна. От 18 г. тя живее със съпруга си в къщата на негов гръцки приятел, която се намира буквално на метри от масовия гроб. На другия ден намерили изгорелите 25 души до вратата. Още преди морето за „заври” от търсещи спасение в него част от пламъците стигнали до кафене на самия плаж. Огънят и летящите предмети буквално бомбардирали клиентите в заведението. Едно момиче е изгоряло на място. Жителите на Мати са изтръпнали – не само пострадалите, но и тези, чиито къщи не са засегнати от огъня. Не им се говори за кошмара от внезапното бедствие. Преживяват с храната, която властите им носят, защото няма ток и не се знае кога ще има заради десетките паднали трафопостове и кабели в целия район. Морският залив, който преди седмица е бил преливащ от цветя и зеленина, днес е черен и потънал в пепелища.", "date": "2018.07.26", "title": "Българката от с. Мати Анна Кирязова: Хората се давеха като в „Титаник”"}
{"url": "https://www.monitor.bg:443/bg/a/view/borisov-pomiri-koalicijata-objavi-ja-za-stabilna-140001", "text": "„Коалицията е стабилна и осъзната, не заради властта, постове, мястото в парламента, а защото всичко останало означава голям хаос.“ Това заяви премиерът Бойко Борисов, след като в МС бе свикано заседание на Коалиционния съвет между партньорите в управлението ГЕРБ и „Обединени патриоти“, на което присъстваха и лидерите на ВМРО, „Атака“ и НФСБ Красимир Каракачанов, Волен Сидеров и Валери Симеонов. Повод за сбирката се оказа ескалиралото в четвъртък в коалицията и най вече между патриотите, породило се от взаимните обвинения в лобизъм покрай спорните поправки в Закона за приватизацията, които в крайна сметка бяха отменени от НС (виж карето) след наложеното от президента Румен Радев вето върху тях. Борисов увери, че в бъдеще ще се избягва възникването на подобно напрежение. Именно затова участниците в заседанието направили график за срещи между парламентарните групи и кабинета. „Няма спорна тема, която не можем да решим с нужния компромис“, подчерта Борисов. Той обясни, че участниците в срещата са изяснили спортните текстове и са се разбрали за ветото на президента върху Закона за приватизацията. Борисов заяви още, че междуличностните отношения нямат значение на фона на това, което са постигнали управляващите. Той благодари на колегите си, че са преодолели егото си и са изгладили недоразуменията. На свой ред лидерът на „Атака“ обясни, че участниците в срещата са разяснили доста въпроси, които досега обсъждали неправилно чрез медиите. По думите на Сидеров размяната на реплики не трябва да се възприема като разрушаване на коалицията. Според него ако сега се стигне до разрушаване на коалицията и предсрочен вот, то това би означавало хаос. Сидеров каза още, че разлики винаги ще има, но важното е да се решават чрез компромис. И уточни, че „текстовете, по които той имал забележки, щели да бъдат разгледани“, без обаче да поясни за кои точно става дума. Накрая благодари на Борисов, който според него и успял да балансира. Вицепремиерът Каракачанов пък отправи послание към опозицията, че правителството е стабилно, както и че депутатите ще могат да излязат във ваканция и да „събират тен по плажа”. Преди Борисов да успокои страстите в МС, в парламента отново прехвърчаха искри в редиците на патриотите между НФСБ на вицепремиера Симеонов и „Атака“, чиито депутати заедно с колегите си от ВМРО внесоха спорните текстове в Закона за приватизацията. Този път напрежението, провокирано от поправките в закона, ескалира дотам, че се стигна дори до физически сблъсък. Докато в залата протичаха дебатите за въвеждането на тол системата (виж стр. 10), от стаята на патриотите се чуваха викове. Накрая се оказа, че депутатът от НФСБ Валентин Касабов е „бутнал“ лидера на „Атака“. Преди това самият Касабов пък викал по адрес на колегите си „лобисти“. Малко по-късно самият Сидеров \"Бутна ме, да. Дойде да ме бутне\", разказа той. По думите на Сидеров той потърсил сметка от Касабов за изказванията му преди ден, когато в НС той обясни, че патриотите вече не смятат лидера на „Атака“ за шеф на групата. Във връзка със създалата се ситуация Сидеров коментира, че Касабов бил изнервен и даже не бил адекватен. Освен това той възприемал колегата си като рупор на лидера на НСФБ. „Валентин Касабов ме блъсна, защото той седял на този стол“, уточни Сидеров впоследствие, преди да влезе в МС за коалиционния съвет при премиера. В скандала между Касабов и Сидеров се опита да се намеси и лидерът на „Воля“ Веселин Марешки, който изрази готовност да влезе в ролята на „бодигард“ на лидера на „Атака“. \"Чух, че бият Волен и идвам да го защитя\", каза Марешки. Попитан как ще го направи, той обясни: \"Ще застанем, ей така ще се разгърнем пред стаята и няма да допуснем никакви нападатели да влязат и да го тормозят физически.\". Със 185 гласа „против“ и само два „въздържал се“ депутатите отхвърлиха спорните поправки в закона за приватизацията и така подкрепиха ветото, наложено от президента Румен Радев. Самите поправки бяха гласувани на второ четене преди около седмица и предизвикаха напрежение между коалиционните партньори и обвинения за лобизъм. Единият от параграфите предвиждаше да се намали срокът от 10 на 5 г. на специфичните задължения при приватизация, а друг – това да важи и за стари договори и сделки. Самите дебати по ветото и повторното прегласуване на закона, но без оспорваните точки, продължиха над два часа. При разискванията управляващи и опозиция си размениха упреци кой всъщност е виновен, кой „угодничи на олигархията“ и кой не е подкрепил поправките. Основната критика на БСП бе, че се приемат лобистски изменения, а след това управляващите си измиват с ръцете. „Не става въпрос за спасяването на редник Райън, а за спасяването на генерал Борисов\", каза социалистът Румен Гечев и добави: \"Предайте на онези редници, че напразно са пили шампанско онзиден, сега да пият една студена вода\" . По време на дебатите лидерът на БСП Корнелия Нинова дори призова за разпускане на парламента и нови избори. От ГЕРБ обаче подчертаха, че коалицията е стабилна. Шефът на парламентарната група на партията Цветан Цветанов все пак призна, че депутатите са допуснали грешка и обяви, че не е очаквал да има такъв ожесточен дебат, защото всички политически сили са \"за\" ветото и са можели да покажат, че имат консенсус. Въпреки това дебатите се изостриха, след като Цветанов обвини Гечев, че преди години е пращал емисари при премиера, за да му ходатайстват за пост в банка. На свой ред Гечев намекна, че Цветанов е имал трудно детство и се зачуди „как така една тъща с 250 лева пенсия си позволи да купи 6 апартамента, бе приятел“. \"Деескалирайте напрежението помежду си. Поне спрете да се биете\", обърна се пък Нинова към управляващите, намеквайки за сблъсъка в НС между представители на патриотите. По думите й в България има икономическа прослойка, която си купува политици. „Едни са малко били, други са малко повечко пили. Ако не можете да издържите до края на дебатите - на страничния изход има линейка за изтрезвителното\", каза пък в отговор на нейните думи депутатът от ГЕРБ Спас Гърневски, без обаче да уточни кого точно визира.", "date": "2018.07.26", "title": "Борисов помири коалицията, обяви я за стабилна (ОБЗОР)"}
{"url": "https://www.monitor.bg:443/bg/a/view/maradona-se-sgodi-za-mladata-si-izgora-140007", "text": "Диего Армандо Марадона най-после се сгоди за дългогодишната си приятелка Росио Олива. Легендарният аржетинец е предложил брак на любимата си навръх 28-ия й рожден ден, пише \"Мирър\". Олива му е казала заветното \"Да\", като двамата вече имали конкретни планове за сватбената церемония. Партито за рождения ден на Росио се е състояло в района Бела Виста, в Буенос Айрес. На него Марадона е поискал ръката на любимата си с диамантен пръстен. Случката идва само часове, след като легендата отново привлече вниманието с неадекватното си поведение, като даде интервю във видимо нетрезво състояние, шофирайки колата си. Дон Диего и Росио се сгодили пред близо 50-те гости на партито. Майката на Олива - Моника, и сестрата на Марадона - Жана, не са успели да сдържат сълзите си от радост, пише още „Мирър“. \"Щастлива съм, защото това е моят последен рожден ден, в който аз съм \"сингъл\". Радвам се, че успях да споделя този щастлив момент с всички вас. Моето желание е да бъдем вечно щастливи с Диего\", заявила Росио в речта си пред гостите. Марадона излиза с Олива от 2012 г., след като се разведе с първата си жена Клаудия Вияфане. Бракът им продължи 17 години. Легендата поиска ръката на Олива още през 2014-а в Рим, но тогава без годежен пръстен. Очевидно това не е „хванало декиш“ и младата жена чак сега се е съгласила да стане съпруга на Дон Диего.  ", "date": "2018.07.26", "title": "Марадона се сгоди за младата си изгора"}
{"url": "https://www.monitor.bg:443/bg/a/view/cvetan-vasilev-si-prizna-za-falita-na-zavoda-v-parachin-140005", "text": "Подсъдимият за източването на милиарди от КТБ Цветан Василев сам се изобличи пред сръбските власти. Той даде интервю пред един от белградските ежедневници - „Курир“, в опит да си излъска имиджа след поредицата разобличаващи го статии в друго местно издание - „Блиц“. В крайна сметка обаче с думите си даде козове в ръцете на сръбските власти, водещи срещу него разследване за умишлен фалит на завода за стъкло в Парачин. На въпрос на „Курир“ той признава, цитиран от БТА, че иска фалит за фабриката, като заявява, че нямало друго решение за нея. А след това продължава със самопризнанията, като заявява, че бил „съветник“ на сръбското дружество „Вексилум“, за фиктивен дълг от 47 млн. евро към което заводът всъщност бе обявен в несъстоятелност. Въпросното дружество е създадено само няколко месеца преди да „придобие“ фиктивното вземане, като именно заради него Василев е разследван, а според сръбския „Блиц“ скоро ще се сдобие и с обвинение. В същото време Българския Мадоф никога досега не бе признавал официално връзката си с „Вексилум“. За нея се знаеше от свидетелските показания на негови подставени лица пред сръбските разследващи. Най-вероятно обаче властите в Белград ще бъдат заинтригувани от самопризнанията му. Въпросният завод в Парачин бе сред щедро финансираните от КТБ активи, като според документите в дружеството „Глас индъстри“, чрез което Цветан Василев държеше фабриката, са били налети над 150 млн. лева от КТБ. След избухването на аферата КТБ обаче банкерът-беглец, който вече 4 години се крие в Белград, се пробва да прекъсне пъпната връв между финансирането от трезора и завода като бе направена фиктивна продажба. В последствие се появи въпросното дружество „Вексилум“, който поиска фалит на завода заради фиктивен борч. С думите си Василев реално признава това, което отдавна се знаеше, че фалитът е поискан, за да може реално да открадне актива, като го придобие на безценица.", "date": "2018.07.26", "title": "Цветан Василев си призна за фалита на завода в Парачин"}
{"url": "https://www.monitor.bg:443/bg/a/view/agresivna-hakerska-ataka-udari-monitor-140000", "text": "Агресивна хакерска атака срина сайта на Агенция „Монитор“ за повече от денонощие. Тя е била насочена към сървърите, поддържащи уебуслугата на медийната група, като са нанесени сериозни поражения по интернет страницата. За съжаление това е поредната атака, довела до спирането на работата ни. Предната бе пред септември 2017 г., като тогава със случая се зае ГДБОП. Усилията на анонимните злосторници обаче няма да се увенчаят с успех. Независимо от всичките им опити да запушат устите ни, ние ще продължим да казваме истината на вас - нашите читатели и да ви предлагаме истинските, проверени новини.", "date": "2018.07.26", "title": "Агресивна хакерска атака удари „Монитор“"}
{"url": "https://www.monitor.bg:443/bg/a/view/trenioryt-na-psj-na-tur-po-diskotekite-v-parij-140008", "text": "Новият треньор на ПСЖ Томас Тухел се захвана за работа още от първия си ден в клуба. Не става дума обаче за спортно-техническата част, а за... дискотеките в Париж. Френските медии съобщават, че немският треньор обиколил най-известните клубове в столицата, за да се срещне със собствениците им. Повод за тези срещи са... футболистите на ПСЖ. Тухел говорил с бизнесмените, които държат някои от най-луксозните клубове и ги помолил да го уведомят, ако някои от играчите му е там без специално разрешение от него. Това обаче не било всичко, тъй като германецът минал и през най-известните ресторанти в Париж. Там пък той помолил на неговите футболисти да не бъдат сервирани газирани напитки и тестени изделия, както и всякакви видове сладкиши. Много от феновете пък не приеха добре тези действия на Тухел и го определиха като \"глупак\", тъй като по този начин притискал своите футболисти.", "date": "2018.07.26", "title": "Треньорът на ПСЖ на тур по дискотеките в Париж"}
{"url": "https://www.monitor.bg:443/bg/a/view/jane-petkov-amfibijata-dylja-rekorda-na-uchitelja-dynov-i-kmeta-na-petrich-140003", "text": "64-годишният Яне Петков, наричан от своите съграждани Яне Амфибията, завчера прослави Сандански, Петрич и целия Пирински край с подобряване рекорда на Гинес. На 24 юли той преплува за 3 часа в Охридското езеро, в чувал с вързани ръце и крака 3380 м, с което подобри стария рекорд на индиеца Гопал Карди от 3071 м. Току-що завърнал се от Охрид и още в емоционално настроение  Яне Амфибията даде първото си интервю за \"Монитор\"  - Добре дошъл и честито! Ти си първият българин, представител от Пиринско, който въобще поставя рекорд на Гинес. Осъзнаваш ли вече стойноста на това, което стори в Охрид? - Отдавна бях готов физически и психически за Гинес, но сам не бях в състояние да организирам плуването. Благодаря на Господ, че ми изпрати такъв благороден човек като  кмета на Петрич г-н Димитър Бръчков и неговия екип, които ми повярваха и застанаха плътно зад мен в реализацията на успеха. Те влязоха във връзка с Червения кръст в Охрид и Сашо Точков, които бяха безупречни в организацията на домакинството. - Откъде започна тази твоя страст към нестартното плуване и поставянето на рекорди? - Всичко тръгна от един тежък нещастен случай с мен случил се през 1986 година. Строях си къщата в Сандански, когато дъската, на която бях стъпил се счупи и аз полетях от 12 метра височина. Бях целия натрошен – ябълката на таза беше счупена на 3 места. Натрошени ми бяха ребра, краката и ръцете също. Изпаднал съм в кома и лекарите ме бяха отписали. Когато изведнъж чувам гласа на учителя Дънов, който ми шепнеше в ухото: „Ти можеш! Не се предавай!“ Постепенно се съвзех и на 6-я месец след инцидента вече тичах в парка на Сандански. Аз преди това обичах да плувам, не пия и не пуша, вегетарианец съм, а книгите на учителя Петър Дънов ми бяха настолно четиво.   - С какво си се занимавал през годините?   - Завършил съм Текстилен техникум в София. Упражнявал съм в Сандански няколко професии: бил съм техник в завод, работил съм в строителството, също така в Червения кръст, бил съм и спасител на плажа и треньор по плуване на деца.    - Кога и в коя дисциплина постави първия си рекорд?    - В края на миналия век, не мога сега да си спомня годината, препувах под вода 2100 м в басейна на балнеохотел „Сандански“. Вече бях вникнал и усвоил техниката на дишането, на което ме е научил Петър Дънов. Интересувах се от узточните философии.  Занимавах се и с йога.Техниката на плуване под вода е в максималното задържане на въздуха в белите дробове. Така се подсилва физическата енергия на тялото. 25-метровия басейн в балнеохотела го плувах под вода от стена до стена с едно вдишване. През 2011 година в язовир „Кърджали“ за първи път преплувах 2 км с вързани ръце и крака. Две години по-късно преплувах същото разстояние в Охридското езеро, дори малко повече по-същия начин, но вече пъхнат в чувал. Тогава за първи път заговорихме да поставя там рекорд на Гинес. Миналата година пък в чувал с вързани ръце и крака преплувах Дунава от румънския бряг до Свищов.    - Разкажи ми какво си мислеше завчера  през тези 3 часа плуване в Охридското езеро?    - Силата на мисълта е най-мощната енергия. Има и още 3 важни елемента във философията на  енергията „Прана“. Това е в основата на източните философии, част от които е и учението на Дънов. Още в началото на плуването, когато скочих от лодката усетих, че десния ми крак блокира. Тогава на помощ веднага дойде вътрешния ми глас: „Усили темпото! Ти можеш, ти ще успееш“, ми диктуваше той. Така и не разбрах как съм стигнал брега. Организаторите бяха измерили 3500 м, но когато сме тръгнали и докато ме вържат и пъхнат в чувала вятърът е изместил лодката малко над 100-на метра към брега. В последните метри усетих  силен вятър, който задуха срещу мен.  Когато излязох на брега вятърът завихри, стана буреносен, движеше се от брега към езерото навътре. Късмет, ако бяхме закъснели само десетина минути със старта сигурно нямаше да мога да финиширам  успешно и щях да се откажа. Благодаря, че Бог беше с мен и сега. Знам, че не съм сам в Космоса. Никой нищо сам не може да постигне, ако от невидимия свят не му помагат! От десетки години се занимавам със законите на Космоса. Щом нещо се отрича, значи съществува, се казва в едни от космическите закони.    Тук е мястото да отбележа, че през 2013 година индиеца Гопал Карди постави рекорд от 3017 м в солените води на Индийския океан. Специалистите знаят, че в солените води на морета и океани се плува по-леко, тялото се плъзга по-леко. Докато аз плувах в ледените изворни води на Охридското езеро, където се изискват повече физически усилия. После той е бил с вързани с белезници  ръце и крака, но не е бил пъхнат в чувал, за разлика от мен.    - Как точно ще бъде потвърден рекорда от централата на Гинес?    - Кмета Бръчков и предедателя на Червения кръст в Охрид Сашо Точков, на когото също изказвам своите големи благодарности се занимават с контактите с централата на Гинес. Спазен е регламента на организацията, според който на цялото ми плуване е направен  пълен видеозапис от две гледни точки – над водата и под водата. Разстоянието е измерено с GPS  с точност до сантиметри. Записите вече са изпратени в централата в Лондон и когато дойде утвърдителен отговор кмета Бръчков и екипа му, като основни организатори и спонсори ще преведат таксата  от 8000 паунда.  Спазени са всички срокове и изисквания. В плуването бяха ангажирани  4 екипа водни спасители, в които участваха 12 човека и 3 медицински екипа с 8 човека. Тоест 20 души от Македонския  червен кръст се включиха, както и много доброволци. Изказвам благодарност и на собственика на хотелски комплекс „Комитите“, където напълно безвъзмездно ми беше предоставена стая и басейна за подготовката ми. Преди около 2 години именно там се запознах с кмета на Петрич  г-н Димитър Бръчков, който беше дошъл да ме наблюдава при едно от моите плувания. Кой е Яне Петков: Яне Петков е роден на 6 август 1954 година в Сандански. Завършил е Техникум по текстил в София. Упражнявал е няколко професии – машинен техник, воден спасител, треньор по плуване,  работил е и в строителството. Има двама сина, които живеят и работят в Италия и Англия. От няколко месеца живее в Петрич, където му е настоящият адрес. ", "date": "2018.07.26", "title": "Яне Петков – Амфибията: Дължа рекорда на учителя Дънов и кмета на Петрич"}
{"url": "https://www.monitor.bg:443/bg/a/view/deputatite-vyv-vakancija-do-4-septemvri-140002", "text": "Депутатите излизат във ваканция от утре до 4 септември. Вчера народните избраници решиха, че първото пленарно заседание на парламента след лятната почивка ще е на 4 септември. Тогава те ще имат извънредно заседание, вместо да заседават на 7 септември, петък. Причината за това е, че 6 септември е почивен ден и депутатите ще трябва пак да пътуват от избирателните си райони, което ще коства допълнителни разходи на парламента. По правилник пък първата редовна сесия на Народното събрание трябва да е на 5 септември. На първото си заседание след ваканцията депутатите ще гледат на първо четене промените в Закона за здравето. В дневния ред е включена и ратификация на спогодба между България и Саудитска Арабия за избягване на двойното данъчно облагане по отношение на данъците върху доходите и предотвратяване на отклонение от данъчно облагане, и годишен доклад на КРС за 2017 г. Столичните общински съветници пък са ваканция от днес, след като на вчерашната си сесия гласуваха над 100 точки. Комисиите към СОС ще започнат работа в началото на септември, а първото заседание на градския парламент ще бъде на 13 септември.", "date": "2018.07.26", "title": "Депутатите във ваканция до 4 септември"}
{"url": "https://www.monitor.bg:443/bg/a/view/kosta-cholakov-za-godina-grajdanskata-otgovornost-poskypna-s-7-leva-140037", "text": "Силната конкуренция на пазара задържа цената на задължителната застраховка за превозните средства. Но заради решение на Върховния касационен съд полицата може да скочи драстично, смята Коста Чолаков, член на УС на Асоциацията на българските застрахователи.  - На този въпрос няма точен отговор, защото тук трябва да разграничим две теми: едната е, че имаме доклада на КФН, който за първи път по прозрачен начин показва този пазарен анализ,  това е  агрегиран пазарен анализ и не показва с  точност недостига на премиите компания по компания. Очевидно е, че премиите, които се събират не са достатъчни, което предполага че ще има ръст на цената, за да се покрият тези разходи. Забелязахме и миналата година и в началото на т.г., че има ръст на средната цена, но това не е нещо, което става отведнъж, защото все пак всяка компания съвсем самостоятелно и отделно ценообразува и не бива да пренебрегваме фактора конкуренция между компаниите. Имахме един период от порядъка на почти три години, в които  почти нямаше ръст на цената, но разбира се, както виждате от анализа на КФН, това изби в резултатите за 2017 г. Вторият много, много по-сериозен фактор е решението от 21 юни т.г. на Върховния касационен съд, което разширява доста кръга на лицата, които имат право да получат обезщетения за неимуществени вреди. Тук индустрията вече е много притеснена от това решение. То може да предизвика цунами от нови искове и то по случаи, които са в рамките на миналите пет години, по които не е изтекла давност. Вече има възможност да искат обезщетения от смъртта на човек близки, които са братя, сестри, възходящи и низходящи по втора степен. Както и всяко друго лице, което е създало трайна и дълбока емоционална връзка с починалия и търпи от неговата смърт продължителни морални болки. Това решение отваря кутията на Пандора, Отново искам да наблегна че това са две отделни теми, но  общото между тях е цената. Ако говорим за доклада на КФН и посочения в него недостиг на премии, прогнозата мие че цената ще нараства бавно и поетапно. Но ако вземем предвид и това решение, което не е засегнато в доклада на комисията, то може да доведе до огромен скок на цената на задължителната застраховка. По съвсем съвсем груби и първоначални анализи на сектора, които ние в продължаваме да извършваме, може да се стигне до двоен скок в зависимост от това как съдилищата ще прилагат това решение. Ние като гилдия ще се борим за  законодателна промяна, която да  ограничи ефекта от това решение, но то има непредвидим ефект. -  - Има редица държави и практики в Европа, от които  можем да взаимстваме. Основно практиките се разделят на две: в една част от държавите въобще не се предвижда да се изплащат обезщетения за  т.нар. „болки и страдания“ т.е. за неимуществените вреди. Има и една друга група държави, в които т.нар. „морални болки и страдания“ или неимуществените вреди са ограничени на събитие. Примерно в Англия е абсолютно ограничено - 10000 паунда на събитие; в Чехия ограничението е по категории, примерно с лимит от 10000 евро за съпруг или съпруга, като общият лимит възлиза между 40 и 50 000 евро. Два подхода има – или „Гражданската отговорност“ изобщо не покрива не имуществени вреди или те са ясно дефинирани и лимитирани. Има и трети вариант, който се прилага в Испания, ясно разработена методология, по която  се изплащат този вид обезщетения. Тук в момента в нашата страна нямаме такъв лимит за тази част на обезщетението. Не говорим за материалните щети, където си има достатъчно големи лимити по гражданска отговорност, говорим само в частност за  нематериалните, или т.нар. „болка и страдание“. Това решение на ВКС касае точно тях. Ние не можем  да ограничим нито срока, нито разширения вече кръг от лица, които имат право, защото с това решение има някои аргументи, които може би са валидни с оглед промяна на обществените взаимоотношения, но можем да дефинираме как точно се плащат тези обезщетения.   - Имаше един период между 2013-2016 г., в който средната цена беше около 216 лв., то за 2017 г. средната цена е 223 лв., т.е. имаме завишение от 7 лв. Прекалено дълъг период  - от почти три години цената е стояла  почти на едни и същи нива. От  началото на 2018 г. също забелязваме  ръст на цената, . Определено ръстовете са плавни и те отразяват това, което е описано и в доклада на комисията, а именно ръста на обезщетенията и то по-специално за неимуществените вреди.   За сравнение при тях, ако една средно неимуществена щета през 2012 г. е била 29 600 лв., то през 2017 г. вече е 51 000 лв. Имуществените вреди стоят на сравнително едни и същи нива от около 1700-1800 лв. за последните пет години – от 2012 до 2017 г. Основният ръст се забелязва в неимуществените вреди. Той се дължи на сериозния скок на смъртните случаи от ПТП. Ако видите доклада на КАТ там за 2012 г. имаме 600 смъртни случая на загинали от ПТП. За последната година те са вече 708. Същото се отнася и за ранените. Ако през 2012 г. са били 8193, 2017 г. са 8680, а през 2016 г. имаме още по-голям пик – 9274 ранени. Съчетанието от повече пострадали при ПТП и по-високи суми, които присъждат съдилищата води до ръст на неимуществените вреди и това няма как да не се отрази върху застрахователите. Основният приоритет сега е по-скоро да се въведе дългоочакваната система „бонус малус“, за да може дисциплинираните водачи да бъдат възнаграждавани от тези, които причиняват много ПТП, да плащат по-скъпа „Гражданска“. Ние сме една от малкото страни, в които все още няма такава система. Силно се надявам в рамките на следващата година това да  се случи. Основата е изградена с всички тези инвестиции, които направихме – информационна система, обмен на данни с МВР. Преди повече от месец излезе и докладът на външния консултант, който беше нает да разработи методология за бонус малус.  Сега нещата са в ръцете на институциите в частност на КФН, Министерство на вътрешните работи и Министерство на транспорта да излязат със съвместно предложение за наредба за регулиране на тази система. - Специално и в частност за „Гражданска отговорност“ вече обхватът на застраховката се увеличи значително, имаме почти 99 % обхват. Всички мерки, които бяха предприети през последните години дадоха своя резултат, включително и въведената автоматичната дерегистрация на автомобили, които нямат задължителната застраховка. Със съвместните усилия на КФН и МВР, които създадоха много добри условия за това, както и обменът на данни, който се създаде между Гаранционния фонд и МВР способстваха за драстично вдигане на обхвата, което беше хроничен проблем - имаше доста голям брой незастраховани автомобили. Проблемът е, че все още много малък е обхватът на доброволните застраховки, домашно имущество примерно. Няма съвсем официална статистика, но едва ли повече от 10% от домовете в страната са застраховани. Като гледаме в последно време какво се случва около нас, смятам че хората трябва да сменят приоритетите си, повече да мислят за домовете си, за живота си, отколкото за автомобила, защото автомобилните застраховки продължават да заемат над 70 % от целия пазар. Това е леко нелогично на фона на ежедневието и факта, че катаклизмите станаха новото нормално. Трябва да се мисли и в рамките на нашата гилдия, но и в обществото като цяло как да увеличим обхвата и проникването при доброволните застраховки. -    - За дружеството, което представлявам – имаме добър ръст в застраховките на домашно имущество, но не толкова голям, че да ни доближи като проникване до страни, в които 80-90 % от жилищата са застраховани. В България огромен процент от жилищата са незастраховани. В пъти трябва да се увеличават сключените полици, за да кажем че имаме напредък, сега са с двуцифрен ръст, има ръст, но той не е достатъчен. Коста Чолаков е председател на УС и главен изпълнителен директор на ДЗИ от 2013 г. Завършва бакалавърска степен \"Право\" на Факултета по икономика и правни науки към Аристотеловия университет в Солун, Гърция, а през 1997 г. - магистърска степен по право от Queen Mary & Westfield College към Лондонския университет. Започва кариерата си в застраховането в „Интерамерикан“ Гърция, през 1999 г. става мениджър „Управление на щети” в „Интерамерикан България”, а от 2001 г. до 2013 г. е изпълнителен директор на „Интерамерикан България – „Застрахователно", "date": "2018.07.26", "title": "Коста Чолаков: За година „Гражданската отговорност“ поскъпна с 7 лева"}
