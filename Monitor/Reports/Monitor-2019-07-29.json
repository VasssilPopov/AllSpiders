{"url": "https://www.monitor.bg:443/bg/a/view/rumen-karamanov-industrialen-svinevyd-bylgarija-moje-da-zagubi-nad-3-mlrd-lv-171700", "text": "Африканската чума по свинете заплашва 3 млрд. лв., инвестирани в развитие на индустриалното свиневъдство в последните няколко години да отидат на вятъра. Това каза пред Телеграф Румен Караманов, управител на най- големата свинеферма на Балканския полустров. Тя се намира в с. Козлодуйци, Добричко.  Той е и в управителния съвет на Асоциация на свиневъдите в България. Караманов обясни, че поради инвестициите в Североизточна България в модерно свиневъдство, сривът в сектора от последните години е преодолян. Преди четири години в България е имало 850 хил. прасета,  сега са достигнали 1,5 млн. В момента усилията на сектора са заплашени от огромен срив. Ако това се случи вече никой няма да иска да гледа прасета, горчиво предрече Караманов. Дори не е ясно колко ще са средствата за възстановяване на поголовието, за обеззаразяване и всичко останало, за да може да се изправи секторът отново на крака, ако се случи най-страшното. Защото индустрията е заплашена сериозно от АЧС. Той даде за пример цената на разплоден нерез, който струва  2000 евро. 1000 евро пък струва разплодно женско прасе. Угоените прасета си имат цена към всеки един момент. България ще претърпи огромни загуби и за бюджета, в случай че рухне секторът на индустриално свиневъдство. Според Караманов браншът внася над 100 млн. приходи в националния бюджет и осигурява стотици работни места в сектора. Той каза, че   инудстрията осигурява 50% от свинското месо в България.  Бизнесменът допълни, че фермата, която управлява продължава да се разраства. Преди две седмици инвестцииите в комплекса са минали 105 млн. лв. Във фермата има 7200 майки, а поголовието възлиза на 85 хиляди прасета.  За да се овладее ситуацията с чумата, Караманов е убеден, че в нея трябва да се включат всички възможни институции. Жандармерия, пожарникари, военна полиция, Българска агенция по безопасност на храните и кметовете. Особено важна е ролята на кметовете, които имат отношение към разрешенията за отглеждане на прасетатат в задния двор.  Чумата се разпространява по всички възможни пътища, включително и въздушен, убеден е Караманов.  Чрез фуражи, насекоми, хора. Той обясни, че комплексът сам си приготвя фуража за храна на свинете. Невъзможно е да предварително да се обеззаразява храната, защото 140-150 тона фураж ядат нашите прасета на ден, каза той.", "date": "2019.07.29", "title": "Румен Караманов, индустриален свиневъд: България може да загуби над 3 млрд. лв  "}
{"url": "https://www.monitor.bg:443/bg/a/view/vsjaka-deseta-pokupka-na-moreto-bez-kasova-belejka-temata-171756", "text": "За 1 от 10 проверени покупки по морето от инспекторите на приходната агенция търговците не издават касова бележка. Това съобщиха от НАП на база на първоначалните данни от проверки от началото на летния сезон. От НАП уточняват, че приходите за хазната от търговията по Черноморието са повече от миналата година. В столицата пък са се научили да прилагат друг, по-груб номер - касовата бележка е на стойност далеч под платеното от клиента и не всички купувачи забелязват тази подробност. От НАП чрез „тайни клиенти“ вече са засекли такива случаи. Или пък когато клиентът отиде на касата на магазина с няколко продукта, касиерът започва да пуска касови бележки за всеки от тях поотделно, обаче На въпрос къде е бележката за по-скъпите неща му се отвръща да си я търси в купа, но обикновено нея я няма. По същата схема с касовите бележки на морето беше ужилен и репортер на „Монитор“. По информация на говорителя на НАП Росен Бъчваров вече са възложени няколко проверки по подобни случаи, които се прилагат най-вече в заведения за хранене. „Търговецът е задължен да издаде касова бележка за пълната платена сума“, припомни той. По думите му от началото на сезона проверките на инспекторите на НАП по морето са хиляди. Междинната информация за тях сочела, че нарушенията спрямо миналото лято са по-малко. Междувременно стана ясно, че средно между 20 и 25 лв. на калпак струва плажът с хапване през обедните часове. В цената се включват разходите за 2 шезлонга и чадър, порция цаца и картофки с бира и безалкохолно. Ако обаче си поръчате по-скъпа риба и още напитки, цената може да скочи и до 50 лв. Калмарите по гръцки са между 8 и 13 лв., мидите натюр – 8 - 12 лв. Порция пържен сафрид от около 300 грама се предлага на цена от 6 до 11 лв. В менюто се предлагат също ципура, калкан, лаврак, морски дявол, риба тон с цени между 10 и 20 лв. Така за порция калкан от 100 грама цената е двайсетачка. По-рядко в менюто присъстват евтини видове риба като кая, чернокоп и хамсия. Рибената чорба върви на цена от 4 - 5 лв., а бирата е 3 - 4 лв. за 500 мл. Кафето и безалкохолното струват средно по около 2 лв. Класическата шопска салата е 6 - 7 лв. Морските салати и супермикс от морски дарове достигат до 12 - 16 лв. Пилешката пържола с гарнитура е около 8 - 10 лв., пържени картофки – 4 - 5 лв. В по-евтините ресторантчета в южните курорти предлагат супа, основно и десерт за по 10 лв. Плажните ивици на юг са препълнени с народ, а в хотелите няма празни места от днес за утре, показа проверка на „Монитор”. В пика на сезона туристи лежат на пясъка на сантиметри разстояние един от друг. Свободни места могат да се намерят само сутрин. Дори и най-отдалечените и закътани плажове като Силистар и „Липите“ в пика на сезона са окупирани отвсякъде. Ако търсите уединение и спокойствие, то в пика на сезона тази мисия е невъзможна. Причината е, че в момента курортите се пукат по шевовете, а плажните ивици са недостатъчни. Безлюдни са само скалистите брегове около Созопол. Тази част от крайбрежието ни обаче от край време е \"резервирана\" от нудистите. Проблем с местата няма единствено в Слънчев бряг, където ивиците са огромни. Дори и в пика на сезона там има достатъчно свободни места. Много туристи, които са избрали да почиват в най-южните курорти, и всеки ден бият път до турското селце Инеада. То се намира на хвърлей място от другата страна на браздата - срещу Резово. Но пряк път до него няма, затова и летовниците бият по 200 км път през Малко Търново и Лозенград, за да стигнат до 30-километровата пясъчна ивица на Инеада, която не само е безплатна, но е и празна. Хотелите в курортите по морето край Варна са заети на 100%, като резултатите са сравними с тези от миналото добро за родния туризъм лято. Това коментира проф. д-р Стоян Маринов от Икономическия университет във Варна и член на УС на Варненската туристическа камара. Въпреки спада в приходите на българските хотели като цяло през май 2019 г. нощувките и приходите към края на юли вече са категорично на плюс. От големите морски курорти Св. Константин и Елена е единственият на север, който не е засегнат от спада на туристите и на приходите. Най-силен беше спадът в Златни пясъци – с 18%, но сега нещата си идват на мястото, категорични са спецовете в бранша.", "date": "2019.07.29", "title": "Всяка десета покупка на морето без касова бележка (ТЕМАТА)"}
{"url": "https://www.monitor.bg:443/bg/a/view/2-3-ot-domatite-sa-vnosni-171699", "text": "Внасяме значително повече, отколкото изнасяме. Тази година тенденцията не се променя, а се задълбочава, каза Петър Кировски, експерт от Министерството на земеделието, цитиран от БНР. На среща с бранша в Бургас той посочи официални данни, според които близо 67% от доматите, които се продават у нас, са внос. Те идват главно от Турция и Гърция. От там са и повечето чужди краставици, чийто внос е наполовина в сравнение с доматите. Цената на картофите пък отбелязва 100-процентно увеличение. Ако през 2018 г. килограм се е търгувал за 65 ст., тази година той е скочил на 1,30 лв. Върху цената им рефлектира миналогодишната суша в Полша, Германия и Северна Франция.      При ябълките вносът е 56%, като първите череши и ябълки държат най-висока цена, след което тя сезонно се понижава. „Тази година имаше по-добра реколта в Европа, от там и цената падна,“ коментира Кировски.  Както при зеленчуците, така и при плодовете България разчита предимно на внос. 70% от него идва от Македония и по-малко от Полша. Специално череши внасяме повече от Гърция и Турция, а ягоди – от Гърция, Румъния, Беларус и Албания. Оказва се, че малините са единственият плод, при който имаме положителен баланс в търговията, тъй като изнасяме много повече, отколкото внасяме.   Износът, доколкото има такъв, се реализира чрез български домати за Румъния и Унгария, краставици за Германия и Чехия и плодове за Румъния и Гърция. Въпреки че на родните пазари се продава повече чужда продукция, статистиката на ресорното министерство сочи, че се увеличава броят на регистрираните земеделски стопани. През тази година те са 829, докато 4 години по-рано, през 2015 г., техният брой е бил 654.     Продължителната суша засяга нашите фермери. Ето защо решихме да въведем по-високи авансови плащания, както и изключения от някои правила за екологизиране, за да улесним производството на фуражи за животни, заяви еврокомисарят по земеделие Фил Хоган. И тази година както миналата много страни членки се борят с високите температури и липсата на влага. Те се отразяват върху производството на обработваеми култури и фуражи, което пък може да засегне и здравето на животните. Ето защо евродепутатите взеха две решения, за да подпомогнат стопаните. Първото решение е свързано с техните авансови плащания. До 70% от преките плащания и 85% от плащанията по Програмата за развитие на селските райони (ПРСР) ще бъдат изплатени в средата на октомври. Втората мярка, която се обмисля, е да бъдат направени дерогации от конкретни изисквания, свързани с екологията. Те ще се прилагат за диверсификация на културите и за екологично насочени площи, декларирани като угар. Възможно е да се приемат и други видове освобождаване от екологизиране.     След като две години законът за борба с градушките лежеше на трупчета по рафтовете на администрацията, земеделският министър Десислава Танева ще се опита да намери решение за бизнеса, който през последните години понася огромни загуби от природните бедствия. Целта е част от финансирането да се поеме изцяло само от фермерите, като в новия програмен на Общата селскостопанска политика (ОСП) период се потърси начин за покриване на другата част от тези разходи със средства от европейските фондове. Това съобщи министър Танева при срещата си с представителните на браншови организации, където се обсъждаха темите по бъдещата ОСП. В направлението „Климат и екология“ държавите членки ще бъдат подпомагани за проекти, свързани с климатичните промени. Именно затова и моделът за борба с градушките може да стане част от политиките, които страната ще подпомага, поясни още министърът. Тази седмица министърът и зърнопроизводителите ще обсъждат новия закон за градушките, така че да стигнат до съгласие, тъй като страната ни трябва да има готовност с нормативната база, регламентираща начина на финансиране.    ", "date": "2019.07.29", "title": "2/3 от доматите са вносни"}
{"url": "https://www.monitor.bg:443/bg/a/view/snobi-vs-huni-171761", "text": "Когато имам време, обичам да ходя за гъби. Голяма част от гъбарите са снобари егоисти и не си казват ловните полета. И аз се опитвам да усвоявам културата на егоизма, но пък и нарцисът у мен напира, та току се похваля с някоя кошница на китна полянка по социалните мрежи. Дори в тези случаи обаче съм бдителен, местя геолокацията поне на 30 километра от находището на гъби, за да не си издавам пред другите местоположението.  С малките тихи плажове у нас е като с гъбените полета. Все по-малко са и все по-трудни за опазване в тайна. Магическият залив Болата дълги години удържа в скромна анонимност, докато не се появиха instagram и facebook. Почнаха да се хвалят почитателите му и стана \"Алея Първа\" бетонът на брега. Когато приятелка преди 6 - 7 години публикува пясъчна пустош, заливана от морски вълни, и каза, че е в България, не повярвах. Оказа се, че е недалеч от полигона в Шабла, край Тузлата и бившия къмпинг \"Добруджа\". \"Луда ли си! - викнах. - Бързо да го скриваш!\" Ясно беше, че тази идилия няма да продължи дълго на фона на активното застрояване на Южното Черноморие, въпреки че столичната снобария още бягаше към Резово и Лозенец. От \"инста на инста\" и от \"фейс на фейс\", пясъчните коси и скаличките с възможност за плаж между Камен бряг и Крапец придобиха популярност. Първо сред искрените почитатели на незастроената природа, а после измежду снобските им подобия, които обичат да се снимат ефектно без бетон и асфалт. Изгради се една общност от любителите на БСЧМ (българското Северно Черно море) и няколко години тия хора си караха идилията с чувството, че северните \"черноморски прерии\" са само за тях и на всеки нов, непознат от предния сезон се гледаше малко накриво. През този сезон напрежението между представителите на сезонните туземци, ако можем така да ги наречем, и на пришълците, носещи различна от досегашната култура на натурален отдих, стигна до точката на кипенето и доведе до словесни престрелки в социални мрежи и телевизионни блокове. От това, което проследих, на \"старите\" туристи не им харесва превръщането на северното крайбрежие в гъстонаселена туристическа дестинация и си търсят причини и начини да ограничат наплива.  Засега базата е ограничена, големи хотели не се строят и по тази линия отбраната се държи. Част от пришълците идват с кемпери, палатки, джипки и тенти и старите туристи ходят и душат около биваците на новите - къде акат, къде пишкат и ай се е изтропал някой на чистото - пишат по социалните мрежи и звънят в телевизиите. Ще речеш пък че на Карадере е по-чисто. Та, опорка е това с цапането. Претекст. От позицията на репортер ми е ясно, че трябва да стъпвам и да мисля соломоновски - хем противниците на дивото да ни четат, хем привържениците. А интересите и на двете страни могат да бъдат обединени с работеща нормативна уредба на свободния туризъм и дивото бивакуване, в която да доминират не забраните, а регулациите. Свободна палатка зад плажа? Окей, но само ако бивакът е оборудван с портативна химическа тоалетна. А ако на някой бивакуващ му хрумне да излее тоалетната в \"прерията\" - санкцията, която ще плати за биологично и химическо замърсяване, да е близка до стойността на автомобила му. Изграждане на депа за изпразване и почистване на портативни тоалетни и химически тоалетни на кемпери. Всъщност не знам сега дали има поне едно депо в района на Шабла например, където регламентирано можете да си спрете кемпера и да си изпразните, с извинение, нужника.  С хуните трябва да се борим с култура и парични санкции. А не с креслив снобизъм. Щото не свети ли слънцето еднакво за всички ни? И не духа ли поравно за всички бризът?", "date": "2019.07.29", "title": "Сноби vs хуни"}
{"url": "https://www.monitor.bg:443/bg/a/view/pravjat-lukankite-na-sazdyrma-171701", "text": "Ако продуктите от свинското продължават да залежават, някои от сурово сушените могат да се преработят. Така например луканките и суджуците вероятно ще бъдат направени на саздърма. Другият вариант е топлите точки в супермаркетите да започнат да ги предлагат   във вид на типични български ястия. Боб с наденица или суджук на скара, зеле на фурна с луканка и т.н. Това обясниха от Асоциация на месопреработвателите в България пред „Телеграф“. Преработвателите изрично подчертаха, че няма причина това да се прави, освен за успокоение на клиентите. Първо, защото свинското месо, което се предлага и преработва, е от здрави прасета. Второ, африканската чума не е заразна за хората. От АМБ допълниха, че по принцип вирусът на АЧС се унищожава при 80 градуса С и затова преработените продукти са абсолютно безопасни. Преди всичко от гледна точка на това да не се разпространява вирусът. Според председателя на АМБ Атанас Урджанов преработвателната индустрия не е засегната от АЧС в България. Причината е, че предприятията, които преработват свинско на различни видове колбаси, като цяло не използват българско месо. Те работят основно с внос. Българското месо се предлага за прясна консумация, а обемът на производство е  малък и то не достига. Съставлява 30% от свинското, което се консумира в България като сурово и преработено. Според Румен Караманов, управител на най- големия свинекомплекс в страната Карас,  българското свинско представлява 50% от това, което се предлага на родния пазар под различни видове продукти. Месопреработвателите внасят свинско основно от Франция, Белгия, Германия и Испания, каза Урджанов. По принцип се купува месо от места в ЕС, които са обявени за свободни от зараза. Тези, които се водят като заразени зони, имат право да продават свинското си само на националния пазар. Като Полша например, която все още не се е изчистила от АЧС.   Цените на свинското скочиха с 30% на европейския пазар още в началото на годината. Това се случи, защото Китай, който изкупуваше огромни количества месо от европейските производители и така създаде дефицит. Основната причина беше, че Китай бе поразен от африканската чума по свинете и загуби поголовието си от свине. Увеличение на цените на свинското се очаква и през септември, пак заради Китай,  прогнозираха месопреработватели. Засега обаче в България няма движение на цените нагоре, напротив, наблюдава се застой в търсенето на традиционното за българина месо. Супермаркети правят промоции с бут за 7 лв. за килограм, но клиентите почти не обръщат внимание. Причината е страхът от чумата, коментираха преработвателите. Така че няма логика цените на месото да се покачат. Според тях африканската чума по свинете може да предизвика истинска катастрофа в сферата на производството.      Една от последните версии за разпространението на африканската чума по свинете е, че за нея са виновни комарите и мухите. Тя бе една от първите, но впоследствие експертите от агенцията по храните я отхвърлиха. След като свинекомплексът в Бръшлен бе поразен от болестта, специалисти и ветеринари отново се върнаха към първоначалните догадки за кръвосмучещите като възможни преносители на заразата. Свинекомплексът е с най- високо ниво на безопасност, а болестта успя да влезе, няма логично обяснение, освен за това да са виновни насекомите, са коментарите на колегията от АМБ. Другата версия са фуражите. Най-вероятно болни прасета или други животни преносители на вируса са го предали на зърнените култури в нивите. След това те са станали част от храната за животни. До редакционното приключване на броя обаче „Телеграф“ така и не получи коментар от шефа на асоциацията на производителите на фуражи Атанас Божков. Последният съобщи, че е в Берлин на бизнес преговори, а след това заминава да прави сделки в Азия. Истината е, че все още никой не знае произхода на вируса на АЧС. Ветеринари споделиха  пред „Телеграф“, че по времето на соца дори не са учили за него, защото тогава не е бил известен като такъв.  Африканската чума по свинете е болест на три континента. Първо е засечена в Африка, след това се прехвърля в Европа, а в момента една от най-пострадалите страни е Китай, следвана от Виетнам. Азиатските страни са огромен потребител на свинско месо. Китай доскоро беше лидер в производството на свинско.  ", "date": "2019.07.29", "title": "Правят луканките на саздърма"}
{"url": "https://www.monitor.bg:443/bg/a/view/ovoshtarskata-var-trepe-vsichki-gybi-171695", "text": "Уникален нов, стар препарат срещу всички видове гъби представи Божидар Петков на малиновите си плантации в Дълбоки дол, Троянско. Той направи демонстрацията в рамките на европейски проект, който в България изпълнява Национална служба за съвети в земеделието НЕФЕРЕТИТИ. Малинопроизводителят, който е и собственик на фирма Балкан биофрукт, е и основният доставчик на препарата.  Става дума за природен продукт, на базата на калциев хидроокис. Доскоро популярен като варно мляко, което предшества дори бордолезовия разтвор. Действието му е доказано уникално срещу всички видове гъби. Някога към варното мляко се обръщат, защото в бордолезовия разтвор има мед, който е тежък метал. С течение на времето се измислят все по-нови препарати, създадени на основата на химията, което натоварва и замърсява почвите и растенията. Така накратко обясни предисторията на възраждането на варното мляко, което днес германските експерти са осъвременили и дообогатили домакинът. Така германската фирма Шнайдер дава втори живот на калциевия хидроокис. Това е гасена вар, но не е обикновената гасена вар, която може да се купи в магазините. Тя е пречистена и с качества за хранителната индустрия и е микронизирана с размер под 20 микрозона. Първоначална идея е с нея да се опрашват насажденията и е имало огромен ефект в борбата с всички видове гъби. Но методът е забранен заради фините прахови частици, които изпълват атмосферата. Шнайдер прави нова разработка. Създават вещество, емулгатор, който позволява микронизираната вар да се смеси с водата. От тогава се използва с пръскачки и др. На агрожаргон се казва,  че калциевият хидроокис има убийствен ефект върху всички видове гъби, плесени и т.н. Прилага се, като се обливат всички части на растението, а не само стеблото, както се е правило по-рано. Той освен това има ефект и на тор за почвата. Всъщност принципът на действие е, че при третиране с еднопроцентов разтвор се постига 12 РН на почвата, което е силно алкална среда, която пък потиска всички гъбни и бактериални болести. Пръсканията започват през зимата. Прилага се, като се обливат всички части на растението, а не само стеблото, както се е правило по-рано. По този начин се постига термокожух на основното стебло и дебелите клонки, но се обличат и пъпките, което ги предпазва от подлъгващите температури. Този кожух забавя развитието на пъпките с десет до двайсет дни. Така се предпазват дръвчетата от пролетните слани. Малините например стават устойчиви на зимните студове и не се подлъгват за по-ранно разпъпване.   За биоземеделието също е алтернатива, защото политиката на ЕС е да се намалява все повече употребата на медни продукти. Фирмата  Шнайдер работи да се разреши препаратът за фунгицидните свойства по европейска директива. С варосването също така се постига силен инсектициден ефект. Най-вече срещу  ларвите на крушовата бълха, която зимува в кората на дърветата. Овощарската вар с огромен успех се използва и за растителна защита от инсекти и гъби в отглеждането на зеленчуци. С нея се пръска няколко пъти в годината, особено след дъжд. Плодовете могат да се консумират без карантинен период. Белият налеп се неутрализира, като се напръскат с лимонена киселина и след това се отмиват с вода. Любопитно е да се научи, че овощарската вар помага и на хората, които страдат от гъбични заболявания. Може да се впръсква в обувките или да се накисват пострадали части на тялото в нея. Препаратът е изключително евтин и природен.     Овощарската вар може да се справи и с напастта известна като дрозофила сузуки, разказа Божидар Петков. За да се следи дали на полето няма дрозофила сузуки, в периферията на редовете с малини се поставя уловка. Тя е съвсем просто и евтино устройство. Изпразва се кутийка за свещ с червен цвят. Причината е, че тя напада червените плодове, понеже се привлича от ферментацията. Тъй като е рода на винарките, но снася яйцата си в зреещите плодове, а не гниещите плодове. В уловката се слага ябълков оцет и извлек от малини, който се ползва в парфюмерийната индустрия в САЩ. Струва само 1,50 лв., ползва се преносим оптичен уред, който е около 2 лв. С това просто и евтино съоръжение може да се проверява дали на полето има дрозофила сузуки. В случай на нападение се пръска с овощарската вар. Механизмът на действие е следният. Дрозофила сузуки се храни с жизнената дейност на гъба, която живее под листата на малините, като ги облизва. А овощарската вар унищожава всички видове гъби. Именно по този начин полето става хранително невидимо за дрозофилата. Важно е да се знае, че тя е активна вечер и след залез-слънце. Когато вечер се пръскат насажденията, я обливат с воден разтвор на овощарската вар. Той я обвива с фина прах, задръства й дихателните пътища и пак я унищожава.  ", "date": "2019.07.29", "title": "Овощарската вар трепе всички гъби"}
{"url": "https://www.monitor.bg:443/bg/a/view/malinite-slizat-v-ravninata-171696", "text": "В стопанството на Божидар Петков в троянското село Дълбок дол се прави туризъм точно като в германска ферма. Там на сто декара се отглеждат биомалини, плодни дръвчета и зеленчуци. Продукцията, както при всички останали ферми, се предлага на пазара за пресни плодове и зеленчуци и за индустриална преработка. Така фермата предлага услуга на всеки, който желае, да се разходи до плантациите в определени дни, най-вече в почивните, да си набере малини. Ако желае, може да остане да преспи в къщите за гости в селото или на самото стопанство. От това предложение с ентусиазъм се възползват предимно семейства с малки деца. Така хората от града си берат плодове за лични нужди. От една страна, си изкарват приятно, от друга, децата научават, че малините не растат на рафта, а на полето. И понеже насажденията са био, сред тях е пълно с пеперуди, гъсенички и всякакви буболечки. „Правим го в определени дни, иначе имаме работници и през седмицата не ни е толкова възможно“, обясни Божидар Петков. Точно това е и един от начините за прилагане на късите вериги на доставка, толкова популярни сред фермерите в Европейския съюз.  Семейството подсигурява успешно пазара си и чрез директните доставки до клиентите. Това, най-общо казано, е кошница с плодове и зеленчуци, които се доставят до дома на клиентите. По този начин ние продаваме предварително продукцията си, защото в повечето случаи договаряме с клиентите в началото на сезона от какво ще имат нужда най-вече. И това ни ориентира по отношение на сортовете и вида зеленчуци. Заявките се правят или директно по телефона, или чрез сайта на фирмата „Балкан биофрукт“. Разчита се и на реклама от уста на ухо.  Божидар Петков освен че има собствена ферма е и председател на асоциацията на малинопроизводителите в България. Той е придобил магистърска степен по агроекология в Германия. Бил е управител на две немски фирми за отглеждане на ягодоплодни в района на Троян. През 2014 г. създава заедно със съпругата си собствена фирма за отглеждане на ягодоплодни - „Балкан биофрукт“. Създават смесена биоградина с малини, сливи, круши, череши, десертно грозде и медицинска шипка. Отглеждат и десертно грозде, което за планинския район е необичайно. Насажденията обаче се намират на южен склон, върху който от древни времена е имало лозя, и се нарича Лозината. Сортовете са български, десертни.  Насаждението е младо, тригодишно. Лозето е 7 дка и е създадено с помощ по ПРСР по мярка 121 за създаване на бионасаждения, смесена овощна градина и техника към нея.   Малините в днешно време заради затоплянето е невъзможно да се отглеждат без напояване, разказа Божидар Петков. Той допълни, че преди е могло във високите полета на Троян, Тетевенския Балкан, Родопите. Сега обаче тези насаждения започнаха да страдат от засушаването и добивите рязко спадат. Затова малините просто си намериха друго местообитание - с чернозем, и места, където има добре развити системи за напояване, както и наличието на прилични количества сезонни работници. Така доскоро типично планинският плод се измести в равнините. През последните 6 г. три са лимитиращите фактори за развитие на малинопроизводството, определи Божидар Петков - плодородни земи, напояване и работници. В момента малиновите райони в страната са в Североизточна България - Попово, Лозница, Шумен, Разград, Търговище, частично Добрич и останалите в Троянския Балкан, Летница, Плодвиското поле и районите на Самоков.   Във фирмата се отглеждат изцяло български сортове плодове и зеленчуци. Те са  конвенционални, но се отглеждат като био, но нямат сертификат. Причината са високите суми за сертифициране, което е неизгодно за по-малка градина като тяхната. Отглеждат пет-шест вида зеленчуци, а цената на един документ за вид варира от 800 до 1000 лв.  Стопаните използват наследствени земи, но са ги уплътнили със съседни парцели. Използват само български сортове розови и червени домати, пипер куртовска капия, или си купуват разсад от бабини семки.  Градината е приоритет на съпругата му и производството е изцяло за прясна консумация.                ", "date": "2019.07.29", "title": "Малините слизат в равнината"}
{"url": "https://www.monitor.bg:443/bg/a/view/hranete-pticite-s-shtir-i-kopriva-171693", "text": "Носливостта на кокошката се определя от времето за образуване на яйцето в нея. Ако тя образува яйце за по-малко от 24 часа, кокошката снася по едно яйце на ден. Когато за образуването на яйце са нужни повече от 24 часа, кокошката снася с прекъсване, защото по правило в следобедните часове не се наблюдава овулация при пернатите. Големината на сериите е индивидуална за всяка една кокошка, като тези серии имат и сезонен характер. През есента сериите стават по-къси, а интервалите - по-дълги. Най-висока носливост се наблюдава при кокошки, при които овулацията протича равномерно, тъй като от нея зависят всички процеси по образуване на яйце. Важно е да се знае, че светлината стимулира овулацията, а тъмнината я задържа. Носливостта при кокошките зависи също от дневната температура, като високата температура или твърде ниската температура на околната среда намаляват скоростта на овулацията, а прохладната - я стимулира. Обикновено през зимата до пролетта (от 1 ноември до 1 март) кокошките престават да носят, защото влизат в  зимна пауза. Кокошките вероятно са най-популярните птици сред фермерите – едни ги гледат за месо, а други заради  яйцата. Именно последните веднага стават неспокойни, ако усетят, че птиците са започнали да снасят по-рядко, и започват се питат как да отстранят проблема, че и да не допускат да се повтори в бъдеще. За избягване на разреждането в снасянето на яйца стопаните могат да се придържат към следния режим на хранене. Първото се прави веднага след събуждането. За закуска както влажни смеси от варени картофи и смляно зърно, така и кухненски отпадъци със сол или счукано зърно със стрити на прах яйчни черупки. Вечерното хранене се извършва час преди птиците да се настанят за спане от цели зърна. Яйцата са с високо качество и много, ако храната им съдържа протеини, въглехидрати, мазнини, минерални соли и витамини. Препоръчва се също така тя да бъде приготвяна предварително с използване на методите на ферментация, стриване и покълване. За ферментацията в дажбите за вечерта се добавя разтворена мая, която трябва да престои 7 часа, а покълването се прилага спрямо зърната на пшеницата, овеса или ечемика. Едно от най- старите и изпитани храни, които дават силни, здрави жълтъци са тревите, наскубани от двора. Една от тях е щирът. Доскоро той се смяташе за досаден плевел, но храненето с него дава силни и здрави яйца. Също така копривата особено в ранна пролет дава много сила и енергия на птиците. От нея те черпят желязо и това се отразява на носливостта и цвета на жълтъка на яйцата. Копривата се дава и за силна имунна система на птиците. Породата „Араукана“ се слави с голяма издръжливост. Те са известни с това, че снасят синьозелени яйца, които са изключително здравословни. Една от отличителните характеристики за тези птици е, че се приспособяват по-лесно към промените в околната среда. Могат да оцелеят в условия, при които други породи ще се разболеят или загинат. Смята се, че името на кокошките идва от индианското племе Араукан. То отглеждало такива птици още преди откриването на Америка от европейците.   Едно от първите сведения за кокошки, снасящи сини яйца, е от 1526 година. Те били описани от испанския генерал и натуралист Кабот. За кокошки, които снасяли синьо-зелени яйца, споменават даже и холандските пирати, нападащи испанските кораби. През 1880 г. кокошките Араукана били разпространени в Аржентина, Бразилия, Парагвай и Уругвай. Аристократичните дами ги развъждали като екзотични домашни любимци. Необичайните яйца са от екзотичен вид мексикански кокошки Араукана, които са рядкост в България. Големи са колкото нормалните кокоши яйца и имат същата здравина на черупката и същите вкусови качества. Твърди се, че са изключително здравословни поради това, че имат ниско съдържание на холестерол.   Снасят малко по-рядко от другите кокошки – на два-три дена веднъж, около 100-150 яйца годишно. Цветът на черупката на яйцата не зависи от храната на птиците, а се дължи на пигмент в самия им организъм.  ", "date": "2019.07.29", "title": "Хранете птиците с щир и коприва"}
{"url": "https://www.monitor.bg:443/bg/a/view/otpada-ponjatieto-selski-rajon-171698", "text": "България води преговори в бъдещия програмен период да отпадне категорията „селски район“, ограничаващ селските общини, граничещи с големите градове, да кандидатстват за европейско подпомагане по линия на земеделските фондове. България би могла да компенсира и орязването на бюджета за селските райони в ОСП 2020-2027 г., като 11 от сегашните селски общини получат финансиране за инфраструктурните си проекти по линия на кохезионните фондове вместо земеделските, както беше досега. Тази договореност е постигната с Министерството на регионалното развитие и благоустройството, така че в следващия период парите за ПРСР на практика да останат същите. Това съобщи на среща с представителите на браншовите организации в земеделието министърът на земеделието Десислава Танева, съобщи сайтът Синор.   Министър Танева посочи посоките, по които ще се работи върху националния стратегически план, след като на ниво европейски институции бъде постигната договореност по многогодишната финансова рамка и еврозаконодателството. Очаква се до края на годината да има яснота поне по многогодишната финансова рамка. След като беше представен първият от трите SWOT анализа за състоянието на сектора и ефекта от досегашното подпомагане на българското земеделие за 10-те години от присъединяването на страната в Европейския съюз, представителите на сектора поискаха време за реакция, за да представят своите становища по така направения анализ.   Представителите на асоциацията на зърнопроизводителите, на съюза на кооперациите, асоциацията Биопродукти и асоциацията на етеричната и парфюмерийна продукция настояха за нова среща с експерти от Координационния съвет на министерството на земеделието по бъдещата ОСП, където да се дадат и практичните предложения по отделните елементи на стратегическия план. Предложението беше прието от земеделския министър. Срещата беше инициирана от министерството на земеделието по проект на Националната селска мрежа.  ", "date": "2019.07.29", "title": "Отпада понятието „селски район“"}
{"url": "https://www.monitor.bg:443/bg/a/view/praskovite-s-dobra-rekolta-171697", "text": "По-висок общ добив очакват през тази година производителите на праскови в сравнение с миналогодишния. Това каза в интервю за БТА председателят на Сдружение \"Българска праскова\" в Сливен Коста Петров. В Сливенско се отглеждат близо 70 на сто от прасковените насаждения в Югоизточна България или около 23 100 декара.  Петров припомни, че заради неблагоприятни метеорологични условия миналата година са били унищожени близо 80 процента от плодовете. През 2019 г. много са пострадали насажденията в ниските места по поречието на река Тунджа, където температурите през пролетта са паднали до минус 5 градуса и има напълно пропаднали площи. Качеството на плодовете е добро според Коста Петров, но там, където са пострадали от лошото време, ще се използват за сокове. Очакваните добиви са около 4500 тона за компотната праскова.     Традиционни за региона сортове са \"Редхейвън\", \"Глоухейвън\", \"Кардинал\". Сравнително нови са от серията \"Роял\" - \"Роял глори\", \"Роял маджестик\", \"Роял суит\", както и прасковите тип плоски или т.нар. понички. Около 300 до 500 декара годишно са новите насаждения на праскови, череши или сливи, като това включва и изкореняване на стари градини и обновяването им.     Според Петров и през тази година ще има натиск за реализиране на продукцията от страна на Гърция на българския пазар. Там обаче има пострадали насаждения от бури и градушки и вероятно качеството ще бъде по-ниско.  Прогнозните изкупни цени за компотните праскови, използвани за преработка за компоти и сладка, са около 54-55 ст. на килограм без ДДС, смята Коста Петров. Плодовете за пряка консумация се очаква да се изкупуват между 60 ст. и лев за килограм. ", "date": "2019.07.29", "title": "Прасковите с добра реколта"}
{"url": "https://www.monitor.bg:443/bg/a/view/polivajte-zelenchucite-rano-sutrin-171694", "text": "Сухото и горещо време налагат, особено в първата половина на месеца, по-чести поливки. Важно е да се поливат растенията предимно в ранните часове на деня, най-вече в първата половина на месеца. Добре е водата за поливка да не е с голяма температурна разлика с въздуха. Студената вода причинява окапване на образувалите се цветове и недоразвити завръзи. За постигане на оптимизирано въвеждане на правилен поливен режим са необходими следните мерки:   -Осигурява се на водата по-дълъг път, за да се позатопли. -Поливането да е по възможност в часовете на ранното утро, когато разликата между температурите на водата и въздуха е по малка. -Голямата температурна разлика често е причина за окапване на цветове и завръзи.   При сортовете пипер, отглеждан за ранно полско производство, темпът на растеж и развитие затихва в началото на август. Това се дължи на някои биологични особености. Необходимо е през този период да се подхранват растенията. В Южна България се практикува и дъждуване на посевите с цел увеличаване на въздушната влажност и оптимизиране на температурата, фактори, влияещи върху качеството на получената продукция. Сравнително сухото време спомага и за появата на върхово гниене и деформиране на едроплодния пипер.   За да се получи допълнителна продукция от ранните домати, трябва да се остави на всяко растение по 2-3 от най-ниско разположените разклонения и заедно с поливането да се подхранват 1-2 пъти. Така се стимулира нов растеж, осигуряващ залагане на нови репродуктивни органи и получаване на късно плододаване. При късните домати сега е времето да се формира второто стъбло, като се запази силен колтук под първото съцветие. Всички други се премахват, това е условие за по-бързо формиране и узряване на първите плодове. Не се увличайте с подхранване с амониева селитра, за да ускорите узряването. Така защото азотните торове удължават вегетацията и забавят узряването. През тази година доматите в много стопанства бяха нападнати от жилковата некроза - вирусно заболяване, което се разпространява основно с листните въшки. Затова успешното извеждане на борбата с тази болест е навременна атака срещу листните въшки. Необходимо е да продължи борбата и с някои неприятели, особено акарите, които бързо се размножават при сухото време и горещ климат. При домати, пипер и патладжан за късно полско производство е възможно нападение от картофената мана, срещу която се използват препарати с къс карантинен срок поради честото бране на продукция.   Късните краставици се нуждаят от поливки и окопаване след всяка поливка. Стъблата са във фаза на развитие, те се нуждаят от правилна насока на увиване около предвидената за целта опорна конструкция. Късните дребноплодни краставици сега се нуждаят от редовно поливане и окопаване след всяка поливка. Извършват се редовно и резитбените операции. Опасни и за късните краставици са обикновената (кубинската) мана, брашнестата мана, листните въшки, акарите и други вредители. През месеца ще започне и беритбата.       Време е за второто прореждане на късните моркови. Окончателните разстояния между растенията в реда според сорта са 2-4 сантиметра. За успешно отглеждане на праз е необходимо в периода 1-10 август да се води борба с миниращата муха с подходящи инсектициди. Късното зеле трябва да се окопае втори път още в началото на месеца. С това окопаване добре ще е да се подхрани с около 1,5-2 кг амониева селитра и 1-1,5 кг на 100 кв. метра суперфосфат. Към края на месеца следва да се подхрани и втори път със същите торове в границите на същите дози. Окопава се късното зеле за втори път. Добре е да бъде подхранена почвата с подходящи торове в правилна норма. В началото на месеца все още може да се извърши засяването на семена от китайско зеле.  ", "date": "2019.07.29", "title": "Поливайте зеленчуците рано сутрин  "}
{"url": "https://www.monitor.bg:443/bg/a/view/postavjat-opera-v-chinijata-na-buzludja-171769", "text": "Старозагорската оперна трупа възнамерява да постави атрактивно заглавие сред руините в затворената за посещения Чиния на старопланинския връх Бузлуджа. Идеята е на директора на държавния културен институт Огнян Драганов. Предстои да се уточни какво ще бъде заглавието и кои изпълнители ще бъдат поканени. „Това е един от начините да покажем на хората, че заключеният и саморазрушаващ се от три десетилетия паметник заяви областният управител Гергана Микова. Вчера в Чинията трябва да са влезли представители на Университета по архитектура, строителство и геодезия, хора от фондация „Бузлуджа“ и специалисти по охраната на труда, които ще преценят на място по какъв начин и за колко време ще могат да бъдат разчистени натрупаните в коридорите и в централната зала боклуци. \"Възнамеряваме да обезопасим поне част от вътрешното пространство, за да започнем да пускаме на първо време ВИП посетители, а след това да реализираме уточни Гергана Микова. Тя припомни, че неотдавна фондация „Бузлуджа“ защити проект пред фондация „Гети“ на стойност 185 000 долара, с които ще бъдат извършени предпроектни проучвания, технически обследвания и лабораторни анализи за състоянието на монумента. С част от тези пари ще се финансира и разчистването на отпадъците. Предоставената за Бузлуджа безвъзмездна финансова помощ е част от сумата, която от Getty са планирали за реализацията на програмата си Keeping it modern („Запазване на съвременността“), по която ще бъдат изготвени плановете за консервацията и бъдещето използване на общо десет знакови архитектурни обекта на територията на България, Аржентина, Литва, Мозамбик, Испания и Уганда. От 2014 година, когато е стартирана програмата, фондацията е подкрепила общо 64 проекта. През 2018 г. паметникът на връх Бузлуджа бе признат от европейската организация \"Европа Ностра\", с почетен председател Пласидо Доминго, за един от 7-те най-застрашени обекти на културното наследство в Европа. Десетки хиляди посетители пътуват до паметника всяка година, а ново проучване показва, че 94% от чуждите посетители биха искали да платят входна такса, ако паметникът бъде опазен.", "date": "2019.07.29", "title": "Поставят опера в Чинията на Бузлуджа"}
{"url": "https://www.monitor.bg:443/bg/a/view/datchani-iskat-da-zabranjavat-foa-gra-171691", "text": "Датската лява партия Социалистическа народна партия иска дебат дали да бъде забранено производството и продажбата на френския деликатес от гъши дроб фоа гра в Европейския съюз. Партията, част от алианса на управляващите социал-демократи иска забрана на фоа гра в ЕС и определи производството му като варварско. „Това е един от най-варварските начини, по който може да се произвежда храна. Тези птици са третирани много и не мисим, че това е окей“, каза говорителят на партията Карл Валентин. Датчаните всъщност вече морално са отхвърлили това в голяма степен. Консумацията в Дания пада бързо, а в страната производството на деликатеса е вече забранено, продължаа Валентин. Въпреки това вносът на фоа гра не е забранен, тъй като такава забрана противоречи на законодателството на ЕС за общия пазар. Производството на фоа гра е свързано с угояване на гъски и патици две седмици преди клането им. Това води до развитие на заболяването омазнен черен дроб, като органът се увеличава до 6 пъти над нормалния му размер. 90 процента от деликатеса сега се произвежда от гъски.", "date": "2019.07.29", "title": "Датчани искат да забраняват фоа гра"}
{"url": "https://www.monitor.bg:443/bg/a/view/silna-burja-navodni-kyrdjali-171767", "text": "Буря със скорост на вятъра над 80 километра в час се разрази над Кърджали в ранния следобед. За по-малко от 20 минути в района се изсипаха проливен дъжд и градушка с големината на грахово зърно, пише БНР.  Централни улици се наводниха и движението е било затруднено. Според потребители във Фейсбук най-силно е валяло в кв. \"Възрожденци\". Има паднали дървета, няма данни за пострадали хора. Днес е обявен жълт код за дъжд и гръмотевици в 11 области в страната.", "date": "2019.07.29", "title": "Силна буря наводни Кърджали "}
{"url": "https://www.monitor.bg:443/bg/a/view/oligarhijata-zove-za-bunt-sreshtu-dyrjavata-obzor-171768", "text": "Ежедневни протести - но през есента и искане за оставките на кабинет и Народно събрание. С тези лозунги излязоха на втори протест протежетата на олигархичните кръгове у нас, които се уплашиха от кандидатурата на Иван Гешев за главен прокурор. По време на протеста, организиран от свързаното с Христо Иванов НПО - \"Правосъдие за всеки\", стана ясно обаче, че проблемът не е в самия Гешев, а във факта, че задкулисните кръгове около Иван Костов и отрочетата му олигарси не са успели да се уредят със свой кандидат за поста на обвинител №1. виновен за това пък се оказа не друг, а вечния враг на задкулисието - депутатът от опозиционната ДПС и издател на \"Телеграф медиа\" Делян Пеевски. В опит да се оправдаят пред своите, говорителите на задкулисето се опитаха да му пришият несъществуващи връзки с Иван Гешев. Това е стара опорка на медиите на подсъдимите олигарси у нас, които от години разпръскват фалшивата теза, че едва ли не Пеевски държал в съдебната власт в ръцете си. До колко това е истина се видя от серия действия на съд и прокуратура в последните месеци, с които а след това два съдебни състава се изгавриха със свободата на словото и правото на свободно изразяване у нас като осъдиха първо \"Телеграф медиа\", а после и самия Пеевски, че казват истината. Върхът на подигравката с правото пък бе факта, че магистратите оставиха възможностна пострадалите да се жалят от несправедливите съдебни решения не пред кого да е, а пред съда на скандалната пионка на олигарсите в Темида - Лозан Панов. Точно заради това наглостта на олигархията и пионките й достигна нови висоти, след като от пряко свързаната с подсъдимите босове Иво Прокопиев и Цветан Василев организация „Правосъдие за всеки“ вкара в деловодството на Народното събрание „проектозакон“ за промени в Закона за съдебната власт. Ходът е пореден напън на Прокопиев, Василев, политическото им проявление – формацията „Да, България“, оглавявана от Христо Иванов и свързаните с тях НПО-та да минират процедурата за избор на нов главен прокурор. Макар нито в практиката, нито в нормативната уредба на страната да се дава законодателна инициатива на НПО-ата, от „Правосъдие за всеки“ настояват народните представители да разгледат предлаганите от тях изменения, с които се настоява право да номинират кандидати за обвинител №1 да получат неправителствените организации в обществена полза, както и професионалните организации на магистратите, а също цял списък други лица – сред тях Висшия адвокатски съвет, юридическите факултети към вузовете и научни организации. Докато какво точно разбират под последната категория остава загадка, то е пределно ясно кого визират от олигархичното НПО при първите две. В списъка със сигурност влизат самите те и която от седмици лансира, при това с подкрепата лично на Цветан Василев, кандидатурата на скандалния следовател с тройка по наказателно право Бойко Атанасов. А също грантаджийския Съюз на съдиите в България, утвърдил се като маша на подсъдимите босове в Темида. С т.нар. „изменения“ от „Правосъдие за всеки“ настояват също да се спре вече стартираната процедура за избор на нов главен прокурор. Идеята на олигархичните пионки пък бе разпратена в мейли до медиите малко преди в центъра на София да се проведе втори опит за протест срещу кандидатурата на Иван Гешев за главен прокурор. На сбирката се появиха обичайните „заподозрени“ - все лица със съмнителна репутация и здрави връзки със задкулисните кръгове у нас. Сред тях се забелязаха Димитър Стоянов от рекетьорския сайт с про-кремълски връзки „Бивол“, Георги Илиев от олигархината „Да, България“, Христо Николов, които ходи на всички протести и поканва за викове. Сред множеството бяха и Петко Ковачев и Тома Белев от псевдоеколозите, професионалния протестър Асен Генов, Петромир Кънчев от „Правосъдие за всеки“, както и с кучето си. Подкрепа към олигархията дадоха и Емил Георгиев от Демократична България, неуспелият кандидат за евродепутат Стефан Тафров, пиарът на осъдената за корупция кметица Десислава Иванчева – Петър Кърджилов. Протестът не мина и без задължителното присъствие на ексдепутатът Минчо Спасов, Иво Мирчев от „Да, България“, както и Росен Миленов, който бе един от организаторите на миналогодишните протести. На видно място стоеше и обвиняемият за нападение над журналисти Георги Георгиев от свързаното с Цветан Василев НПО „Боец“, както и Агент Академик от \"Фрогнюз\" Огнян Стефанов. Компания им правиха други скандални фигури като обвързания с банкера-беглец юрист Николай Хаджигенов и обслужващия задкулисието политически пиар Арман Бабикян и още-по скандалния политик Методи Андреев. На протеста първоначално липсваше присъствието на вярната пионка на олигархията Христо Иванов - Пинокио, но след това проваленият правосъден министър (баща на съдебната реформа, по която сега се избира нов главен прокурор) реши да се появи на митинга. Пред съда обаче По време на митинга стана ясно, че задкулисието има по-голяма цел от това да избегнат избора на Иван Гешевза главен прокурор – „боецът“ на Цветан Василев Георги Георгиев призова за да се внесе искане за оттегляне на кандидатурата на Гешев, издигане на скандалният задкулисен играч Бойко Атанасов за обвинител №1 и оставка на правителството на Бойко Борисов. Междувременно вечният протестъращ Николай Колев - Босия се бе приготвил за бой. Той се появи \"въоръжен\" с домат пред Съдебната палата. Междувременно в опит да спомогнат за \"кандидатурата\" на Атанасов привърженици на олигархичните НПО събираха подписи в негова подкрепа.", "date": "2019.07.29", "title": "Олигархията зове за бунт срещу държавата (ОБЗОР)"}
{"url": "https://www.monitor.bg:443/bg/a/view/agrometeorologichna-prognoza-za-perioda-29-07-04-08-2019-g-171688", "text": "През повечето дни от следващия седемдневен период вегетационнте процеси при земеделските култури ще протичат при температури близки до климатичните норми, а в края на периода и при по-ниски такива. Очакваните валежи в началото и в края на периода, предимно в Западна и Централна България и в част от източните райони, ще продължат да осигуряват необходимия почвен влагозапас за нормалното развитие на културите. При слънчогледа ще протича фаза наливане на семената, а в края на периода в южните райони на страната ще се осъществява и фаза узряване. При царевицата ще се наблюдават различни фенологични фази, в зависимост от ранозрелостта на хибридите – цъфтеж, изсвиляване и потъмняване на свилата, млечна зрялост и преход от млечна към восъчна зрялост. През периода растителнозащитните дейности при зеленчуковите култури трябва да се насочат за предпазване от мана, срещу листни въшки и цикади, пренасящи различни вирусни заболявания - столбур по пипера и краставична мозайка по зеленчуковите култури от сем. Картофови. В лозовите масиви ще се провеждат третиранията за предпазване от оидиум. В началото на август може да се засяват семена за разсад за производство на салата. Условия за извършване на агротехническите мероприятия (растителнозащитни пръскания, довършване жътвата на пшеницата) ще има в средата на периода, когато се прогнозира време без валежи. В началото на периода отново са възможни градушки и влошаване качествата на зреещата плодова и зеленчукова продукция.               Драгомир Атанасов", "date": "2019.07.29", "title": "Агрометеорологична прогноза за периода 29.07 – 04.08.2019 г."}
{"url": "https://www.monitor.bg:443/bg/a/view/agrometeorologi-ch-nite-uslovi-ja-prez-perioda-29-uli-4-avgust-2019-g-171687", "text": "Предходният седемдневен период се характеризираше с температури по-ниски и близки до нормата в централната част и над нормата в останалата част на страната. През периода валежи със стопанско значение бяха отчетени в Северна и Югоизточна България. Предходният седемдневен период се характеризираше с температури по-ниски и близки до нормата в централната част и над нормата в останалата част на страната. През периода валежи със стопанско значение бяха отчетени в Северна и Югоизточна България. Средните денонощни температури на въздуха през периода бяха между 22ºС в Казанлък и 26.9ºС в Сандански. Отклоненията на средните денонощни температури от нормата за периода бяха отрицателни и варирха от -0.9ºС в Кърджали до 2.6ºС в Лом. Средната стойност на отклонението на средно денонощната температура от нормата е положителна и е 0.5ºС, като най-ниски са стойностите на отклоненията в Централна България, а най-високи в Северозападна България и района на Добрич. В много райони бяха отчетени средни денонощни температури на въздуха по-високи от 25ºС. В станциите по поречието на Дунав, Елхово и Сандански бяха отчетени максимални температури на въздуха по-високи от 35оС. При тези температурни условия, растенията изпадат в състояние на топлинен стрес и темповете на развитие на земеделските култури се забавят. Акумулираните суми от активни температури са от 2060ºС в София и Софийското поле, до 2628ºС в Сандански. Освен в Сандански, високи температурни суми са акумулирани още в Северозападна България и по поречието на р. Дунав – Лом, Свищов, Оряхово, Русе и Силистра, Хасково и Пловдив, а най-ниски са стойностите на сумата от активните температури в Кюстендил, Казанлък, Добрич, Разград и Шумен. Тези суми са по-високи от нормата за периода с от 96ºС в Сандански, до 402ºС в Добрич. В началото на периода 29 юли – 4 август се прогнозира развитие на купесто-дъждовна облачност в западните райони на страната и на много места в западните и централни райони ще превали, а температурите слабо да се понижат. Ще има превалявания, придружени с гръмотевици и временно усилване на вятъра, възможни са и градушки, а на места в Западна и Централна Северна България явленията ще бъдат интензивни. В средата на периода вероятността от краткотрайни превалявания остава, но температурите постепенно ще се нормализират. Към края на периода се прогнозира ново понижение на температурите и вероятност от превалявания в източните райони на страната. Не се прогнозират температури, предизвикващи топлинен стрес, което определя температурните условия като благоприятни за растежа и развитието на земеделските култури и нормално протичане на физиологичните процеси. През периода при посевите със слънчоглед ще се наблюдава наливане на семената. При царевицата в полските райони на страната, в зависимост от хибридите ще се наблюдават различни фази – от цъфтеж и изсвиляване при късните хибриди до фаза млечна зрелост при ранните хибриди. През третото десетдневие на юли при полския фасул ще протича фаза узряване, при памука ще се наблюдава начало на фаза цъфтеж. При овощните видове ще продължи наедряването на плодовете и узряване при праскови, сливи, кайсии, круши и ябълки. През периода паднаха валежи, предимно в централните и на места в източните части на страната, като най-значителни количества бяха отчетени във В. Търново, 49 l/m², Ловеч, 36 l/m², Елхово, 21 l/m². Така сумата на измерените валежи до 26 юли варираше в широки граници, като най-големи валежни количества са измерени във В. Търново - 96 l/m² , Благоевград – 92 l/m², Сливен – 88 l/m² ,Кюстендил - 67 l/m², Пловдив - 65 l/m², Чирпан - 56 l/m². В тези райони валежните количества са най-големи и бяха с най-голяма интензивност, фиг. 3. В Западна и Югоизточна България падналите валежи бяха без стопанско значение. Най-малко валежи са паднали в районите на Враца, Лом, Оряхово, Добрич  и София – около 20 l/m², което е между 16 и 47% от климатичната норма. Поради неравномерното разпределение на валежите, състоянието на водните запаси в почвата се различават в различните райони на страната. Падналите валежи в Северна България прекъснаха поредицата от около 8-10 безвалежни дни, което осигури необходимия воден запас. Но в районите на Видин, Враца, Добрич, София, Кюстендил и Благоевград, валежи по-големи от 1 l/m² не са отчитани повече отчитани повече от 10 дни, което се счита за начало на засушаване. Прогнозата за топло, но променливо време в средата на периода няма да препятства работата на полето, прибирането на реколтата и извършването на сезонните агротехнически мероприятия – почвообработки и пръскания.                                                                                                              ", "date": "2019.07.29", "title": "АГРОМЕТЕОРОЛОГИЧНИТЕ УСЛОВИЯ ПРЕЗ ПЕРИОДА 29 ЮЛИ - 4 АВГУСТ  2019 г."}
{"url": "https://www.monitor.bg:443/bg/a/view/skandal-vyv-vss-za-sluchajnoto-razpredelenie-na-delata-171762", "text": "Със скандал за ефективността на системата за случайно разпределение на делата завърши последният пленум на ВСС преди съдебната ваканция. Той беше четвъртият, на който можеше да бъде издигната кандидатурата за главен прокурор. Министърът на правосъдието Данаил Кирилов председателстваше заседанието.  Той заяви, че няма да издигне кандидатура и се обоснова. Кирилов внесе като допълнителна точка в дневния ред свое предложение, което всъщност предизвика скандала. Той поиска съгласието на кадровиците на Темида да се възложи на Комисията по професионална квалификация и информационна технология да направи доклад за всички факти и обстоятелства по сключване на договора за системата за случайно разпределение на делата. \"Още повече, че е имало неуспешен опит за външен одит\", каза Кирилов. Председателят на въпросната комисия потвърди пред ВСС това. Обяснението бе, че не да се явили кандидати, които да го направят. Още докато Кирилов обясняваше искането си, председателят на ВКС Лозан Панов го прекъсна да го направел писмено. Кирилов отбеляза, че са му взели думата, след което продължи да обяснява защо иска това. Освен доклад как се е стигнало до сключването на този договор, колко е струвал, как се експлоатира системата и как се контролира, той поиска външен одит. Поддръжничката на Панов Олга Керелска зави, че правосъдният министър няма законово право да предлага на ВСС решение за такова искане. \"Искам да вдигна този проблем на вашето внимание\", отвърна Кирилов. \"Тази система е компрометирана. Публична тайна е, че случайното разпределение не е случайно. Аз бих предложил това решение. Ще го направя и писмено\", заяви Драгомир Кояджиков. \"Да не бързаме с изводите, одитът трябваше да отговори дали системата е компрометирана\", скочи Атанаска Дишева. \"Тази система не се ползва с доверие. Мълчах до сега, защото искам да говори вашият доклад\", каза Кирилов. Панов заяви, че е работил с 3-ма правосъдни министри и обясни, че гласувал против включването на точката в дневния ред, защото не била писмена. Главният прокурор Сотир Цацаров не издържа и заяви, че слуша простотии колко министри са минали, гледайки към Панов. След това Цацаров напусна ВСС. Минути след него заседанието напуснаха и Кирилов и Панов. Пред журналисти Кирилов заяви: \"Смятам, че ВСС трябва да знае точно какво се случва в тази система и да вземе решения\". \"Няма да споделя моето вътрешно убеждение за тази система, за да се пази авторитета на съдебната власт\", каза още Кирилов.", "date": "2019.07.29", "title": "Скандал във ВСС за случайното разпределение на делата "}
{"url": "https://www.monitor.bg:443/bg/a/view/jivijat-plet-se-podrjazva-prez-avgust-171690", "text": "Независимо дали става въпрос за листопадни широколистни или вечнозелени широколистни и иглолистни: всеки жив плет изисква грижи. При това има няколко неща за спазване. Според възрастта, състоянието и вида на живия плет става дума за различни техники. През първите години на живия плет са важни преди всичко мерките за подрязване, за да се стимулира растежът и сгъстяването. Също и по-старите живи плетове могат отново да се подмладят чрез подходящо подрязване. За подрязването са оптимални сухи дни и без минусови температури с облачно небе. С поддържащо подрязване придавате на вашия жив плет не само форма – грижите се и за това той да расте дълго време по-гъст. При поддържащото подрязване 10-15 см от новопорасналите издънки се отразяват по права линия. С тази мярка определяте дългосрочно желаната височина и интензивност на растежа.     Вечнозелените живи плетове изискват обикновено 1 поддържащо подрязване на година. Листопадните живи плетове изискват в повечето случаи 2 поддържащи подрязвания на година, а бързорастящите - дори 3. Оптималният момент е, когато новопорасналите издънки са узрели. За да не бъдат смущавани мътещите птици, трябва да изчакате с поддържащото подрязване до август. За второ поддържащо подрязване е подходяща есента. Тъй като при поддържащото подрязване обикновено става дума за рязане на млади и тънки клони, обикновено може да се избере ножица за жив плет с малка стъпка на ножа.     Резитбата може да бъде лека или интензивна. Това зависи от състоянието на живия плет. При по-слаба резитба (също: рязане с цел подмладяване) скъсявате плодоносните издънки с 2/3. При това конкурентните издънки се отстраняват. Това стимулира нов силен растеж на листа и клонки. При храсталаци на жив плет, които произлизат от дървета (напр. клен, габър и червенолист бук), една по-интензивна резитба от най-малко 3/4 от връхчетата на издънките през първата година стимулира силно разклоняващ се растеж. Резитбата трябва да извършвате най-много веднъж на година през зимата. Колкото по-ниско орязвате, толкова по-дебели са съответните клони. При избора на вашата ножица за жив плет обърнете внимание подлежащите на подрязване клони да не са по-дебели от стъпката на ножа на ножицата за жив плет. Ако с напредване на времето живите плетове излизат от формата си или се появяват празни места, една основна резитба с цел подмладяване може да помогне. С така нареченото окастряне до дънер орязвате храсталака до най-дебелия дънер (прибл. 50 см височина). След това той израства с по-голяма гъстота. Резитбата трябва да извършвате според вида на живия плет зимно време – обаче не под -5°С. Тъй като при този вид подрязване трябва да режете дебели клони, се препоръчва ножица за жив плет с голяма стъпка на ножа и мощен мотор. Тези видове жив плет през есента губят своите листа и се раззеленяват през пролетта. При листопадните живи плетове обикновено са необходими най-малко 2 поддържащи подрязвания на година, а при по-млади живи плетове и повече. Според това дали живият плет трябва да расте още или не, при подрязването се изрязва по-малка или по-голям част от новопрорасналото. Живи плетове, при които с годините се получават празни места, могат отново да се подмладят с едно основно подрязване. Следете за това да не подрязвате при температури под -5°С – растенията могат да получат увреждания.   Тези видове жив плет радват своите собственици и през зимата със зелени листа или иглички. Те трябва да се подрязват само веднъж на година, за да се раззеленяват достатъчно. Едно леко конусно оформящо рязане – долу малко по-широко отколкото горе – отговаря на тяхната естествена форма и се грижи растението да получава в долната си част достатъчно светлина. По-стари живи плетове, които получават оголени места без листа, могат да се подмладят с основно подрязване.    ", "date": "2019.07.29", "title": "Живият плет се подрязва през август"}
{"url": "https://www.monitor.bg:443/bg/a/view/pet-lesni-nachina-da-pestite-ot-gorivo-171759", "text": "Ако не карате някой от японските съвременни модели автомобили, които са световно признати за най-икономичните превозни средства на четири колела, със сигурност трябва да се замислите за перото гориво в семейния ви бюджет. Има начин по пътя за плажа да намалите сумата за гориво, за да я „обмените“ в джин с тоник или мастика на някой шезлонг. На първо място шофирайте технически изряден автомобил, следете нивото на гумите си (\"мeĸитe гyми\" ce въpтят пo-тpyднo) и изпpaзнeтe бaгaжниĸa oт излишнитe тoвapи (всеки килограм вдига разхода). След тези по-скоро практични съвети, ето и по-финансовата част. Разбира се, че трябва да спазвате предписаното в книжката на автомобила ви, но ако не карате луксозен автомобил, вероятно ще си хвърлите парите на вятъра, а в случая през ауспуха. Няма как 16-годишният „Голф“ да се движи като \"Ликан хайпърспорт\" от „Бързи и яростни“. Спомняте си, червеният Lykan в ролята на звяр в клетка, който Дом Торето иска да пусне на свобода. Не, вашият автомобил със сигурност не развива скорост до 385 км/час, не струва 3,5 млн. долара, така че не изисква пpeмийнo гopиво. Bce oщe нямa eдиннo мнeниe cpeд eĸcпepтитe дaли то вoди нaиcтинa дo cпecтявaнe нa гopивo и cъoтвeтнo paзxoди нa пoтpeбитeлитe, ĸaĸтo и вoдят ли дo пo-дoбpa paбoтa нa двигaтeля. Зареждате в най-близката бензиностанция, защото обичате кафето там. Всъщност основната причина е да заредите качествено гориво на добра цена, всичко останало е допълнение. Haпpaвeтe cи тpyдa дa paзyчитe дaли вaшaтa бeнзинocтaнция cъщo има пoлитиĸa за лоялни клиенти, oт ĸoятo дa ce възпoлзвaтe. В някой вериги освен дни с по-ниски цени, като събота и неделя, има и добри отстъпки за редовни клиенти. Голям търговец освен намаление на цената предлага карти и с натрупване на точки, които да обмените в левове, за да пазарувате още гориво. Друг пък предлага с точките да си купите някоя полезна вещ. Заради желание да не харчите много пари наведнъж рядко сипвате пълен резервоар. Или се вълнувате дали е добре автомобила винаги да се държи с пълен с гориво. Ако следите пазара (има сайт, който показва цените в цялата страна), ще можете лесно да прецените дали не си заслужава при спад в цената да не заредите до горе. Това може да ви спести не стотинки, а левове. Дали се губи октоновото число на бензина с времето е спорен въпрос, но това е по-скоро проблем, ако не ползвате колата си по-дълъг период време от няколко дни. Говорим за два-три месеца без движение, даже и половин година. Въпреки че в България кредитните карти нямат популярност като в САЩ, то все пак са разпространени и ползването им крие рискове. Aĸo харченето с тях нe ви нocи oтcтъпĸa в дaдeнa бeнзинocтaнция, или тpyпaнe нa бoнyc-тoчĸи, тo пo-дoбpe плaщaйтe ĸeш. Πpичинaтa - aĸo ocтaнe тoзи бaлaнc нeпoĸpит в paмĸитe нa гpaтиcния пepиoд нa ĸpeдитнaтa ĸapтaтa, тo гopивoтo ви щe зaпoчнe дa ce ocĸъпявa и вмecтo пo-eвтинo в ĸpaйнa cмeтĸa, щe ви излeзe пo-cĸъпo заради гoлeмитe лиxви пo тoзи тип ĸpeдитни инcтpyмeнти. Bcичĸи ca нaяcнo, чe зaдpъcтвaниятa пoвишaвaт paзxoдa нa гopивo. Toвa ĸoeтo мoжeтe дa пpaвитe e дa ги избягвaтe, ĸaтo peгyлиpaтe чaca cи нa тpъгвaнe, или мapшpyтa, ĸoйтo щe избepeтe. Тук вече говорим за управление на времето ви, което винаги е скъпо. Но ако пътувате в пиковите часове сутрин и вечер, освен че губите ценни минути и нерви в задръстванията, се повишава сериозно и разходът за гориво. Ако излезете с половин час по-рано за работа например, с цел да избегнете най-натоварения трафик, освен всичко друго, можете да се тонизирате с едно кафе преди да започне натоварения ви работен ден. Същото важи и за вечерния трафик. Можете да тръгнете с половин час по-късно за вкъщи и да се окаже, че ще пристигнете по същото време, защото сте избегнали натоварения трафик.", "date": "2019.07.29", "title": "Пет лесни начина да пестите от гориво"}
{"url": "https://www.monitor.bg:443/bg/a/view/kanada-pravi-vodka-ot-mljako-171689", "text": "Както другите селскостопански продукти атакуват пазара на мляко, така и млекопроизводителите отговарят на удара и започват да произвеждат водка, съобщи Govedovad.com. След като в Англия преди няколко години се появи уиски от мляко, сега това се случи и в Канада. Само че водка. Никой не си дава или подарява пазарите. Битката, макар и без шрапнели и кръв,  е също много жестока. Всъщност тя сега и започва. В нея вече се включват защитниците на природата, защитниците на животните, веганите. Бъдете сигурни ще има и още. На пазара се появи нов вид водка, която съдържа компонент, който го отличава от всички останали! Водката е от мляко! Vodkow е създаден от братовчедите Омид и Нийл, те са собственици на млечната дестилационна в Алмонте,  Онтарио, Канада. Омид е  инженер-химик и след като разговаря с Нийл, който е млекопроизводител, научил, че ежедневно обезмасленото мляко и белтъчините отиват в канализацията заедно със съдържащата се в тях захар.  Разговорът бързо променя посоката и се стига до въпроса: “Можем ли да направим алкохол от млякото в този случай?” Алкохолите са направени чрез захарна ферментация и както се оказва, може да се произведе и направи от мляко!  “По този начин създаваме нови възможности за млекопроизводителите, като същевременно намаляваме количеството на отпадъците. Използваме захар, рядко използвана за производството на алкохол – млечна захар – лактоза“, обясняват братовчедите.  Получената водка е безглутенов алкохол, което е неговото голямо предимство!    ", "date": "2019.07.29", "title": "Канада прави водка от мляко"}
{"url": "https://www.monitor.bg:443/bg/a/view/myj-uhapa-zmija-171760", "text": "Индиец, ухапан от змия, си е отмъстил подобаващо, като на свой ред е впил зъби във влечугото, предаде Ройтерс, цитирана от БТА. Мъжът, идентифициран като Радж Кумар, е отмарял с питие у дома в неделната вечер, когато змията се приплъзнала в дома му в северния щат Утар Прадеш, и го ухапала, разказва баща му Бабу Рам.  \"Синът ми го ухапа змия. На свой ред той нахапа влечугото и го изплю на части\", споделя бащата.  Близките на Радж Кумар са го закарали в болница. Според местни медии, които съобщават, че мъжът е бил пиян по време на \"схватката\" си със змията, състоянието му е сериозно. Според експерти влечугото не е отровно.  \"Тази случка определено е странна. Тук обикновено идват хора, ухапани от змия. Досега обаче не се е случвало някой да ухапе змия и да я донесе със себе си в торба\", казва лекуващият лекар на Радж Кумар.  Местните медии съобщават също, че след инцидента семейството на потърпевшия е кремирало влечугото.", "date": "2019.07.29", "title": "Мъж ухапа змия"}
{"url": "https://www.monitor.bg:443/bg/a/view/prouchvane-pokaza-jenite-ne-si-dospivat-171766", "text": "Сънят е много важен за здравето, но повечето жени не си доспиват всяка нощ, писа в. \"Мирър\". Анкета на компанията за спално обзавеждане \"Бенсънс фор бедс\" показа, че често причина за това са мъжете, които похъркват. Намесват се и други фактори, като буденето заради децата или месечните неразположения. Така недоспиването стига до 3 часа на нощ, или 1095 часа годишно, предаде БТА. Една трета от анкетираните жени са казали, че се будят всяка нощ. Две трети признават, че редовно не си доспиват. За сравнение само двама на 10 мъже се оплакват, че нещо ги буди през нощта. Недостатъчният сън изтощава жените, те се чувстват неуверени, по-лошо се справят със задачите си. При липса на сън редовно пренебрегват здравословното хранене, което води до затлъстяване, сърдечни болести, диабет. Една трета заради изтощението се депресират, а 73% казват, че мисленето им се затормозява. Анкетата е направена сред 2000 двойки.", "date": "2019.07.29", "title": "Проучване показа: Жените не си доспиват"}
{"url": "https://www.monitor.bg:443/bg/a/view/pogrebaha-30-godshnija-petyr-jordanov-pokosen-ot-elektricheski-tok-171764", "text": "Стотици близки и приятели на 30-годишния Петър Йорданов се стекоха в близкото до Благоевград село Изгрев, за да го изпратят в последния му път. Младият мъж беше покосен завчера от ток, докато се опитал да подмени изгоряла лампа, тип „пура“. 30-годишният Петър е електротехник по професия. Трагедията се разиграла в съботе вечерта около 20:30 часа пред магазина-хоремаг на село Мурсалево. Той и приятелката му, която също е от  Благоевград, отишли  на гости на наемателите на магазина Петър и Катя Панайотови от  Мурсалево. Те седнали с приятелите си на една от двете маси пред хоремага. По някое време изгоряла лампата, тип „пура“, и Петър, се покачил на стол, за да я смени. При допира на ръцете му с осветителното тяло обаче той бил ударен от  силен токов удар и започнал да се тресе, а след секунди се свлякъл безжизнен от стола. Приятелката му и наемателите на магазина веднага позвънили на тел. 112 за помощ. Линейката на Спешен център – Рила веднага тръгнала по спешност за Мурсалево. Дежурният лекар само установил смъртта на Петър Йорданов. На място са пристигнали криминалисти от РУП – Рила. До 22 ч. в събота са водени следствени действия от разследващия полицай Данаил Каменов. За случая е уведомен и окръжният прокурор в Окръжна прокуратура – Кюстендил Костадин Босачки. Според първоначалните предположения причината за инцидента може да е свързана с оголен  проводник, който е опирал в металната част на пурата. Това ще стане ясно след извършване на техническа експертиза.", "date": "2019.07.29", "title": "Погребаха 30-годшния Петър, покосен от ток"}
{"url": "https://www.monitor.bg:443/bg/a/view/mastiloto-na-sepijata-bori-raka-171765", "text": "Учени от университета в Ухан в китайската провинция Хубей установиха, че мастилото на сепията съдържа наночастици, които потискат растежа на ракови образувания у мишки, съобщи изданието Физ.орг, цитирано от БТА. Наночастиците са със сферична форма и с диаметър 10 нанометра. Те могат да превърнат имунни клетки, известни като макрофаги М2, чиито противотуморни функции са потиснати, в макрофаги М1, които възпрепятстват развитието на рака. Макрофагите М1 унищожават туморните клетки посредством фагоцитоза и активиране на Т-лимфоцитите. Напоследък много учени са се заели с разработване и синтез на малки молекули и антитела, които превръщат макрофаги М2, допринасящи за растежа на тумори, в макрофаги М1. Същевременно специалисти разработват наночастици с функции на фототермични агенти, които под въздействието на светлината се нагряват и локално унищожават ракови образувания. Сред недостатъците на тези синтетични наночастици е, че са скъпи, а и производството им е трудно.  В рамките на експериментите било констатирано, че при облъчване с инфрачервена светлина наночастиците стават още по-ефикасни и унищожават над 90 на сто от раковите клетки в клетъчни култури, а у живите мишки почти напълно потискат растежа на злокачествени образувания и появата на метастази.", "date": "2019.07.29", "title": "Мастилото на сепията бори рака"}
{"url": "https://www.monitor.bg:443/bg/a/view/podgotviha-za-evtanazirane-3000-svine-ot-fermata-v-goljamo-vranovo-171710", "text": "Към 3000 свине в свинекомплекса в русенското село Голямо Враново, в който се намериха положителни проби за африканска чума, бяха подготвени днес за умъртвяване, съобщиха за „Монитор“ от животновъдния обект. Тези животни са в сектора за угояване и са били контактни с прасетата с потвърдена зараза. Официалните ветеринарни власти твърдят, че унищожаването ще се забави заради липсата на достатъчно техника, но всъщност ръководството на свинекомплекса иска вземането на още проби, тъй като нямат болни прасета, а и се опитват да запазят животните от другите производствени сектори. Засега няма яснота как ще се развие този казус. Иначе избиването на прасетата в двугите два засегнати от болестта свинекомплекса в Русенско – тези в селата Бръшлен и Николово, върви със стахановски срокове. Според заместник-областния управител Свилен Иванов, който следи процеса, до два дни трябва да приключи умъртвяването в Николово, където животните бяха общо 17 000. В Бръшлен са унищожени повече от половината от общо 40-те хиляди свине, колкото беше цялото стадо. Девет площадки за загробване бяха определени днес при спешна среща в община Сливо поле, където се намират свинекомплексите в Бръшлен, Голямо Враново и Юделник, незасегнат до момента от болестта, съобщи пред „Монитор“ областният управител на Русе Галин Григоров. Всички терени са получили одобрението от Басейнова дирекция, РЗИ и РИОСВ. Сред тях са и местата, в които евентуално ще се загробват животни и от Юделник в случай че и там се открие положителна проба. С тяхното местонахождение ще бъде запознато местното население и ако то изрази несъгласие, трябва да го направи сега.", "date": "2019.07.29", "title": "Подготвиха за евтаназиране 3000 свине от фермата в Голямо Враново"}
{"url": "https://www.monitor.bg:443/bg/a/view/iran-razreshi-kopaeneto-na-kriptovaluti-171750", "text": "Властите в Иран разрешиха „копаенето“ на виртуални валути, сочи съобщение на сайта на президента на страната. В съответствие с решението, дейностите свързани с криптовалутите няма да се подкрепят от правителството или да получават гаранции от властите и банковата система на страната. Техеран няма да позволява виртуалните пари да се използват за вътрешни транзакции. Те обаче ще се облагат с данъци, както всички други сфери на икономиката.", "date": "2019.07.29", "title": "Иран разреши „копаенето“ на криптовалути"}
{"url": "https://www.monitor.bg:443/bg/a/view/propuskite-v-sistemata-na-nap-otstraneni-sravnjavat-70-mln-zapisa-171746", "text": "Пропуските в защитата на НАП са отстранени. Това заяви в сутрешния блок на БНТ говорителят на агенцията Росен Бъчваров. Той посочи, че от съображения за сигурност обаче продължава да е ограничен достъпът до 4 електронни услуги. Сред тях е списъкът на длъжниците с над 5000 лева, както и този на хората, които не са открити на адресите си, за да им бъдат връчени изпълнителните листове. Остава неактивна и услугата за възстановяване на ДДС на данъчно задължени лица от ЕС, както и за регистриране на сим карти от производителите на фискални устройства чрез интернет. Бъчваров поясни също, че в момента се сравняват 70 милиона записи в НАП с изтеклата информация, за да се провери дали има манипулация или подмяна на данъчни и осигурителни данни вследствие на хакерската атака. По думите му заплаха за имуществото и банковите сметки на гражданите нямало, не се налагала и смяна на личните карти, но се препоръчва да се сменят паролите на електронните пощи и персоналния идентификационен код към НАП. Междувременно пред bTV пък шефката на приходната агенция Галя Димитрова обясни защо не е прекъснала отпуска си заради кибератаката с думите, че е било „тежко, но много добре обмислено решение“. „Причината за това решение е много важна и изключително отговорна и лична. Бях със своя екип във всеки един момент, макар и дистанционно. Заедно обсъждахме всички проблеми и взимахме решенията\", посочи тя. Към момента под отговорност за хакерската атака срещу НАП са подведени три лица – 20-годишният Кристиян Бойков, търговският директор на фирмата, негов работодател „ТАД груп“ Георги Янков и собственикът на дружеството Иван Тодоров. Към последния обвинението бе повдигнато задочно, защото веднага след обиските в офисите на фирмата замина в чужбина. Миналата седмица, в интервю за Нова TV, Тодоров заяви, че щял да се върне в страната тази седмица и веднага да се предаде. Очакваше се той да кацне с полет късно вечерта. На въпрос към зам.-главния прокурор Иван Гешев дали Тодоров ще бъде арестуван, той не коментира, но по неофициална информация полиция трябваше да чака шефа на Бойков на летището при кацането му.", "date": "2019.07.29", "title": "Пропуските в системата на НАП  отстранени, сравняват 70 млн. записа"}
{"url": "https://www.monitor.bg:443/bg/a/view/energijnata-borsa-zatvori-pri-109-91-lv-za-megavatchas-171753", "text": "При средна цена 109.91 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /30 юли/. Средната цена на пиковата енергия /9.00-20.00 ч./ e 115.60 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 104.22 лв. за мегаватчас. Най-ниската цена в рамките на днешната сесия, при утрешен ден на доставка, е 82.30 лв. за мегаватчас, достигната за 4.00 - 5.00 ч., а най-високата е 136.05 лв. за мегаватчас - за 13.00 - 15.00 часа. Данните от БНЕБ показват, че са продадени общо 21 286.00 мегаватчаса електроенергия. Енергийната борса вчера затвори при средна цена 118.16 лв. за мегаватчас. В сегмента \"пазар в рамките на деня\" за днес, 29 юли, БНЕБ отчита до момента общ търгуван обем от 220.40 MWh. Среднопретеглената дневна цена е 141.27 лева за мегаватчас.", "date": "2019.07.29", "title": "Енергийната борса затвори при 109.91 лв. за мегаватчас"}
{"url": "https://www.monitor.bg:443/bg/a/view/bivsh-zatvornik-osydi-dyrjavata-ne-mu-davali-zakuska-171743", "text": "Второ дело срещу държавата, в лицето на Главна дирекция „Изпълнение на наказанията” към МП, спечели бивш затворник, чийто иск е за обезщетение в размер на 60 000 лв. Той е завел делото с аргумента, че е претърпял \"нечовешко отношение\" на администрацията в затворническото общежитие в Самораново към затвора в Бобов дол, което е застрашило здравето и сигурността му и е довело до \"притеснение, унижение и депресия\". Конкретната причина е, че не получавал закуска и вечеря, докато работел като пазач през март 2017 година. В становище на дирекцията пък се твърди, че той е отказвал да се храни по собствено желание, тъй като искал да отслабне. В хода на разследването било установено, че на 10 март за обекта са били отпуснати 15 яйца и 1 кг кренвирши, които според съдията от Административния съд в Кюстендил са крайно недостатъчни за задоволяване на обичайните хранителни потребности на всеки човек в рамките на един месец. Спечелилият делото мъж е изтърпявал наказание „лишаване от свобода” от 2012 година, като за добро поведение е преместен в затворническото общежитие, а след това през същата година е освободен предсрочно. Решението може да се обжалва пред Върховния административен съд.", "date": "2019.07.29", "title": "Бивш затворник осъди държавата, не му давали закуска"}
{"url": "https://www.monitor.bg:443/bg/a/view/v-biznesa-na-uslugite-optimisti-prez-uli-171751", "text": "През юли 2019 г. общият показател на бизнес климата остава приблизително на равнището си от предходния месец, съобщи Националният статистически институт (НСИ). Понижение на стопанската конюнктура се наблюдава в промишлеността и строителството, докато в търговията на дребно нивото от юни се запазва. Единствено в сектора на услугите показателят се повишава. Съставният показател \"бизнес климат в промишлеността\" спада с 1.7 пункта в резултат на леко влошените оценки и очаквания на промишлените предприемачи за бизнес състоянието на предприятията. Анкетата отчита и по-неблагоприятни прогнози за износа и производствената активност през следващите три месеца. Показателят \"бизнес климат в строителството\" се понижава с 0.8 пункта, което се дължи на изместване на оценките на строителните предприемачи за настоящото бизнес състояние на предприятията от \"добро\" към \"задоволително\". По отношение на строителната активност през последните три месеца анкетата регистрира известно намаление в сравнение с юни, като прогнозите за следващите три месеца остават резервирани. Съставният показател \"бизнес климат в търговията на дребно\" запазва нивото си от предходния месец. Очакванията на търговците на дребно за развитието на бизнеса в сектора през следващите шест месеца са положителни. Показателят \"бизнес климат в сектора на услугите\" нараства с 1.7 пункта главно поради оптимистичните оценки на мениджърите за настоящото бизнес състояние на предприятията. По отношение на търсенето на услуги настоящата тенденция се оценява като подобрена, но очакванията им за следващите три месеца са по-неблагоприятни.", "date": "2019.07.29", "title": "В бизнеса на услугите оптимисти през юли"}
{"url": "https://www.monitor.bg:443/bg/a/view/advokat-na-djavola-li-e-mihail-ekimdjiev-171758", "text": "Адвокат Михаил Екимджиев, който е известен с топлите си чувства към олигарха Иво Прокопиев, пак се развихри. Този път темата, която е спусната от задкулисните му началници, е кандидатурата на Иван Гешев за главен прокурор. А мястото е добре познато – уютното студио на „журналиста“ от bTV Светослав Иванов. Всеотдайният тимуровец с влажен поглед дава трибуна на банкера-беглец Цветан Василев, разградския му ортак Иво Прокопиев, титана на юридическата мисъл Христо Иванов и цяла плеяда „умни и красиви“ грантови протестъри. Това е отлична хранителна среда за фалшиви новини и те избуяха като отровни гъби след пороен летен дъжд. При любезния си домакин адвокат Екимджиев повтори дежурните опорки на кръга „Капитал“, Цветан Василев и проваления политик Христо Иванов- Бойкикев за кандидатурата на Иван Гешев. Един от най-разпознаваемите магистрати у нас имал „диктаторски нагони“, твърди Екимджиев. И като старозаветен пророк пророкува как като несистемен играч Гешев „нямало да спазва законите и Конституцията“. Екимджиев дори се опитва да държи тон за стилистиката на Гешев, който боравел с думите като „с каменоделски чук“. Слава Богу, работата на един главен прокурор (и на който и да е магистрат) не е да се харесва на Екимджиевци, Прокопиевци и Цветанвасилевци. А в острата мъжка дума на място също няма нищо лошо, не всички са родени да въртят, мънкат и сучат като най-неуспешният правосъден министър в историята – Христо Иванов. Пропагандата колко лош е Иван Гешев и „масовите протести“ срещу него от по 20-30 познати лица, които изградиха кариера точно от такъв тип „протести“, са обичайна гледка в последните дни. Като отличник на тихия фронт, адвокат Екимджиев не забрави и класическата манипулация на олигархията – ни в клин, ни в ръкав да изтърси името на депутата и издател на „Телеграф медиа“ Делян Пеевски. Според Екимджиев „тримата големи“ в България всъщност били Борисов, Цацаров и Пеевски. Лъжлива мистификация, целяща да внуши, че Пеевски е силният човек в правителството и в правосъдната система. ДПС е в опозиция и не пести критиката си към управляващите, когато фактите го налагат – това е очевиден факт. А съдебните атаки срещу „Телеграф медиа“ разбиват на пух и прах брътвежите, че Делян Пеевски е сив кардинал в Темида. Тъй че, адвокат Екимджиев, на кого адвокатствате, на истината, или на дявола?", "date": "2019.07.29", "title": "Адвокат на дявола ли е Михаил Екимджиев?"}
{"url": "https://www.monitor.bg:443/bg/a/view/oligarhijata-poiska-i-ot-ns-da-si-izdigne-obvinitel-1-snimki-171757", "text": "Наглостта на олигархията и пионките й достигна нови висоти, след като от пряко свързаната с подсъдимите босове Иво Прокопиев и Цветан Василев организация „Правосъдие за всеки“ вкара в деловодството на Народното събрание „проектозакон“ за промени в Закона за съдебната власт. Ходът е пореден напън на Прокопиев, Василев, политическото им проявление – формацията „Да, България“, оглавявана от Христо Иванов и свързаните с тях НПО-та да минират процедурата за избор на нов главен прокурор. Макар нито в практиката, нито в нормативната уредба на страната да се дава законодателна инициатива на НПО-ата, от „Правосъдие за всеки“ настояват народните представители да разгледат предлаганите от тях изменения, с които се настоява да получат неправителствените организации в обществена полза, както и професионалните организации на магистратите, а също цял списък други лица – сред тях Висшия адвокатски съвет, юридическите факултети към вузовете и научни организации. Докато какво точно разбират под последната категория остава загадка, то е пределно ясно кого визират от олигархичното НПО при първите две. В списъка със сигурност влизат самите те и друга свързана с олигархията организация - „БОЕЦ“, която от седмици лансира, при това с подкрепата лично на Цветан Василев, кандидатурата на скандалния следовател с тройка по наказателно право Бойко Атанасов. А също грантаджийския Съюз на съдиите в България, утвърдил се като маша на подсъдимите босове в Темида. С т.нар. „изменения“ от „Правосъдие за всеки“ настояват също да се спре вече стартираната процедура за избор на нов главен прокурор. Идеята на олигархичните пионки пък бе разпратена в мейли до медиите малко преди в центъра на София да се проведе втори опит за протест срещу кандидатурата на Иван Гешев за главен прокурор. На сбирката се появиха обичайните „заподозрени“ - кръгове у нас. Сред тях се забелязаха Димитър Стоянов от рекетьорския сайт с про-кремълски връзки „Бивол“, Георги Илиев от олигархината „Да, България“, Христо Николов, които ходи на всички протести и поканва за викове. Сред множеството бяха и Петко Ковачев и Тома Белев от псевдоеколозите, професионалния протестър Асен Генов, Петромир Кънчев от „Правосъдие за всеки“, както и любимия агент от ДС на Цветан Василев - Илиян Василев с кучето си. Подкрепа към олигархията дадоха и Емил Георгиев от Демократична България, неуспелият кандидат за евродепутат Стефан Тафров, пиарът на осъдената за корупция кметица Десислава Иванчева – Петър Кърджилов. Протестът не мина и без задължителното присъствие на ексдепутатът Минчо Спасов, Иво Мирчев от „Да, България“, както и Росен Миленов, който бе един от организаторите на миналогодишните протести. На видно място стоеше и обвиняемият за нападение над журналисти Георги Георгиев от свързаното с Цветан Василев НПО „Боец“. Компания му правиха други скандални фигури като обвързания с банкера-беглец юрист Николай Хаджигенов и обслужващия задкулисието политически пиар Арман Бабикян и още-по скандалния политик Методи Андреев. На протеста липсваше присъствието на вярната пионка на олигархията Христо Иванов - Пинокио. Пред съда обаче се яви вярната му сянка Антоанета Цонева. По време на митинга стана ясно, че задкулисието има по-голяма цел от това да избегнат избора на Иван Гешевза главен прокурор – „боецът“ на Цветан Василев Георги Георгиев призова за да се внесе искане за оттегляне на кандидатурата на Гешев, издигане на скандалният задкулисен играч Бойко Атанасов за обвинител №1 и оставка на правителството на Бойко Борисов. Междувременно вечният протестъращ Николай Колев - Босия се бе приготвил за бой. Той се появи \"въоръжен\" с домат пред Съдебната палата.", "date": "2019.07.29", "title": "Олигархията поиска и от НС да си издигне обвинител №1 (СНИМКИ)"}
{"url": "https://www.monitor.bg:443/bg/a/view/pismo-v-butilka-ili-33-neshta-koito-da-napravim-prez-ljatoto-171754", "text": "1. Ходете боси. Полезно е. 2. Приложете най-заразителната шега на това лято. 3. Изпратете писмо в бутилка. 4. Направете си барбекю на открито. 5. Отидете на пикник. 6. Направете пясъчен замък на морския бряг. 7. Играйте с фризби. 8. Подремнете под сянката на дърво 9. Ловете светулки (и не забравяйте да ги пуснете на свобода, преди да загинат). 10. Пуснете хартиени фенери в небето. 11. Вземете първите си уроци по гмуркане или пък - за напреднали - посетете първия в България подводен параклис. 12. Плувайте. 13. Отидете за риба. 14. Изкарайте любимите си снимки на хартия и ги подредете в албум. Отстрани може да си запишете спомени, свързани със снимките. 15. Направете си състезание по далечно плюене на семки от диня. 16. Станете рано и вижте изгрева над морето. 17. Качете се нависоко, за да видите залеза. 18. Отидете на морелечение. 19. Хвърляйте \"жабки\" с камъчета по повърхността на езеро. 20. Качете на телефона/плейъра си любимите си летни песни. Слушайте ги до мазоли в ушите. 21. Посетете поне едно място, на което не сте били никога досега.  22. Посетете туристическите забележителности в собствения си град. 23. Наблюдавайте десетките падащи звезди през август (има ги всяка година). 24. Намерете си ново хоби. 25. Отидете на местно събитие - фестивал, представление или вечер с джаз под звездите в парка. Например, били ли сте досега на гайдарското надсвирване в Гела? Какво предстои вижте в секция Събития или в нашата класация на най-добрите фестивали това лято. 26. Съберете билки или изсушете цветя. 27. Прочетете книга за пътуване (или някаква друга). 28. Скочете в басейн с дрехите. 29. Отидете на къмпинг (ако сте начинаещи: къмпинг съвети). 30. Научете няколко думи на нов език (вижте и най-добрите безплатни сайотве за учене на чужд език) 31. Започнете да си водите дневник на пътешествията. 32. Опитайте ново ястие. 33. Изминете поне един планински маршрут.", "date": "2019.07.29", "title": "Писмо в бутилка или 33 неща, които да направим през лятото"}
{"url": "https://www.monitor.bg:443/bg/a/view/sled-treto-klasirane-v-stolicata-15-klasa-ostanaha-izvyn-gimnazija-171724", "text": "386 кандидат-гимназисти не са приети на трето класиране в столицата, обясни пред „Монитор“ шефката на образователния инспекторат в София Ваня Кастрева. Броят на неприетите ученици се равнява на около 15 класа. Подадените заявления за участие в третия етап за прием в гимназиите в столицата са общо 1244. От тях мераклиите от провинцията за гимназия в София пък са 57. Кастрева уточни, че сред желаещите да участват в третия етап са както такива, които не са били приети на първите две класирания, така и такива, от школата, в които са се записали, за да пробват късмета си за някое от обявените свободни места. Приетите 858 ученици трябва да се запишат в избраното от тях училище утре (30-и юли) и на 31-и юли с оригиналните си документи. Ако не го направят, не запазват местата си и те ще бъдат обявени за свободни за четвъртия етап на 1-и август. Към момента незаетите места са общо 720. Те обаче са пръснати по различни паралелки и в една могат да бъдат 1-2, докато в друга 10 или 15. „Ако има изтеглени документи, ще има още свободни места към тези 720 и за съжаление може да се наложи закриване на паралелки“, каза шефката на инспектората в София. След първо класиране в столицата от които 11 професионални. Сред тях имаше защитени и такива с очакван недостиг на пазара на труда. След трето класиране има понижаване на минималните балове, но няма размествания в гимназиите в топ три. Софийската математическа гимназия не отстъпва първото място в класацията, като последният приет ученик е влязъл с бал 473,000 точки. Това означава, че на трето класиране най-високият минимален бал е паднал само с 3,500 точки спрямо второто, когато беше 476,500 точки. На второ място остава 91-а Немска езикова гимназия „Владислав Граматик“ с минимален бал от 453, 500 точки. Технологичното училище „Електронни системи“ към Техническия университет в София удържа топ 3. Там последният приет ученик е с минимален бал 438,500 точки. 73 СУ „Владислав Граматик“ се смъква до 5-о място, след като на първо класиране се нареждаше на 3-то място. Там последният приет е с бал 418, 500 точки. 73-о е изместено от 164- а гимназия с преподаване на испански език „Мигел де Сервантес“, където последният приет е с 426, 000 точки.", "date": "2019.07.29", "title": "След трето класиране в столицата: 15 класа останаха извън гимназия"}
{"url": "https://www.monitor.bg:443/bg/a/view/kola-izgorja-kato-fakla-v-centyra-na-pazardjik-171739", "text": "Лек автомобил \"Форд Фиеста\" изгоря буквално като факла за по-малко от 5 минути на паркинга до градинката пред хотел \"Тракия\" на ул. \"Есперанто\" в Пазарджик. Сигналът за горящата кола е подаден в оперативния център на Районната служба“ Пожарна безопасност и защита на населението“ в града в 13,48 ч. и веднага към мястото на пожара е отпътувал един противопожарен автомобил с екип огнеборци. Пожарникарите успяха своевременно да овладеят пламъците.Засегнати са и два паркирани в съседство леки автомобила. Причините, довели до инцидента, се изясняват. По първоначални данни по всяка вероятност огънят е тръгнал в резултат на техническа неизправност.", "date": "2019.07.29", "title": "Кола изгоря като факла в центъра на Пазарджик"}
{"url": "https://www.monitor.bg:443/bg/a/view/grisho-s-nov-sriv-tomova-vyrvi-nagore-171741", "text": "Първата ни ракета при мъжете Григор Димитров загуби още четири позиции и вече е №57 в публикуваната вчера световна ранглиста на тенисистите. Тази седмица българинът ще участва на АТР 250 турнира в Лос Кабос (Мексико), където в първия кръг ще се изправи срещу американеца Стийв Джонсън. Мачът ще бъде във вторник или в сряда. Димитър Кузманов, който в неделя навърши 26 години, се изкачи с четири места до 308-ма позиция. Александър Лазов е №490, а Александър Лазаров, който триумфира в Казабланка, е №500. В челото няма промени. Води Новак Джокович, следван от Рафаел Надал, Роже Федерер, Доминик Тийм и Александър Зверев. Виктория Томова изкачи три места и вече е на 175-та позиция в ранглистата на WTA при жените. Сесил Каратанчева е №215, а Изабелла Шиникова е на 221-вото място. На върха лидер е Ашли Барти (Авл), втора е Наоми Осака (Яп), трета – Кристина Плишкова (Чех), а после следват Симона Халеп (Рум) и Кики Бертенс (Хол).", "date": "2019.07.29", "title": "Гришо с нов срив, Томова върви нагоре"}
{"url": "https://www.monitor.bg:443/bg/a/view/djejk-djilynhol-iska-da-stane-tatko-171734", "text": "Американският актьор Джейк Джилънхол няма търпение да сменя памперси и да бута бебешка количка. Това сподели самият той пред в. Daily Mail. Повод за това е ролята му на баща в новото шоу на Бродуей, чийто сюжет се върти около семейството, вярата и иронията на живота. Постановката носи името „Морска стена“/ “Живот“. Джилънхол няма свои деца, но е много доволен, когато има уплътнява свободното си време със своите племеннички – 12-годишната Рамона и 7-годишната Глория. Те са дъщери на сестра му Маги. Звездата от „Планината Броукбек“ имаше много краткотрайни романси, които се стараеше да не афишира. От 2002 г. той излизаше с колежката си Кирстен Дънст, а от 2007 до 2009 г. – с Рийз Уидърспун. Актьорът е имал връзки още с певицата Тейлър Суифт и фотомодела Алиса Милър.", "date": "2019.07.29", "title": "Джейк Джилънхол иска да стане татко"}
{"url": "https://www.monitor.bg:443/bg/a/view/otpusnaha-oshte-pari-za-razkopkite-na-dreven-grad-171722", "text": "Средновековният град Червен получи целева финансова подкрепа за теренни археологически проучвания от Министерството на културата. Ръководител на разкопките е Светлана Великова, археолог в Регионален исторически музей - Русе, а заместник е Велина Жекунова. Проучванията се реализират от специалисти от русенския музей и техни колеги от страната. И през тази година теренните проучвания се съсредоточават върху църква №16. Дейностите там продължават вече трети сезон. Разкопките се концентрират върху вътрешната част на църквата и пространството около нея. Продължава разкриването на некропола около храма. През миналата година бяха намерени осем гробни камери - част от тях изсечени в скалите. Църква №16 е разположена в западния хълм на Червенския рид и е с размери 6,70 на 12,80 м. Храмът се състои се от притвор и основна част - наос, а олтарното пространство завършва като тристенна апсида. Постройката е изградена от обработени каменни блокове и е била декорирана с употребата на тухлени пояси и ниши. По мнение на археолозите църквата е от периода на ХІV век.", "date": "2019.07.29", "title": "Отпуснаха още пари за разкопките на древен град "}
{"url": "https://www.monitor.bg:443/bg/a/view/nakazanie-vkara-hamiltyn-v-top-10-v-germanija-171738", "text": "Световният шампион във Формула 1 Люис Хамилтън, който завърши на 11-о място в Гран при на Германия на пистата \"Хокенхайм\" в неделя, бе вкаран по служебен път в челната десетка и взе две точки за генералното класиране. Това стана факт, след като завършилите преди него болиди на „Алфа Ромео“ бяха наказани с по 30 секунди. Кими Райконен и Антонио Джовинаци, които финишираха седми и осми загубиха по 5 позиции заради наказанието. То бе наложено, тъй като стюардите откриха нередност в съединителя на двата болида, който е давал закъснение от 300 милисекунди при разрешени 70 милисекунди, което от своя страна е облагодетелствало тима на „Алфа Ромео“. По този начин в новото крайно класиране в Германия Хамилтън се изкачва от 11-о на 9-о място. Позиция в зоната на точките намира и полякът Роберт Кубица с „Уилямс“, който иначе бе 12-и. За тима на „Уилямс“ това е първа точка през сезона, а за Кубица първа след завръщането му във Формула 1. Другите печеливши от наказанието на Райконен и Джовинаци са пилотите на „Хаас“ Ромен Грожан и Кевин Магнусен, които ще завършат съответно седми и осми. В новото класиране при пилотите води Хамилтън с 225 точки, пред съотборника си в „Мерцедес“ Валтери Ботас със 184 точки и холандецът Макс Верстапен с „Ред Бул“ със 162 точки. Разместването поуспокои малко шефа на „Мерцедес“ Тото Волф, който бе бесен от капитулацията на тима в домашното Гран при на Германия и я сравни с Армагедон. Проблемите на двамата пилоти на тима и отпадането им от точките беше най-лошият подарък за „Мерцедес“, който празнуваше състезание номер 200, както и 125 години в моторния спорт за компанията. За тази цел целият персонал беше облечен в ретро костюми а болидите бяха със специални цветове. За първи път президентът на „Мерцедес“ Ола Калениус присъстваше на състезание, откакто е на този пост, а на всичко отгоре екипът на „Нетфликс“ снимаше „Мерцедес“ за втория сезон на документалната поредица Drive to survive (\"Карай за оцеляване\").", "date": "2019.07.29", "title": "Наказание вкара Хамилтън в топ 10 в Германия"}
{"url": "https://www.monitor.bg:443/bg/a/view/megan-markyl-stava-redaktor-na-vogue-171737", "text": "Херцогинята на Съсекс Меган Маркъл ще блесне като редактор на септемврийския брой на британското издание на сп. Vogue. С тази задача бившата актриса ще се нагърби само за месеца. Броят е посветен тематично на \"силите за промяна\". Той ще бъде пуснат в продажба на 2 август. Изданието ще представи влиятелни личности, обединени от безстрашието им в преодоляването на бариери, и ще включва разговор на Маркъл с бившата първа дама на САЩ Мишел Обама. За корицата на въпросния брой са позирали 15 жени, сред които премиерът на Нова Зеландия Джасинда Ардърн, актрисите Джейн Фонда, Салма Хайек Джамила Джамил и Джема Чан, моделът Адуоа Абоа и екоактивистка Грета Тунберг. Звездата от „Костюмари“, която роди първото си дете през месец май, е работила 7 месеца с главния редактор на британското издание на Vogue Едуард Енинфул. 37- годишната красавица заяви, че се е стремила да фокусира вниманието върху \"стойностите, каузите и влиятелните хора в днешния свят\". На корицата на септемврийския брой са още писателката Чимаманда Нгози Адичи, балерината Франческа Хейуърд, моделът Адут Акеч и боксьорката Рамла Али. Маркъл е прървият гост-редактор в 103-годишната история на британската модната икона Vogue. Тя обаче отказа да застане пред обектива и да се снима за корицата на броя.", "date": "2019.07.29", "title": "Меган Маркъл става редактор на Vogue"}
{"url": "https://www.monitor.bg:443/bg/a/view/bjala-ljastovica-pak-se-pojavi-v-gocedelchevsko-171725", "text": "За втора поредна година под покрива на автосервиз „Братя Крачолови“ в Гоцеделчевското село Садово се излюпи бяла лястовица. Миналата година щастливото знамение споходи автосервиза на братята на 31 юли, а сега само няколко дни по-рано. Село Садово, община Хаджидимово се намира на няколко километра от ГКПП “Илинден“, на автосервиза на самия международен път за Гърция. Любопитни туристи спират и снимат с телефоните си гнездото с рядката гледка. „Очаквахме миналогодишната бяла ластовичка да се върне, но не се върна. За сметка на това обаче се излюпи друга бяла лястовичка в същото гнездо. Не можем да изразим щастието си от този факт“, казаха пред журналисти братя Крачолови, които са потомци на поета Пейо Крачолов Яворов. Имаме няколко гнезда на лястовици в сервиза. Не ги пипаме. Те си стоят така от години. Днес забелязахме че в едното ни гнездо има бяла лястовица, излюпила се е при нас“, добавиха братята.", "date": "2019.07.29", "title": "Бяла лястовица пак се появи в Гоцеделчевско"}
{"url": "https://www.monitor.bg:443/bg/a/view/pravosydnijat-ministyr-bez-nominacija-za-glaven-prokuror-obzor-171736", "text": "Правосъдният министър Данаил Кирил отказа да издигне втора кандидатура за нов главен прокурор на последния пленум на Висшия съдебен съвет преди съдебната ваканция. В понеделник кадровиците на Темида имаха последна възможност да номинират нов кандидат за обвинител №1, но това не се случи. Така заместникът на главния прокурор Сотир Цацаров - Иван Гешев, който преди седмица бе номиниран от цялата Прокурорска колегия на ВСС в процедурата по избор на следващия \"обвинител №1\", остава без конкуренция. \"Първото обстоятелството, което възприехте миналия понеделник с предложението на Прокурорската колегия, които общо заедно и всички номинираха кандидат. При това положение е налице Зачитам това предложение като съсловно предложение – на професионалистите в тази област, които са направили своя избор и са изразили своето предпочитание\", мотивира отказа си правосъдният министър. Второто съображение е \"свързано с обстоятелството, че дори да бъде номиниран друг кандидат, максималната подкрепа е 14 гласа\", обясни Кирилов. Според него това би означавало да не се стигне до резултат, а само до противопоставяне на двете колегии, което не бивало да се допуска. Министърът очаквал гражданското общество да достигне до широка подкрепа за кандидата за главен прокурор, но по думите му това не се случило. „Бях подкрепен от цялата професионална общност - това е едно огромно доверие, което съм длъжен да оправдая“, заяви пък малко по-рано Гешев за номинацията си за главен прокурор. \"Аз не съм човек, който ще избяга нито от отговорност, нито от доверие. Нито бягам от битки, нито от това да изразявам личното си мнение. Не ме е страх какви ще са последствията, важно е да казваш истината“, подчерта Гешев. По повод това, че е единственият кандидат за поста до момента, той посочи: \"Доста дълго и подробно коментирах, казах какво ще стане и то вече се случва. Само ще ви върна към една друга процедура - когато 17 човека номинираха един друг бъдещ главен прокурор, който също беше сам и такива реакции нямаше. Той беше един успешен главен прокурор, поне за мен. Говоря за г-н Велчев. Така че нямам време да коментирам а имам много работа. Ще коментирам наесен, когато наближи“. До 12 август за стратегическото управление на държавното обвинение в следващите 7 години. До същата дата, той трябва да представи и изискуемите по закон документи съобразно Правилата за избор на председател на Върховния касационен съд, председател на Върховния административен съд и главен прокурор – подробна автобиография, свидетелство за съдимост, удостоверение за липса на образувани досъдебни производства и висящи наказателни дела, документи удостоверяващи изискуемия най-малко 12 години юридически стаж, копие от диплома за завършено образование и от удостоверение за юридическа правоспособност, декларация за имущество и интереси по чл. 37 от ЗПКОНПИ, по образец по чл. 35, ал. 4 от ЗПКОНПИ. На 12 септември Пленумът на кадровия орган ще обяви дата, час и място за изслушването на Иван Гешев, а до 17 септември ресорните комисии - Комисията по атестирането и конкурсите (КАК) и Комисията по професионална етика (КПЕ) към Прокурорската колегия – трябва да изготвят доклади относно професионалните и нравствените му качества. Въпросните доклади ще бъдат обсъдени на 9 октомври. До 16 октомври юридически лица с нестопанска цел, определени за извършване на общественополезна дейност, професионални организации, висши училища и научни организации ще могат да предоставят становища и да задават въпроси към Гешев. Ако настоящият зам.-главен прокурор събере необходимото мнозинство в Пленума от минимум 17 гласа \"за\" в своя подкрепа, изборът му трябва да се утвърди с указ на президента Румен Радев. Държавният глава има право да откаже да го направи, за което ще следва да се мотивира. ВСС обаче може повторно да проведе гласуване и ако отново номинацията събере необходимото мнозинство, то президентът вече ще е длъжен да издаде указ.  Главният прокурор Сотир Цацаров вече посочи, че ако се стигне до варианта, че Румен Радев не издаде указ след първото гласуване, то той убедено ще засвидетелства подкрепата си при повторното гласуване на кандидатурата на Гешев.  Заради атаките срещу номинацията на досегашния зам.-главен прокурор, идващи от политически и икономически кръгове, в четвъртък и петък безпрецедентно стотици прокурори, следователи и служители на съдебната власт от цялата страна излязоха със становища и декларации в подкрепа на Иван Гешев. Писмата до ВСС продължиха и в понеделник. Новият главен прокурор трябва да встъпи в длъжност на 10 януари 2020 година.  Зам.-главният прокурор получи подкрепата на следователите от Националната следствена служба (НСлС). \"Гешев има 10 годишен стаж като следовател. Познава проблемите и отговорностите на професията, поради което очакваме в концепцията му да залегнат конкретни ангажименти за развитието и използването в максимална степен на капацитета на следствието и в частност на НСлС\", пишат до кадровиците разследващите най-тежките престъпления и инциденти следователи. Прокурорите от Окръжната и Районната прокуратура в Русе, както и служители от администрацията, също изпратиха позиция до Пленума на кадровия орган, в която \"изразяват категорично несъгласие с опитите за оказване на натиск над членовете на ВСС при вземането на решение за избор на Главен прокурор, чрез организиране на улични протести и нарушаване на обществения ред\". \"Възприемаме подобно поведение като недопустимо вмешателство в работата на съдебната власт и смятаме, че то не трябва да влияе на решенията на ВСС\", пише още в позицията. Пленумът на Висшия съдебен съвет (ВСС) окончателно даде зелена светлина на втората вълна от оптимизацията на държавното обвинение. Така, от 1 януари 2020 година 28 районни прокуратури ще бъдат окрупнени, а на тяхно място ще бъдат разкрити териториални отделения. Това са обвиненията в Малко Търново, Несебър, Поморие, Средец, Царево, Котел, Нова Загора, Велики Преслав, Нови пазар, Исперих, Кубрат, Омуртаг, Попово, Радомир, Елена, Кнежа, Червен бряг, Левски, Никопол, Провадия, Девня, Бяла, Дулово, Тутракан, Първомай, Гълъбово, Раднево и Елхово. В първоначално предложения от главния прокурор Сотир Цацаров вариант за оптимизирането на държавното обвинение фигурираха 29 прокуратури. В процеса на обсъждане и след консултации с административните ръководители на всички засегнати обвинения, обаче беше решено да отпаднат тези в Лом и Берковица заради липса на подходящи материални условия, както и да бъде добавена прокуратурата в Червен бряг. Така окончателният брой на определените за окрупняване обвинения стана 28. След успешно преминалата процедура от началото на 2019 година, при която бяха окрупнени други 11 районни прокуратури, резултатите показаха, че избраният от главния прокурор Сотир Цацаров подход за прекрояване на съдебната кадрта на държавното обвинение работи. Това доведе и до предложението за предприемане на втори етап от процедурата. Междувременно, Пленумът на ВСС одобри и ротация на щатове от Националната следствена служба (НСлС), където се отчита значително намаляване на натовареността и разпределянето им между следствените отдели към окръжните прокуратури в страната, където пък се наблюдава увеличаване на обема от работа. След одобрението на Пленума от четвъртък, 10 щата от НСлС ще бъдат съкратени и разпределени по един в следствените отдели към Окръжните прокуратури в Благоевград, Кърджали, Монтана, Добрич, Силистра, Бургас, две за Варна и по една бройка за младши следователи в Русе и Разград. Настоящият и.ф. административен ръководител на Специализираната прокуратура Димитър Петров стана титуляр на поста. Това реши единодушно Прокурорската колегия на Висшия съдебен съвет (ВСС). Петров пое временно ръководството на Специализираното обвинение, след като Иван Гешев бе назначен за зам.-главен прокурор към Върховната касационна прокуратура (ВКП). В представянето си пред кадровиците, Петров посочи, че към момента не вижда никакви проблеми в организацията на работата на обвинението, а благодарение на усилията на главния прокурор Сотир Цацаров и Прокурорската колегия, към момента материалните и кадровите проблеми там са решени. Той подчерта още, че е осигурено перфектно взаимодействие на Специализираната прокуратура със службите и Комисията за противодействие на корупцията и за отнемане на незаконно придобитото имущество (КПКОНПИ). \"Фактът на доброто взаимодействие стана традиция и добрият резултат е на лице\", заяви Петров. Сред основните му приоритети като ръководител на Специализираната прокуратура ще бъдат попълване на 100% щатовете за прокурори, следователи и служители, като това, според него, би могло да се осигури чрез провеждането на необходимите конкурси, както и работа в посока на срочното приключване на разследванията, по които работят прокурорите, които ще ръководи. С 11 гласа \"за\" Прокурорската колегия му гласува доверие да оглави Специализираната прокуратура.", "date": "2019.07.29", "title": "Правосъдният министър без  номинация за главен прокурор (ОБЗОР)"}
{"url": "https://www.monitor.bg:443/bg/a/view/iskame-svetovnoto-po-borba-prez-2023-g-171740", "text": "Кандидатурата на България за домакин на световно първенство по борба за мъже и жени през 2023 г. беше обсъдена на среща между премиера Бойко Борисов и президента на Международната федерация по борба Ненад Лалович в Министерския съвет в София вчера. Световното ще има статут и на олимпийска квалификация за игрите в Париж 2024. Преди това, догодина, България ще приеме последния турнир, който ще носи квоти за Токио 2020. По време на срещата Борисов и Лалович обсъдиха развитието на бойните спортове у нас. През последните години страната ни зае място сред водещите световни сили в световната борба, като на последното европейско първенство българските състезателки отстъпиха единствено на състава на Украйна. От четири години насам държавата отделя допълнителни финансови средства за развитие на женската борба, обясни спортният министър Красен Кралев. Като стимул за най-успешния спорт България всяка година организира световно или европейско първенство по борба за различни възрастови групи. От вчера в „Арена Армеец“ се провежда шампионатът на планетата при кадетите, на което Лалович е специален гост. За организацията на първенството Министерството на младежта и спорта е отпуснало средства в размер на 350 000 лв. Освен Кралев, на срещата присъстваха и президентът на Българския олимпийски комитет Стефка Костадинова, генералният секретар на БОК и президент на юридическата и етична комисия на Международната федерация по борба Белчо Горанов и президентът на Българската федерация по борба Христо Маринов.", "date": "2019.07.29", "title": "Искаме световното по борба през 2023 г."}
{"url": "https://www.monitor.bg:443/bg/a/view/djado-zagina-pod-kolelata-na-lokomotiv-171732", "text": "80-годишен старозагорец загина под колелата на локомотив, теглещ товарна композиция. Старецът е направил опит да прекоси релсовия път на нерегламентирано място. Трагичният инцидент е станал около 8,37 часа на 28 юли в района на жп гарата в село Михайлово. Локомотива е карал 38-годишен правоспособен машинист, който видял възрастния пешеходец и подал звуков сигнал, като направил опит да спре. Времето обаче не било достатъчно да спре тежката композиция, движеща се към гара Меричлери. Дядото е починал на място, образувано е досъдебно производство по член 343 от НК. Тепърва ще се изяснява защо е тръгнал да пресича коловозите точно на това място. Според местните това не му било за пръв път, тъй като имал имот с пчелин на стотина метра от сервитутната зона.", "date": "2019.07.29", "title": "Дядо загина под колелата на локомотив"}
{"url": "https://www.monitor.bg:443/bg/a/view/nova-daritelska-akcija-za-pametnik-na-levski-v-ruse-171718", "text": "Започва нова дарителска акция с участието на доброволци за изграждане на паметник на Васил Левски в Русе, съобщи председателят на инициативния комитет Искрен Веселинов. До момента са събрани 104 хиляди лева от необходимите общо около 120 хиляди лева. От днес до края на седмицата на централния площад „Свобода“ от 17,30 ч до 19,30 ч ще бъдат разположени шатри с дарителски кутии. Желаещите да подпомогнат акцията ще имат възможност да си купят картичка на цена 2 лева, дарителски плакат за 10 лева и портрет на Апостола за 15 лева. Срокът на акцията може да се удължи, ако има още кандидати да станат доброволци. Те трябва да изпратят имейл за това на електронната поща на ВМРО – Русе. Веселинов допълни, че преди дни е получено положително становище от Националния институт за недвижимо културно наследство за изграждането на монумента. През тази или през следващата седмица авторите на проекта трябвало да защитят концепцията си пред Министерството на културата, с което административните процедури приключвали. Русе е един от малкото големи градове в страната, в които няма паметник на Васил Левски. Има само бюст в двора на едноименно училище. Паметникът на Апостола ще се издига в Парка на възрожденците, като се очаква откриването му да е на 19 февруари 2020 година.", "date": "2019.07.29", "title": "Нова дарителска акция за паметник на Левски в Русе"}
{"url": "https://www.monitor.bg:443/bg/a/view/beleznici-za-bylgarin-izdirvan-za-razstrel-v-atina-171728", "text": "33-годишният Милен Райчев, брат на 31-годишния Серафим Райчев-Немия, обвиняем за убийството на бизнесмена Янис Макрис през октомври миналата година в гръцката столица Атина, е задържан в Хасково. Арестът на издирвания от Интерпол е изваршен при съвместна акция на звено „Кобра“, сектор „Издирване“ , ГДБОП и полицаи от Хасково, съобщи на брифинг специална пресконференция директорът на местната полиция старши комисар Ангел Цанков. Арестът е извършен в жилището на родителите му, за да бъде избегната опасността да пострадат случайни лица. Арестуваният не е оказал съпротива, допълни Цанков. „33-годишният Милен Райчев е обявен за международно издирване с Европейска заповед за арест от Апелативната прокуратура в Атина през април тази година“, каза  зам.-окръжният прокурор Делчо Лавчев. Той уточни, че българинът е смятан за съизвършител на убийство през октомври миналата година, което е било извършено в южната ни съседка. Окръжният съд в Хасково остави в понеделник следобед Райчев за постоянно в ареста. Мярката за неотклонение е валидна докато трае процеса за предаването му на гръцките власти. Милен е считан неофициално за съпричастен в поръчковото убийство на австралийския бизнесмен с гръцки произход Янис (Джон) Макрис. Убитият е считан за наркобос в Австралия, разследван за трафик на наркотици за 13 млн. щатски долара и за опит за убийство на конкурентен бос в Сидни. Макрис беше застрелян през прозореца на лек автомобил „Смарт“, който шофирал в луксозното атинско предградие „Вула“ на 31-и октомври м.г. За вероятен поръчител се счита именно конкурент на Макрис от подземния свят в Австралия, оцелял при опит да бъде ликвидиран  от него. 31-годишният Серафим Райчев с прякор Немия бе арестуван в Атина на 4- април т.г. и обвинен в убийството на Макрис. Атински полицаи твърдят, че той е професионален убиец, който се е върнал в Атина от София на 2 април за друга работа. Но е успял да извърши и покушението срещу Макрис. Заподозреният живее в България, но има и канадско гражданство и се смята, че е имал бизнес с татуировки в Канада. Гръцките власти твардят, че разполагат със свидетел, който е разпознал заподозрения като човека, засечен от видеокамерите да застрелва Макрис. Арестуваният брат на килъра пък е шофирал колата, скоято задено са напуснали место престъплението след убийството на Макрис. Ако бъде предаден на гръцките власт и осъден за съучастничество в поръчковото убийство Милен Райчев може да получи изключително строго наказание, включително и доживотен затвор в Гърция.", "date": "2019.07.29", "title": "Белезници за българин, издирван за разстрел в Атина"}
{"url": "https://www.monitor.bg:443/bg/a/view/haknaha-profila-na-djesika-alba-v-tuityr-171727", "text": "Актрисата Джесика Алба осъмна с хакнат профил в социалните мрежи. Акаунтът на звездата от „Хъни“ в Туитър е попаднал в ръцете на недоброжелатели в неделя сутринта, като за това се съди от обидните съобщения, разпространявани от нейно име. Сред тях са хвалебствени слова за Хитлер, който според туита „не е направил нищо лошо“. Нещо повече, хакерите са публикували и съобщение, в което изповядват тезата, че „недъгавите педерас*и стоят зад атаките от 11 септември“. След като се въртяха онлайн в продължение на около ден, обидните послания са изтрити от профила на Алба. Самата актриса, както и нейните говорители обаче все още не са признали или коментирали атаката. Новината за това обаче разпространиха последователите й в мрежата.", "date": "2019.07.29", "title": "Хакнаха профила на Джесика Алба в Туитър"}
{"url": "https://www.monitor.bg:443/bg/a/view/tyrsjat-15-000-dolara-za-staja-na-fizici-ot-shkolata-na-teo-171735", "text": "15 000 долара са необходими, за да се реализира идеята трима талантливи млади физици, възпитаници на „златния“ Теодосий Теодосиев в Казанлък, да преминат през 3-седмичен стаж в експерименталната школа за лазерни и атосекундни рентгенови технологии към Popminchev Labs в американския град Сан Диего. Средствата са минимално необходимите за път, пансион и дневни, обясниха от фондация „Тео“ и припомниха, че школата е основана от успелия ученик на Теодосиев Теньо Попминчев, който през 2016 година беше обявен за един от десетте най-перспективни млади учени в света. Заедно с младите физици, които са ученици от 10-и и 11-и клас в Природоматематическата гимназия „Н. Обрешков“, трябва да пътува и самият Теодосиев, но той предпочита вместо него да замине още едно от хлапетата му с отличия от международни олимпиади. Избраните от Теньо Попминчев млади физици са Александър Глушков, Александър Проданов и Стилиян Иванов, които имат в личните си колекции цяла дузина награди. Стажът трябва да стартира от 23 август „Трябва да подкрепяме младите български надежди, защото те са нашият капитал. Те са бъдещето, което поема щафетата на науката. Няма по-значим фактор за развитието на обществото ни от образованието и аз съм горда, че тези деца са именно от Казанлък!“, написа кметът на Казанлък Галина Стоянова в нарочно послание към бизнеса в Града на розите.", "date": "2019.07.29", "title": "Търсят 15 000 долара за стажа  на физици от школата на Тео "}
{"url": "https://www.monitor.bg:443/bg/a/view/biletna-isterija-za-osiek-cska-171730", "text": "Неочаквана истерия за билети се разгоря около реванша между „Осиек“ и ЦСКА от втори кръг в Лига Европа. Мачът е на 1 август в Хърватия. Всичките 500 билета, отпуснати на „червените“ за гостуването, бяха изкупени, научи „Монитор“. Новината бе потвърдена от ръководството на „червените“. От „Армията“ обаче успокоиха, че на място домакините са обещали още 200 пропуска, които ще се продават на специална каса. „Нека феновете ни са спокойни, че ще могат да подкрепят отбора“, уточниха от ЦСКА. Макар играчите на Люпко Петрович да имат преднина от 1:0 след първата среща, тимът се представя неубедително в Първа лига, където има само 4 точки след 3 кръга. В гостуването на „Титоград“ в Черна гора ЦСКА бе подкрепен от около 400 фенове, което означава, че за Хърватия агитката ще бъде почти двойна на брой. Преди двубоя с „Осиек“ пък любопитно изказване направи Люпко Петрович, който говори пред медиите след трудната неделна победа с 2:1 над „Славия“. Сръбският специалист бе категоричен, че ще е много радостен, ако тимът му загуби, но все пак се класира заради повече голове на чужд терен. „Ние няма да отидем в Хърватия, за да се браним, а да вкараме гол. „Осиек“ е отборът, който обичам от 14-годишен. Стадионът е същият, когато и аз играех там. Правят пет футболни терена, а този старият стадион няма да го ползват. Ще бъде супер, ако загубим с 1:2\", допълни Люпко. Местният национал е собственост на „Интер“, като интерес към него има и руският гранд „Спартак“ (Москва). Подобна сделка обаче изглежда малко вероятна заради високите финансови изисквания на Пушкаш. За капак ЦСКА пусна изненадваща честитка на официалния си сайт. Тя е за 63-тия рожден ден на собственика на „Левски“ Васил Божков, който преди време бе финансов благодетел и на „червените“.", "date": "2019.07.29", "title": "Билетна истерия за „Осиек“ - ЦСКА"}
{"url": "https://www.monitor.bg:443/bg/a/view/galena-snima-klip-na-lokacija-ot-igra-na-tronove-171729", "text": "Какво е общото между Денерис Таргериан от култовия сериал „Игра на тронове“ и поп-фолк дивата Галена? И двете са обикаляли из пустинята на дотраките. В природния парк Барденас Реалес в Испания е разпънат снимачния сет за сцените с хал Дрого и армията му от дотраки. Местността дава терен за снимки и към единия от филмите за Джеймс Бонд с Пиърс Броснан - „Само един свят не стига“ от 1999 г. На същата локация е заснета част от видеото към новата песен на звездата от „Пайнер“ - „Паника“. Това не е единствената любопитка около актуалния проект на Галена. За „Паника“ певицата застана зад волана на спортен автомобил De Lorean DMC-12, познат като машината на времето в трилогията “Завръщане в бъдещето” на режисьора Робърт Земекис. Клипът бележи голям интерес в YouTube. За час време той събра над 60 000 гледания и вече има около 1 милион. Музиката и аранжиментът на „Паника“ са дело на Йорданчо Василковски – Оцко, а Атастасия Мавродиева е автор на текста. Главен виновник за режисурата и сценария е Salih Sali.", "date": "2019.07.29", "title": "Галена снима клип на локация от „Игра на тронове“ "}
{"url": "https://www.monitor.bg:443/bg/a/view/reklamni-guruta-na-mc-donald-s-i-fejsbuk-vodjat-lekcii-v-sofija-171733", "text": "Рекламните специалисти, които стоят зад успеха на клиенти от ранга на McDonald's, Фейсбук, Spotify, Adidas, Coca-Cola и Nissan, ще акостират на българска земя за първата по рода си Noble Academy. За тънкостите в сферата Дорис Данер (вицепрезидент на TBWA за Централа и Източна Европа) и Максимилиан Калхед (съосновател на The Pop Up Agency, Англия) ще говорят пред родните предприемачи в Нов Български университет на 25 и 26 октомври. Гурутата са част от образователната програма на фестивала Cannes Lions – еквивалент на Оскарите в света на комуникациите, и идват у нас с редица лекции и три специални уъркшопа. Обучението e поверенo не само на Данер и Калхед, но и на още няколко именити техни колеги. Поканата за гостуването им е от Nobel Academy, дело на българската рекламна агенция Noble Graphics – единствените родни лауреати на престижния фестивал. За двудневното събитие пътя към София ще пропътуват още Стив Лейтъм (мениджър Таланти и обучение в Cannes Lions), Сам Сондърс (криейтив директор на METROPLEX, САЩ), Разван Капанеску (основател на WINGS Creative Lab) и др. Само преди месец фестивалът Cannes Lions събра на Френската ривиера имена от ранга на режисьора Алфонсо Куарон („Рома“), носителя на „Грами“ Джон Леджънд и продуцентката Шонда Раймс („Анатомията на Грей“, „Как да ни се размине за убийство?“). „Вярваме, че само заедно и с общи сили можем да развиваме пазара, а подготовката на младите професионалисти е определяща за бъдещето на българската икономика. Да срещнеш на живо имена от този ранг и да имаш възможност да се учиш директно от техния опит, е уникална възможност, която ще даде на участниците в академията шанса да отворят нови врати в професионалното си израстване“, обясняват организаторите от Noble Graphics. Билетите за първото издание на академията са вече в продажба на цени между 350 и 400 евро. Важна подробност е, че местата са ограничени – едва до 93, а събитието е предназначено за лица до 35-годишна възраст.", "date": "2019.07.29", "title": "Рекламни гурута на McDonald's и Фейсбук водят лекции в София"}
{"url": "https://www.monitor.bg:443/bg/a/view/kapitan-ot-ahtopol-stava-syvetnik-v-igri-na-voljata-171731", "text": "Капитан от Ахтопол с 54-годишен опит ще предава знанията си на участниците в новото предаване „Игри на волята: България“. Рибарят Димитър Иванов, по-известен като капитан Бялото Мите, ще учи играчите на тънкостите на риболова. “Бяхме бедни и за мен морето беше всичко. Още от дете започнах да ходя с рибарите и вече 54 години го газя това море. Бях толкова запален, че и така до ден днешен ме знаят всички. Във всички морета съм бил, над седем години обикалях из Африка, Америка и Европа. Няма да забравя 76-а година, защото тогава се ожених и веднага тръгнах по корабите“, споделя 66-годишният мъж. Едно от първите изпитания, на които Бялото Мите ще подложи участниците, е да хванат скорпид, да го изчистят и накрая да го сготвят. “Задачата никак не е лесна. Първо трябва да се подготвят мрежите и да се следят, защото при бурно море могат да се скъсат. След това трябва да се изчисти и то така, че да не се нараниш на бодлите му, да запазиш максимално много от месото и накрая да го сготвиш. За мен е изключително важно да не правят “зарар”, допълва Димитър.", "date": "2019.07.29", "title": "Капитан от Ахтопол става съветник в \"Игри на волята“ "}
{"url": "https://www.monitor.bg:443/bg/a/view/unss-zapylni-dyrjavnite-porychki-priema-samo-plateno-171719", "text": "Университетът за национално и световно стопанство остана без свободни места за държавна поръчка и ще приема кандидат-студенти само за платено обучение, съобщиха от ВУЗ-а. Всички 3140 места по плановия прием в УНСС бяха запълнени още на първо класиране. Тогава 91% от новоприетите студенти се записаха, а резервите, които очакваха трето класиране, бяха повече от 500. Така след трите етапа от план-прима УНСС запълни всички свободни бройки за държавна поръчка и обяви само платен прием. Желаещите платено обучение ще могат да избират между няколко професионални направления: „Икономика”, „Администрация и управление“, „Политически науки“, „Социология антропология и науки за културата“, „Обществени комуникации и информационни науки“ и „Право”. Срокът за подаване на документи е до 31-и юли (сряда). Класирането е на 2-и август, а записването - от 5-и до 7-и август.", "date": "2019.07.29", "title": "УНСС запълни държавните  поръчки, приема само платено "}
{"url": "https://www.monitor.bg:443/bg/a/view/venci-stefanov-otreche-obvinenijata-za-cherno-toto-171713", "text": "Президентът на „Славия“ Венци Стефанов категорично отрече обвиненията в нарушаване на феърплея. Както е ясно, от началото на шампионата и трите мача на „белите“ завършват с популярната сред любителите на залозите „обръщалка“ - единият отбор води до почивката, а след това да допусне обрат в резултата. За последно клубът на Стефанов направи този сценарий с ЦСКА в неделя, а преди това обрати имаше в мачовете с „Витоша“ (Бистрица) и „Локомотив“ (Пд). Стефанов бе категоричен, че „Славия“ не влиза в уговорки, а той не знае нищо за „черното тото“. „За купените мачове - не мога да твърдя, докато не съм видял лично, сподели президентът на най-стария столичен клуб. - Хората, които се съмняват, са далеч от материята \"футбол\". Те са зрители и в същото време им се промиват мозъците от различни слухове. Хората вече не ходят на стадиона, за да гледат играчите, а мислят за коефициенти. Нещата във футбола са се изродили. Аз не съм хващал съдии, но 70% от ръководителите са го правили”, допълни пред bTV Стефанов.", "date": "2019.07.29", "title": "Венци Стефанов отрече обвиненията за \"черно тото\""}
{"url": "https://www.monitor.bg:443/bg/a/view/london-zapretva-rykavi-za-brekzit-bez-sdelka-171711", "text": "Великобритания се готви усилено за излизане от Европейския съюз без сделка и ще е готова да излезе от общността със или без споразумение на 31 октомври, заяви външният министър на Обединеното кралство Доминик Рааб, цитиран от Ройтерс. Рааб, който е открит привърженик на Брекзит, каза, че \"недемократичният\" по думите му \"предпазен механизъм\" за избягване на твърда граница между британската провинция Северна Ирландия и Република Ирландия трябва да отпадне от споразумението за напускане. \"Това, което премиерът разпореди, а кабинетът прие, е засилване на приготовленията.\" Министрите казаха, че правителството допуска, че ЕС няма да предоговори сделката за Брекзит, сключена с предишния премиер Тереза Мей, на която обаче наследникът й Борис Джонсън се противопоставя. Затова те засилват подготовката за напускане на блока без споразумение. Консервативният депутат Оливър Летуин, който е против излизане без сделка, каза по радио Би Би Си, че законодателите ще се опитат да спрат Брекзит без споразумение, но не е ясно дали парламентът ще може да осуети такъв сценарий. \"Приемам, че може да не сме в състояние да предотвратим Брекзит без сделка\", каза Летуин. На този фон стана ясно, че Европейският съюз е по-слабо подготвен за Брекзит без споразумение от Великобритания, което евентуално може да постави британските компании в неблагоприятно положение и ще отслаби позицията на Лондон в бъдещи търговски преговори. Това заявиха от Конфедерацията на британската промишленост. ЕС, с изключение на Ирландия, изостава до известна степен от Обединеното кралство в подготовката за Брекзит без споразумение, отбелязва организацията. Комбинацията от различните подходи на ЕС и Великобритания създава дисбаланс, при който износът на европейски стоки и услуги ще има по-лесен достъп до британския пазар, отколкото износът на стоки и слуги от Обединеното кралство до ЕС, посочват експертите. Междувременно беше съобщено, че новият премиер на Великобритания Борис Джонсън ще направи първо посещение в Шотландия като премиер на Великобритания, след като лидерката на Консервативната партия в Шотландия Рут Дейвидсън заяви, че няма да подкрепи Брекзит без споразумение. Шотландците отхвърлиха на референдум с 55 срещу 45 процента отделянето от Обединеното кралство през 2014 г., но на референдума за Брекзит през 2016 г. гласуваха за оставане в ЕС, което предизвика искания за втори референдум за независимост от привържениците на членството в съюза. Джонсън ще посети военна база в Шотландия. Визитата му е част от обиколка из Обединеното кралство, в която той ще обяви допълнително финансиране за местните общности. Премиерът ще посети също Уелс, за да се срещне с фермери, както и Северна Ирландия, за да обсъди преговорите за възстановяване на правомощията на местното правителство. \"Нашият съюз е най-успешният политически и икономически съюз в историята. Ние сме световен бранд и заедно сме по-сигурни, по-силни и по-процъфтяващи\", заяви Джонсън в декларация преди обиколката. \"И затова, докато се готвим за нашето бляскаво бъдеще след Брекзит, е жизненоважно да подновим връзките, скрепяващи нашето Обединено кралство\", добави той. Миналата седмица първият министър на Шотландия - националистката Никола Стърджън, написа писмо до Джонсън, в което заяви, че плановете му за Брекзит ще навредят на шотландската икономика и че тя ще продължи подготовката за втори референдум за независимост.  ", "date": "2019.07.29", "title": "Лондон запретва ръкави за Брекзит без сделка"}
{"url": "https://www.monitor.bg:443/bg/a/view/trafikanti-vozjat-migranti-s-luksozni-jahti-prez-dunav-171717", "text": "Престъпна група, занимаваща се с трафик на мигранти и експлоатация на жени, беше закопчана при съвместна акция на Спецпрокуратурата и ГДБОП. Бандата била спипана по време на т.нар. производствен банкет на остров в средата на река Дунав. Акцията е била проведена на територията на Видин, Монтана, София и Бургас. Това заяви зам.-главният прокурор Иван Гешев малко след ареста на групата. Подробности по реализацията дадоха ръководителят на Специализираната прокуратура Димитър Петров, директорът на ГДБОП главен комисар Ивайло Спиридонов, наблюдаващият прокурор Камен Господинов и началникът на отдел „Контратероризъм“ в ГДБОП комисар Илия Делчев. Димитър Петров обясни, че групата е работила най-общо в три направления – трафик на мигранти, трафик на жени с цел проституция, проверяват се и данни, свързани с палежи. Мигрантите са превозвани с моторни лодки В неделя антимафиотите задържали две моторници, които били доста модерни по думите на заместник главния прокурор. „Бандата е действала в цялата страна, проверяваме палежи в различни части на България след неутрализирането й“, допълни още ръководителят на Специализираната прокуратура. „Групата е в полезрението ни от началото на годината, когато колегите от Видин разкриха плана да бъде запалено полицейското управление и успяха да го предотвратят“, обясни гл. комисар Спиридонов. По думите му в хода на извършените оперативни действия е установено, че участниците в престъпната схема са конспиративни и предпазливи, както и че развиват още куп други престъпни дейности освен трафик на мигранти. В неделя в един от тунелите на Витиня са били задържани 9 мигранти от ирански и иракски произход - 3 деца, 3 жени и трима мъже. В неделя в ГДБОП е получена информация, че - собственост на лидера на групата и със специално изпълнение, до румънския бряг. След координация с видинските колеги деветимата мигранти - трима мъже, три жени и три деца, превозвани в миниван, са задържани на първия тунел на магистрала „Хемус“. В хода на действията е установена и другата част от престъпната група, която е очаквала чужденците на остров в река Дунав в български териториални води. Независимо от опита им да избягат осмината членове на престъпната схема – всички те български граждани, са задържани благодарение и на подкрепата на служители от ГД „Гранична полиция“ и отряд „Кобра“ - СДВР. Лодката, с която са превозвани през р. Дунав мигрантите към румънския бряг, е развивала 170 км/ч и е принадлежала на тартора на групата. \"Между другото лодката е със специално изпълнение, с нея мигрантите трябваше да бъдат прекарани до румънския бряг\", продължи шефът на ГДБОП. Главен комисар Спиридонов благодари на всички служители, работили по случая, и специално поздрави колегите си от Видин, работили в трудни условия и независимо от получени данни, че групата е имала логистична подкрепа, включително от хора от МВР. Директорът на ГДБОП уточни, че в тази връзка тече и допълнително разследване. Той допълни, че лидерът на групата е осъждан за убийство и има излежана присъда от 10 години. Сред членовете има и други хора с присъди, Наблюдаващият делото прокурор Камен Господинов обяви, че към наказателна отговорност са привлечени общо 10 лица, като от тях двама са се укрили и още не са успели да им предявят обвиненията. На арестуваните 8 участници в престъпната схема са наложени мерки за неотклонение за 72 часа по НК. Предстои във вторник Специализираният съд да вземе решение дали да им наложи постоянна мярка за неотклонение. По време на брифинга на разследващите стана ясно, че тарторът на бандата вече е излежал 10-годишна присъда за убийство. По думите на Гешев тарторът на бандата, който вече е задържан, е поръчителят на опита за палеж на граничния пункт във Видин преди няколко месеца. По този случай в ареста са двама души. Причината за опита за палеж на граничното районно управление е досъдебно производство, което се е водило във Видин срещу тартора и още други занимаващи се с трафик на мигранти.", "date": "2019.07.29", "title": "Кадри от дрона на МВР: Трафиканти возят мигранти през Дунав (ВИДЕО + ГАЛЕРИЯ)"}
{"url": "https://www.monitor.bg:443/bg/a/view/vreme-e-angela-merkel-da-si-izbere-priemnik-171714", "text": "Германският вестник \"Зюддойче цайтунг\" коментира бавното оттегляне на канцлерката Ангела Меркел от политическия живот и й препоръчва да побърза да си избере приемник, предаде ДПА. В редакционна статия \"Зюддойче цайтунг\" пише: \"На Ангела Меркел й трябва много дълго време да реши кой да бъде нейният приемник. Но колко дълго може да чака страната, без да губи влияние? Френският президент Еманюел Макрон пое водещата роля в ЕС. Той разработи план за Европа и неотдавнашният избор на лидери (на ЕС) показва, че той прави всичко възможно да го изпълни. Макрон, изглежда, е силният човек в Европа, защото предприе реформи у дома и защото не се страхува да чертае ясни граници пред президента на САЩ Доналд Тръмп. Меркел е отиващ си канцлер в слаба германска коалиция. Преходът от Меркел към нещо ново се бави твърде много. А светът няма да чака Германия. Надвисналият спад в икономиката е ясен сигнал, че трябва да се ускори промяната\", посочва \"Зюддойче цайтунг\", цитиран от ДПА.  ", "date": "2019.07.29", "title": "Време е Ангела Меркел да си избере приемник"}
{"url": "https://www.monitor.bg:443/bg/a/view/livyrpul-pak-ne-bi-klop-spokoen-171720", "text": "Европейският клубен шампион „Ливърпул“ не успя да зарадва феновете си и в четвъртата контрола преди старта на сезона. Мърсисайдци паднаха с 0:3 от „Наполи“ пред 65 000 зрители на стадиона в Единбург, като затвърдиха негативната серия – досега играчите на Клоп записаха 2:3 от „Борусия“ (Дортмунд), 1:2 от „Севиля“ и 2:2 със „Спортинг“. Следващото изпитание пред „Ливърпул“ е идния уикенд, когато е мачът с „Манчестър Сити“ за трофея „Къмюнити Шийлд“ (английската Суперкупа, б.а.). Въпреки лошата серия обаче Юрген Клоп демонстрира спокойствие и увереност в силите на тима си. Германският спец подчерта, че в голяма част от мачовете не е могъл да използва основни играчи като Алисон, Салах, Мане и Фирмино, а Шакири и Кейта са контузени и също пропуснаха голяма част от подготовката. \"Да ти липсват шестима футболисти е странно, все пак това е половин отбор, коментира Клоп. - Свикнали сме, че по време на предсезонната подготовка може да губим играчи, но тази година положението е доста тревожно. Добрата страна на това е, че съперниците ни могат да анализират моментното ни състояние и така да си помислят, че ще бъде лесна работа да ни победят. Ние обаче ще изглеждаме по напълно различен начин за старта на официалните мачове\", коментира мениджърът на „Ливърпул“. Интересното е, че Клоп бе подкрепен и от треньора на „Наполи“ Карло Анчелоти. Италианският спец бе категоричен, че подобна победа не трябва да заблуждава. \"Ливърпул” не е променил състава си, но липсват тримата им най-важни играчи, така че не могат да се дават оценки в този момент. Със сигурност те ще бъдат в битката за Шампионската лиги и Висшата лига. “Ливърпул” пътува доста, отдавам по-неубедителното им представяне и на умората\", коментира Анчелоти.", "date": "2019.07.29", "title": "„Ливърпул“ пак не би, Клоп спокоен"}
{"url": "https://www.monitor.bg:443/bg/a/view/pytnite-taksi-v-syrbija-nagore-s-12-171715", "text": "Пътните такси в Сърбия от поскъпнаха с 12 процента, съобщи Танюг. От 7 часа местно време в Сърбия в сила са нови цени на пътните такси на автомагистралите. Ценоразписът, с подробно представяне на новите цени по пътни отсечки и категории автомобили, е качен на сайта на държавното предприятие \"Путеви Сърбие\". На магистралата Белград-Ниш в зависимост от категорията на автомобила пътната такса е от 450 до 5140 сръбски динара (едно евро е равностойно на 118 сръбски динара). За леки автомобили пътната такса на тази отсечка е 900 динара, а от Ниш до Прешево - 600 динара. На магистралата към Хърватия, в зависимост от категорията на автомобила, за пътна такса от Белград до Шид трябва да се отделят от 410 до 2350 динара. Пътните такси в Сърбия бяха повишени преди това с 10 процента на 7 януари 2017 г. Междувременно стана ясно, че най-често задаваните въпроси от чужденци за Сърбия в търсачката на „Гугъл“ на английски език са \"в коя държава се намира Сърбия\" и \"колко е висок президентът на Сърбия Александър Вучич\". Чужденците се интересуват също и дали Сърбия е Сибир, дали Сърбия е част от Русия, как се нарича днес Сърбия, опасна страна ли е Сърбия, с какво е най-известна. Отговорът на „Гугъл“ на въпроса с какво е най-известна Сърбия е: сливовица, вампири, чушки, Новак Джокович, пиротски килим, Никола Тесла, музикалният фестивал „Екзит, храна, салове, кафенета.  ", "date": "2019.07.29", "title": "Пътните такси в Сърбия нагоре с 12%"}
{"url": "https://www.monitor.bg:443/bg/a/view/dvojna-globa-za-shofirane-bez-knijka-171726", "text": "Двойно ще скочи глобата за шофиране без книжка, сега санкцията е 300 лева, с увеличението ще стане 600 лв. Това предвиждат промени в Закона за движение по пътищата, които ще бъдат въведени след обществено обсъждане. Това заяви пред бТВ директорът на ИА „Автомобилна администрация“ Бойко Рановски. Той уточни, че Законът за движение по пътищата ще бъде разделен на три части – санкции за нарушителите, правила за шофьорите и изисквания към превозните средства. На водачите, които карат без документ за правоуправление, освен че ще им се наложи да плащат солена сума, ще се прекратява и регистрацията на автомобил, който са шофирали, когато са хванати в нарушение. Промените в Закона за движение по пътищата засягат само най-тежките нарушения като шофиране без книжка, неспазване на знак „Стоп“, каза още Рановски. В тях са заложени седем нарушения, ако водачът ги извърши в рамките на две години, ще му бъде отнета книжката. След това ще трябва да премине през процедура за възстановяване на правоспособността и контролните точки. За младите водачи също има промени в закона. През първите шест месеца, след като вземат документ, ще трябва да карат само с придружител. Не могат и да сядат зад волана на мощни автомобили. Нямат право да шофират през нощта и да возят пътници. Рановски поясни, че идеята е за половин година младите шофьори на пътя и ще ги научи да карат безопасно. Той поясни, че за нов водач се смята този, който придобива правоспособност за първи път и не са изминали две години от придобиване на първата му категория. Автомобилите, които се внасят за първи път у нас, ще минават през пункт за идентификация и проверка на техническата изправност. След това данните на колата влизат в регистър и й се издава паспорт с техническите данни. Свидетелство за регистрация ще издава само МВР. От КАТ ще се получават само талона и регистрационните табели.", "date": "2019.07.29", "title": "Двойна глоба за шофиране без книжка"}
{"url": "https://www.monitor.bg:443/bg/a/view/svlachishte-ot-zarjazan-stroej-zaplashva-kyshti-i-hora-v-tyrnovo-171716", "text": "Свлачище заплашва да погребе живи семейства в старата част на Велико Търново. Преди няколко години, една от къщите край брега на река Янтра е съборена от мъж, за да строи там хотел. След това обаче, нещата не потръгват и той зарязва опразненото място. От проливните дъждове пръстта постепенно се е свлякла надолу и застрашава основите на намиращите се върху горната улица, амфитеатрално построени жилищни сгради. Подът и стената на едната от тези къщи вече са съборени и е въпрос на време кога тя се свлече цялата. От общината във Велико Търново отговарят, че отдавна са запознати със случая. Те също отчитат, че става въпрос за престъпно нехайство от страна на собственика на празния терен, който не взема мярки за неговото обезопасяване. Досега общинарите неведнъж са се опитвали да се свържат с него, но безуспешно. Отгоре на това мъжът опитвал да си измие ръцете и да се освободи от отговорността, като прехвърлял собствеността на терена върху старите си родители. От общината сега за пореден път ще съставят предупредителен протокол, който ще се опитат да връчат на собственика на свлачищния терен. Вероятността да последват реални мерки по обезопасяване от негова страна обаче са твърде малко. Това не е първият подобен опасен терен в старата част на Велико Търново. В тази част на града има още няколко места, където в резултат от срутилите се през последните години къщи и поради стъпаловидното разположение на къщите съществува опасност за стоящите на по-високото ниво къщи също да се самосъборят. Старата част на Велико Търново е една от най-касивите в България, но и една от най-опасните. Според една от проверките през последните години в старата част на града има над 100 опасни сгради, които имат нужда от основен ремонт или от събаряне до основи. Проблемът с повечето от тях обаче е, че собствениците им не искат да правят нито едното, нито другото. Тъй като опасните постройки имат законни соственици, от общината са с вързани ръце и не могат да предприемат на своя отговорност никакви действия, тъй като рискуват да бъдат осъдени за самоуправство с частна собсгвеност. Единственото, кето им остава, е да пишат уведомителни и предупредителни писма, от които обаче няма никакъв ефект.", "date": "2019.07.29", "title": "Свлачище от зарязан строеж  заплашва къщи и хора в Търново"}
{"url": "https://www.monitor.bg:443/bg/a/view/vraca-sybra-tyrsachite-na-zlato-ot-cjalata-strana-171721", "text": "Търсачите на злато от цялата страна за втора поредна година се събраха във Враца. На срещата в местността Леденика домакин е Националният събор на златотърсачите. Събитието бе открито от представители на общинската управа. А от името на кмета на града беше връчен поздравителен адрес. Той призова участниците да съхраняват вековните традиции, завещани ни още от времето на траките. Водосвет за здраве и благополучие на посетителите на форума отслужи отец Галин. Председателят на Българската асоциация на търсачите на самородно злато и метеорити (БАТСЗМ) изрази увереност, че събитието ще стане традиционно за Враца. Участниците в събора ще участват в много състезания, в тях могат да се включат и деца. Ще има томболи и награди, като сред тях са металотърсачи и уреди за промиване на злато. В рамките на традиционната проява ще се извършва и безплатен компютърен анализ на метеорити.", "date": "2019.07.29", "title": "Враца събра търсачите на злато от цялата страна"}
{"url": "https://www.monitor.bg:443/bg/a/view/otide-si-shpajdela-171723", "text": "Почина легендарният футболен специалист Васил Методиев-Шпайдела, съобщи официалният сайт на “Левски”. Той е един от най-успешните треньори в българския футбол. Роден на 5 януари 1935 година, десният защитник играе в “Академик” (София), “Локомотив” (София) и “Добруджа”. С \"железничарите\" става шампион през 1964 г. Има 17 мача за националния отбор. Наставник е на “Локомотив” (София) от 1972 до 1974 г. и от 1977 до 1980 г., с който става шампион през 1978 г. и достига до четвъртфинал за Купата на УЕФА през 1980 г. Ръководи “Левски” от 1983 до 1985 г., през 1987/1988 г. и през 1990/1991 г. Със \"сините\" е шампион през 1984, 1985 и 1988 г. и носител на купата през 1984 (включително и Купата на Съветската армия) и 1991 г. В паметта на феновете Шпайдела си остава един от най-опитните специалисти, с когото “Левски” постига забележителен хеттрик от отличия през славния за тима сезон 1983/1984. Погребението ще бъде на 31 юли от 11:45 часа в църква \"Успение Богородично\" на пл. \"Ручей\" в кв. \"Белите брези\" в София.", "date": "2019.07.29", "title": "Отиде си Шпайдела"}
{"url": "https://www.monitor.bg:443/bg/a/view/naj-krasivoto-kombi-dojde-v-bylgarija-168755", "text": "Когато потребителите се колебаят между седан или комби, винаги трябва да избират между хармоничен външен вид с триобемен силует или практично и голямо багажно пространство. Със създаването на новото комби Peugeot 508 SW, французите не ви карат да избирате между красота и голям багажник, защото моделът изглежда страхотно и предлага щедро пространство за хора и багаж. Неслучайно в началото на годината седанът Peugeot 508 беше избран за „Автомобил на годината” у нас, а сега комбито 508 SW надгражда това престижно отличие с още по-функционален и просторен интериор. Новото комби Peugeot 508 SW е вдъхновено от света на уникалните британски модели с каросерия Shooting Break, които представляват луксозно комби с три врати. Дизайнът впечатлява със снижения спортен силует и съчетава елегантна външност и функционален интериор с щедро пространство за пътниците и голям леснодостъпен багажник. Вратите без рамки са уникални за комбито, като подчертават силуета на каросерията и позволяват по-ниско разположени странични стъкла. Силуетът е зашеметяващ – с дългия преден капак и изместения назад салон, колата изглежда широка и ниска, особено с големите 19-инчови колела. Размерите на комбито са дължина 4778 мм, височина 1420 мм, широчина 1859 мм и междуосие 2793 мм. В салона на новото Peugeot 508 SW се използва същото фирмено оформление на мястото на водача, наречено i-Cockpit с намален размер на волана и повдигнато инструментално табло на предния панел. В него водачът е заобиколен от прецизно изпълнени елементи и висококачествени материали, които го пренасят в един модерен и технологичен свят. Във версията GT-Line сензорният екран на мултимедийната система с навигация е с размер 10 инча и е приближен до водача, а клавишите, от които се избират основните функции на системата, са под екрана и наподобяват клавиши на пиано. Малкият овален волан е много удобен за управление в града, като от край до край прави три оборота и при необходимост се върти лесно само с един пръст. Не на всеки водач ще допадне подредбата на циферблатите и инструментите, и най-вече оборотомерът, чиято стрелка се движи в обратна посока. Пътниците отпред могат да потънат удобно в ергономичните, обгръщащи тялото седалки и да се насладят на пет програми за многоточков масаж. Интервалът на настройките е огромен, така че зад волана могат да седнат удобно от много ниски до високи хора. Пътниците на задните седалки могат да се възползват от допълнителния комфорт на облегалката, наклоняваща се до 27 градуса. Достъпът до задните седалки е широк и лесен, за което помагат задните врати без рамки на прозорците. Благодарение на каросерията комби, задната седалка е удобна за двама възрастни с височина до 1,95 метра. За кратки разстояния отзад може да се качи и трети пасажер. Достъпът до багажника е през практична задна врата, която може да бъде оборудвана с електрозадвижване и с достъп без използване на ръцете. Прагът на багажника е нисък и широк. Бързо издърпващата се кора на багажника осигурява незабавен изглед към цялото отделение, което има капацитет от 530 литра. Ако пък имате нужда от повече товарно пространство, само с натискането на два бутона се сгъват задните облегалки и се образува практически равен под на багажника, който осигурява общ товарен обем от 1780 литра. Новото Peugeot 508 SW се задвижва от новите бензинови и дизелови турбодвигатели PureTech и BlueHDi, постигащи най-ниските нива на разход на гориво и на отделени емисии на CO2 в класа в реални условия. Бензиновите версии са два варианта на 1,6-литровия турбомотор PureTech със 180 к.с. и PureTech с 225 к.с., като и двата мотора са съчетани с 8-степенна автоматична скоростна кутия. Дизеловите агрегати са два с различни мощности. Малкият е 1,5-литров турбодизелов мотор BlueHDi 130 S&S със 130 к.с., съчетан с 6-степенна ръчна скоростна кутия или с 8-степенна автоматична трансмисия. По-големият 2,0-литров турбодизелов двигател BlueHDi се предлага във варианти със 160 и 180 к.с. в съчетание с 8-степенната автоматична трансмисия. Най-атрактивният вариант за задвижване за новото Peugeot 508 SW е 1,6-литровият турбобензинов мотор с мощност 180 к.с., съчетан с 8-степенна автоматична скоростна кутия. Максималният въртящ момент от 250 Нм е наличен още при 1650 об/мин, благодарение на което още със старта водачът разполага с почти цялата тяга за пъргав старт. Двигателят е комбиниран с 8-степенна автоматична трансмисия, която работи приятно плавно, като превключва неусетно скоростите, а ако водачът желае, може сам да сменя предавките с перата зад волана. Динамиката е отлична, като 508 SW спринтира от място до 100 км/ч за 8 секунди. При реален среден разход на гориво от 5,4 л/100 км, бензиновото Peugeot 508 SW PureTech 180 разполага с над 1100 км автономен пробег, което го прави идеален маратонец за дълги пътешествия. На магистралата новото комби Peugeot 508 SW уверено се движи с максимално разрешената скорост от 140 км/ч. Адаптивният круиз контрол работи отлично, а системата за придържане в лентата върти волана в правилната посока, ако едно от колелата настъпи маркировката. Комбито вози комфортно както на равен асфалт, така и през дупки и неравности. Настройките на шасито и задвижването могат да се променят, като се избере един от петте режима - Normal, Comfort, Sport, Manual и Eco. В зависимост от избрания режим се променя усилието на кормилната уредба, реакцията на педала на газта, времето за смяна на скоростите и твърдостта на адаптивните амортисьори. За динамична езда е режимът Sport, при което моторът става по-отзивчив при натискането на газта, а звукът става още по-силен и плътен. В завоите новото комби Peugeot 508 SW стои като залепено за пътя и въпреки предното си предаване, не показва склонност към недозавиване. Ниският и широк автомобил с големи колела се държи стабилно на пътя. Благодарение на всички тези качества, новото комби Peugeot 508 SW е перфектно за дълги пътешествия в страната и чужбина, но не е твърде голямо и за ежедневно шофиране в големите градове. Новото Peugeot 508 SW вече се продава у нас и може да се разгледа и изпробва в търговските центрове на „София Франс Ауто” в цялата страна. Цената започва от 55 546 лева за ниво на оборудване Active, а богатото GT-Line стартира от 68 121 лева.", "date": "2019.07.29", "title": "Peugeot създаде най-красивото комби"}
{"url": "https://www.monitor.bg:443/bg/a/view/dara-ot-ekshyn-vida-darbie-171668", "text": "Адреналинът й отива – това е първото, което си казвам след срещата си с Дара и бързия мониторинг на видеото към новия й хит Darbie. В него любимката на тийнейджърите се включва в гонка с влак, удобно излегнала се върху покрива на мощна спортна кола. Отказала е да бъде обезопасявана с въжета и заявила на режисьора Виктор Антонов-Рик разказва ми Дара. Клапата щракнала и сцената се случила с минимален брой дубли и без инцидент. После й се наложило да натупа три момчета на тенис корт пред погледите на стотина деца, които не спрели да скандират името й по време на снимките. «Не беше много възпитателно, но нямаше как, такъв бе сценарият, а и не очаквах публика от малолетни на терен, смее се тя. - Сблъсъкът с момчетата си беше спомен от реалния живот. Аз бях единственото момиче, което играеше футбол с момчетата в квартала. Веднъж, докато ритахме, един дойде да ми се прави на интересен. Изчаках го да приключи с тирадата си, отскочих и му ударих една глава. Той даде заден и повече не ми проговори От тогава всички момчета наоколо започнаха да ме уважават“, разказва Дара. Darbie е псевдонимът, който феновете й дават още по време на участието й в X Factor. Събирателният образ между нашето момиче и най-популярната кукла в света е алтернатива на всичко бонбонесто и сладникаво. Darbie умее да пише песни, познава силата на гласа си и на сцена я използва като масово оръжие за добро настроение. Дара е същата, но хобитата й са една идея по-малко екстремни от тези на Darbie. Ето ги и тях. Когато танцува пред феновете, Дара е във вихъра си – емоционалният заряд на всяка дума от текста резонира в пулсацията на тялото й. По време на лайв е придружена винаги от балет, който бори гравитацията със смели салта и елементи от брейкденса. Още с първите си крачки под светлината на прожекторите обаче Дара показва, че може да изпълни сцената с едно завъртане на пета, ръка, чиито пръсти са свити в импровизираната форма на пистолет, и поглед, който може да изпоти камерите на всички телефони в публиката. „Това е по-силно от мен, желанието да се движа непрекъснато в ритъм и да изразявам себе си по този начин. Понякога танцът идва пръв, а после узрява и идеята за мелодията, която може да бъде превърната в песен. Танцувам всеки ден по един час у дома. Съседите ми все още ме понасят.“, споделя с усмивка за „Монитор“ певицата. Особена творческа химия тя има с Милен Данков, който работи върху хореографията на повечето й хитове. „Той те разбива на парчета, след което те кара да се събереш с един замах и да се преродиш в една версия на себе си, която до сега не си познавал. Знае как да ме провокира и да извади най-доброто от мен пред камера.“, разказва Дара. Когато не танцува, тя намира време за фитнес минимум два пъти седмично. Набляга на кондиционните тренировки, които включват упражнения със собствена тежест и повишават издръжливостта й на сцена. Дара готви и не се шегува. Уменията й зад печката са далеч от гурмето, но са повече от задоволителни за едно момиче на 20, чиито живот минава на колела или сред облаците, на път към поредата звукозаписна сесия или лагери за песни из Европа. «Като малка исках да стана готвачка, но майка ми не ми позволяваше да припаря в кухнята. Наблюдавах я от страни как прави обяд за нас и целия процес ми беше много интересен. На 12 направих първите си бъркани яйца. Явно изборът продукт не е бил случаен, защото и до сега ям основно яйца.», разказва изпълнителката на Darbie. Майка й се примирява с авантюрите й в кухнята и дори й дава карт бланш да приготви менюто за рожденния й ден.„Имахме еко фритюрник, без мазнина, и заредих чиниите с купчина пилешки хапки с картофи. Много вредна храна, но с тези продукти разполагах“, спомня си Дара. В кухнята 20-годишната звезда на „Вирджиния рекърдс“ е екстремна само с подправките. «Чубрицата осмисля всяко ядене с аромата си. Не мога също без къри и червен пипер, също и турски подправки. Щедра съм и на олио в манджите. Обичам мазничко от малка, добре че по фигурата не ми личи.», намигва Дара. Като един истински традиционалист, отраснал в женско царство, тя може да заформи вечеря за двама с бюджет от 5 лева.Ще приготви крем супа от тиквички, като преди да пасира сварените зеленчуци слага фин резен масло. То се разтапя от температурата на зеленчуците и придава невероятен плътен вкус на супата. Перфектната си фигура Дара поддържа с много плодове, зеленчуци, ядки и риба. Да я видим с бургер на бензионостанция и вафла в джоба е мисия невъзможна. Пие много вода, като дори си е инсталирала аплиакция на телефона, която й напомня, че не е взела дневната си доза живителна течност.   Да скицира тоалетите си за сцена е хоби, на което Дара се отдава все по-активно напоследък. Костюмът със силиконови елементи във видеото на Darbie, който прилича на нещо като анцунг за астронавти, е по нейна идея. Певицата го слага по време на бойната хореографния, която разиграват с танцьорите й на закрит тенис корт. Температурите клонят към 40 градуса и комбинацията от крошета, кикове и сауна ефекта на дрехата вталяват поп дивата с 2 кг. „Често сънувам визиите си за сцена, после рисувам и предавам модела на мама, която шие и е много добра.“, разказва Дара. На лятното турне на The Voice в Пловдив тя се появи със секси топ и панталон в бледолилаво, които бе декорирала собственоръчно с надписи. „Този аутфит също го правихме с майка ми. С нея сме страшен екип, но това не ме учудва- тя е най-добрият ми приятел.“, откровена е звездата.", "date": "2019.07.29", "title": "Дара от екшън вида Darbie"}
{"url": "https://www.monitor.bg:443/bg/a/view/papa-francisk-objavi-prostitucijata-za-bolest-na-chovechestvoto-171705", "text": "Папа Франциск обяви проституцията за болест на човечеството и поиска всички „бели робини“ да бъдат освободени веднага от тираните им. Светият отец даде израз на чувствата си към накараните да проституират със сила жени в предговор към пуснатата в продажба в Италия книга „Разпнати жени. Срамът на проституцията, видян от улицата“. Автор на томчето е дон Алдо Буонайуто – духовният син на католическия свещеник дон Оресте Бенци, който основа преди време действащата днес в 45 страни италианска комуна „Папа Йоан XXIII”. Нейната основна цел е измъкването на „жриците“ от улицата и от лапите на всевъзможни сутеньори и експлоататори, както и връщането им в правия път с много обич. „Даряването на свободата на тези бедни робини е жест на милосърдие и дълг на всички мъже с добра воля“, пише папата. „Техният вопъл на болка не трябва да оставя безразлични нито отделните личности, нито институциите. Никой не бива да си обръща главата настрани и да си измива ръцете с невинната кръв, която днес се излива по улиците на света. Патологичен е всеки манталитет, за който жената трябва да бъде третирана като стока за еднократна употреба и след това захвърлена на боклука“, подчертава Франциск. Светият отец изтъква по-нататък в предговора, че след като бил изслушал десетки истории за бeзмилостно унижаване на жени и момичета, той се бил изпълнил с желание да им поиска прошка за мъченията, на които са били подложени от клиенти, често смятащи се за благочестиви християни. Що се отнася до самата книга на дон Алдо Буонайуто, в нея той посочва, че най-потърпевши, поне в Италия, от насилствената проституция са нигерианките и румънките. Още по-ужасяващ според него е фактът, че 37 на сто от уличните проститутки на Апенините и в по-голямата част от Eвропа са малолетни момичета. Интересното е, че освен нежния пол към страдащите от насилствената проституция дон Алдо приобщава и транссексуалните.", "date": "2019.07.29", "title": "Папа Франциск обяви проституцията за болест на човечеството"}
{"url": "https://www.monitor.bg:443/bg/a/view/neobichaen-stud-v-moskva-171708", "text": "Москва ще се окаже в плен на ултраполярен атмосферен фронт в първите дни на август. Според прогнозата на синоптиците температурата на въздуха ще падне под 5 градуса по Целзий. Във вторник и сряда термометърът няма да показва повече от 15 градуса, които са характерни за втората половина на септември, а не за разгара на лятото. Това е отрицателен рекорд, като за последен път в руската столица толкова студено в края на юли е било преди 70 години. Жителите на Москва ще могат да отново да се радват на топло време чак през първия уикенд на август, когато се очаква въздухът да се затопли до 22 градуса. Учени обясняват, че аномалният студ в Русия и рекордната жега в Европа са обусловени от смяната на климатичната епоха. Топлата вълна на Стария континент идва от Африка, а студената в Москва – от Северния полюс. Това движение на въздуха по протежение на меридианите било характерна проява на смяна на климатичните епохи, обясняват метеоролозите.", "date": "2019.07.29", "title": "Необичаен студ в Москва"}
{"url": "https://www.monitor.bg:443/bg/a/view/shefyt-na-razuznavaneto-na-sa-sht-podade-ostavka-171707", "text": "Президентът Доналд Тръмп съобщи, че директорът на Националното разузнаване на САЩ Дан Коутс ще се оттегли от поста си на 15 август, предаде Ройтерс. Заемащият тази позиция наблюдава дейността на всички 17 разузнавателни агенции в Съединените щати, включително Централното разузнавателно управление (ЦРУ) и Агенцията за национална сигурност. Тръмп номинира конгресмена републиканец Джон Ратклиф за приемник на Коутс. \"Приятно ми е да съобщя, че високоуважаваният конгресмен републиканец от Тексас Джон Ратклиф ще бъде номиниран от мен да бъде директор на Националното разузнаване\", написа Тръмп в Туитър. Дан Коутс имаше конфликти с президента заради оценки, свързани с Русия, Иран и Северна Корея В началото на годината заради оценки за ситуацията с Техеран Тръмп го нарече „наивен“. Според Асошиейтед прес Коутс разказал на прокурори, че президентът го карал публично да отрече всякаква връзка между Русия и предизборната му кампания. Обтегнатите отношения между Тръмп и Коутс се дължали и на сериозни разногласия между президента и разузнавателните агенции, добавя АП. Според Би Би Си Коутс смята, че разузнаването в САЩ е станало \"по-силно от всякога\" за двете години и половина, в които той заемаше поста. \"В резултат вярвам, че за мен е време да продължа към следващата глава от живота си\", пише той в писмото, с което обяснява мотивите си. Коутс каза през февруари, че Тръмп му предложил да остане на поста, но различията им се оказали непреодолими. По-късно той е заявявал, че се чувства маргинализиран от президента по въпросите на националната сигурност. 76-годишният дипломат, който наследи на поста Джеймс Клапър, е влизал в спорове с Тръмп публично по въпроси като Северна Корея. През януари например каза, че не смята за вероятно Пхенян да се откаже от ядрените си оръжия Миналата година той научи в ефир - и не скри изненадата си, - че Тръмп е поканил руския си колега Владимир Путин в Белия дом по време на срещата им в Хелзинки. Коутс е поредният напускащ администрацията - това направиха и министърът на отбраната Джеймс Матис (който едва от миналата седмица има постоянен наследник) и държавният секретар Рекс Тилърсън. Коутс е завършил два университета с дипломи по политически науки и право. Има два мандата като сенатор от Индиана. Бил е и посланик на САЩ в Германия. Джон Ратклиф, който ще дойде на мястото на Коутс, е в Конгреса от 2015 г. Той защити президента на изслушване на специалния прокурор за \"руското разследване\" Робърт Мълър. За демократите изборът му е поредното доказателство, че Тръмп се обгражда единствено с привърженици, показали \"сляпа вярност\".", "date": "2019.07.29", "title": "Шефът на разузнаването  на САЩ подаде оставка"}
{"url": "https://www.monitor.bg:443/bg/a/view/pak-bjala-ljastovica-v-gocedelchevsko-171706", "text": "   За втора поредна година под покрива на автосервиз „Братя Крачолови“ в Гоцеделчевското село Садово се излюпи бяла лястовица. Миналата година щастливото знамение споходи автосервиза на братята на 31 юли, а сега само няколко дни по-рано.    Село Садово, община Хаджидимово се намира на няколко километра от ГКПП-Илинден“, а автосервиза на самия международен път за Гърция. Любопитни туристи спират и снимат с телефоните си гнездото с рядката гледка:„Очеквахме миналогодишната бяла ластовичка да се върне, но не се върна. За сметка на това обаче, се излюпи друга бяла лястовичка в същото гнездо. Не можем да изразим щастието си от този факт…“ споделиха пред журналисти братя Крачолови, които са потомци на поета Пейо Крачолов Яворов.Имаме няколко гнезда на лястовици в сервиза. Не ги пипаме. Те си стоят така от години. Днес забелязахме че в едного ни гнездо има бяла лястовица, излюпила се е при нас…“ Снимки:Toppresa", "date": "2019.07.29", "title": "Пак бяла лястовица в Гоцеделчевско"}
{"url": "https://www.monitor.bg:443/bg/a/view/es-s-oshte-naj-moderni-laboratorii-za-izsledovateli-171752", "text": "Научните изследователи от цяла Европа ще разполагат с още повече възможности за използване на съвременните съоръжения на Съвместния изследователски център към Европейската комисия. След първия кръг на инициативата за свободен достъп, в който бяха получени близо 100 отговарящи на условията предложения от 92 изследователски институции, допълнителни лаборатории вече са достъпни за външни учени. Те ще могат да провеждат експерименти, свързани с енергийни решения с нулеви емисии и с ядрената безопасност. Откакто Съвместният изследователски център (JRC) отвори своите съоръжения за първи път през 2017 г., научни изследователи от 21 университета от ЕС и 3 съседни държави провеждат опити в 12 от неговите лаборатории в Геел (Белгия), Испра (Италия) и Карлсруе (Германия). Инициативата понастоящем се разширява, за да обхване Петен (Нидерландия), където се намират изследователските лаборатории на Центъра в областта на енергетиката и транспорта. Изследователите от държавите от ЕС и държавите, асоциирани към програмата за научни изследвания „Хоризонт 2020“, се приканват да кандидатстват преди 30 септември. Две съоръжения, предназначени за разработване на водородни горивни технологии, вече са отворени в Петен: съоръжението за изпитване с природен газ под високо налягане и съоръжението за изпитване електролизьор. Съвместният изследователски център също така отваря две модерни лаборатории в Карлсруе, предназначени за научни изследвания в областта на актинидните материали. Създаден е специален публичен портал с информация относно всички аспекти, свързани с инициативата за отворен достъп до научноизследователска инфраструктура на Центъра, включително публикуване на покани за представяне на предложения, информация относно условията и критериите за достъп, както и за процеса на подаване на документи.", "date": "2019.07.29", "title": "EС с още най-модерни лаборатории за изследователи"}
{"url": "https://www.monitor.bg:443/bg/a/view/angelokova-e-novijat-oblasten-koordinator-na-gerb-za-sofija-oblast-171704", "text": "С решение на Изпълнителната комисия Николина Ангелкова е новият областен координатор на ГЕРБ-София област, съобщиха от пресцентъра на ГЕРБ. Ангелкова ще има и трима координатори - Борислав Борисов, общински ръководител на Община Костинброд и народните представители от ГЕРБ – София област Мартин Тинчев и Валентин Милушев. Те ще отговарят за различните общини в областта.  „Работата в екип винаги дава резултати. Сигурна съм, че заедно ще продължим да развиваме София област“, коментира Ангелкова и добави, че започва срещи във всички населени места в Софийска област. С друго свое решение ИК на ГЕРБ утвърди за областен координатор на партията в Плевен Мирослав Петров. Той вече беше представен пред структурите на партията в областта в четвъртък.  ", "date": "2019.07.29", "title": "Ангелкова е новият областен координатор на ГЕРБ за София област"}
{"url": "https://www.monitor.bg:443/bg/a/view/kloi-rahal-flirtuva-s-nezakonnija-sin-na-sasho-kadiev-trejlyr-171712", "text": "Да флиртува с 18-годишното момче, оказало се незаконен син на Сашо Кадиев – в такава светлина виждаме по-голямата дъщеря на Башар Рахал – Клои, в първия трейлър към филма „Завръщане“. Това не е първа поява за младата актриса в българско кино заглавие, като преди това тя застана пред камера и за „Привличане“. За това, че баща и дъщеря работят заедно на една снимачна площадка, звездният татко загатна още със серия от снимки на плажа под мотото „Родното море не е демоде“. Самата Клои също публикува наскоро фотоси „зад кадър“ от работата по четвъртия авторски филм на Ники Илиев. Ролята си тя печели скоро, след като през месец май триумфира с отличието за главна роля в спектакъл на младежките награди National Youth Arts Awards, където с участие се разписват САЩ, Канада и Обединеното кралство. Приза си младата Рахал взе за превъплъщението си в Макмърфи от „Полет над кукувиче гнездо“. „Прекалено съм млад, за да имам 18-годишен син“ - репликата е на Кадиев, а още от първите промо кадри на „Завръщане“ сме сигурни, че именно той ще подправи филма с необходимата щипка чувство за хумор. Целият сюжет на „Завръщане“ се върти около героя на Илиев, който след „Нокаут, или всичко, което тя написа“ отново се връща в главна роля в собствена лента. Точно 25 години след паметното футболно лято на България през 1994-а, трима приятели (Бойко Кръстанов, Орлин Павлов и Сашо Кадиев) се завръщат в роден Пловдив от всички краища на света, за да помогнат на свой приятел от детството (Илиев) да спаси родната си къща. Алекс, както се казва героят на режисьора на заглавието, трябва да убеди братовчед си Бранимир (Башар Рахал) да не агърбва завета на дядо им (Стефан Данаилов), като събори фамилния им дом и построи на негово място модерна бизнес сграда. Единственият начин за това е приятелите от детството да се обединят отново и да победят професионалния отбор на Бранимир в градския маратон. Над 500 статисти, полицаи и спортисти се включиха в заснемането на тридневен маратон в три дисциплини – колоездене, бягане и гребане. А дали четирите момчета ще се справят с мисията си, ще разберем от 18 октомври, когато филмът ще дебютира в киносалона.", "date": "2019.07.29", "title": "Клои Рахал флиртува с незаконния син на Сашо Кадиев (ТРЕЙЛЪР)"}
{"url": "https://www.monitor.bg:443/bg/a/view/20-km-okolo-svinekompleksite-bez-nelegalni-kochini-171747", "text": "20 км около свинекомплексите без нелегални кочини, това стана ясно след последното заседание на Централния епизоотичен съвет към правителството. „Определя се 20-километрова санитарна зона за всички свинекомплекси в България, съобщи министърът на земеделието Десислава Танева на брифинг в министерския съвет. „Към настоящия момент в страната има регистрирани 65 свинекомплекса със съответните нива на биосигурност. В три от тях е била установена африканска чума по свинете. За всички останали, включително и тези в Южна България, се определя такава санитарна зона. В тези санитарни зони не трябва да има т. нар. \"заден двор\". В тази зона не трябва да се отглеждат домашни свине обясни министър Танева. Другото решение, взето на днешното заседание, е кланиците в България да работят само при постоянно присъствие на ветеринар и военна полиция в останалото време, допълни министърът на земеделието. Това се прави с цел да не се допусне клане на домашни свине, които не са от обекти със съответното ниво на биосигурност. Танева посочи, че в България има 110 регистрирани кланици. От тях 67 са за клане на свине. Десислава Танева припомни, че в петък е било взето решение всички задължени лица да определят . Те ще бъдат проверени. Решенията, взети на днешното заседание на Централния епизоотичен съвет, влизат в сила незабавно с официализирането им от заседанията на областните епизоотични комисии, отбеляза министър Танева. Д-р Полина Хаджистоева, председател на   определи решението като най-правилното за момента. Днес бе потвърдено поредното огнище на болестта африканска чума по свинете. То е в ромския квартал \"Нов път\" във Видин. Болестта е отглеждано в така наречения заден двор, съобщи д-р Адриян Данков, директор на Областната дирекция по безопасност на храните (ОДБХ) в града, след проведеното заседание на Областната епизоотична комисия. Информацията потвърди и областният управител Албена Георгиева. От пресцентъра на БАБХ уточниха, че в „Нов път“ има само нерегистрирани лични стопанства. В петък е взета проба от болно прасе в ромския квартал, която се е оказала положителна, съобщи Валери Велков, началник отдел в Областната дирекция по безопасност на храните. Прасето е починало и е загробено. Досега проби за болестта са изпращани в София през миналата седмица от различни селища на областта, но няма излезли положителни резултати, съобщи Адриян Данков. В близост до откритото огнище на заразата се намира една от големите свиневъдни ферми във Видин, в която се отглеждат повече от 4000 прасета. Във връзка с намеренията на собствениците на фермата в русенското село Горно Враново, където бе открита чума, да не евтаназират здравите прасета, шефът на БАБХ д-р Дамян Илиев, заяви в ефира на bTV, че и при едно болно животно, всички свине във фермата се унищожават.", "date": "2019.07.29", "title": "20 км около свинекомплексите без нелегални кочини"}
{"url": "https://www.monitor.bg:443/bg/a/view/5-jeni-na-den-tyrsjat-pomosht-ot-nasilie-171678", "text": "1755 жертви на домашно насилие са потърсили помощ през изминалата 2018 година. Статистиката за тази година не е по-различна. Услугата се ползва от пострадалите от домашно насилие не само в София, но и от цялата страната, заявиха от фонадция „Анимус“ за „Монитор“. През 2018-а 28 жени са загубили живота си , много вероятно бройката да е много по-голяма, има и такива, които не са идентифицирани като жертви на домашно насилие, заявиха от фондацията. Функционират само 13 - за жени и техните деца. Те са неравномерно разпределени в страната. В столицата действа само един с много малък капацитет - едва 8 места за двумилионен град. Има такива в Пловдив, Перник, Стара Загора, Бургас, Варна, Силистра и два в Русе. Кризисен център има още в Гоце Делчев и Димитровград. На практика местоположението им е там, където има неправителствена организация, която се ангажира с проблема. В цяла Северозападна България няма кризисен център. В много населени места, особено по-малките, жертвите на домашно насилие няма към кого да се обърнат. От фондация „Анимус“ заявиха, че в кризисните центрове няма свободни места. Всички работят на свръх капацитета си. В много случаи се търси близка, подкрепяща и безопасна среда за жертвите на домашно насилие, ако това е възможно. Горещият телефон също разполага с тази информация. Това се налага поради огромния риск за живота и здравето на жените и техните деца. През 2018 г. кризисният център на София е предоставил психологическа Към днешна дата броят на ползвалите услугите е 60, което означава, че има ръст на пострадалите. Проблемът се неглижира и обезценява систематично. А той засяга цялото общество, защото насилието и агресията, макар и скрити зад стените на дома, винаги се предават по-нататък. Било в отношенията с други хора, било в следващите поколения. В кризисните центрове пострадалите могат да се настаняват денонощно, по спешност след инцидент на насилие и да получат кризисна, социална и психологическа помощ. Предстоят е до 6 месеца. В момента дали усилията на държавата за превенция и борба с насилието над жени и домашното насилие са достатъчни и адекватни. Направените промени в Наказателния кодекс, свързани с домашното насилие, са на парче. Самото то не се криминализира във всичките му форми, а представлява утежняващо вината обстоятелство при други престъпления като убийство, телесна повреда, принуда, лишаване от свобода и т.н. Освен това за да се вземе под внимание, трябва да бъде доказано, че е системно упражнявано или поне 3 акта на домашно насилие. В случай на психически или физически тормоз всеки може да се свърже с 24-часовата Националната гореща телефонна линия за подкрепа. Сигнали могат да подават и близки на пострадали, представители на НПО, на институции в лицето на полиция, посолства, Превенцията на домашното насилие е много широка област и се отнася до възпитаването на ценности и умения за общуване, в които се зачита другият и толерантността е сила. 0800 186 76 е безплатният телефон за сигнали за домашно насилие. Услугата е 24-часова и е финансирана от Столична община. Фондация „Асоциация Анимус“ приема обажданията. Телефонната линия осигурява достъп до помощ за пострадали от домашно насилие и трафик на хора, като насочва пострадалите към социални услуги в цялата страна. Услугата е насочена към жени, мъже и деца и техните близки, които са станали жертва на насилие и експлоатация. Консултантите на телефонната линия могат да предоставят информация, свързанa с превенция на трафика на хора и процедури за достъп до услуги Именно заради условията на анонимност и конфиденциалност, които предоставя услугата, много хора се решават да потърсят помощ първо на този телефон. Kонсултантите са доброволци. Те са най-голямото богатство на услугата.От началото до настоящия момент са проведени 30 кампании за набиране и обучение на доброволци, а над 390 човека са ги преминали Домашното насилие все още се приема като личен проблем, а не като обществен, какъвто е. Колкото повече говорим за домашното насилие, толкова по-чувствително става обществото ни, толкова по-ангажирано. Хората престават да бъдат безразлични към крясъците у съседите и са по-склонни да се намесят. Както видяхме през последната година, от намесата или ненамесата на околните може да зависи нечий живот. Много е важно как общуваме помежду си, как решаваме конфликтите си не само в семейството, а и във всички други области. Децата от ранна възраст, в детската градина и в училище трябва да усвояват култура на общуване без агресия, доминантност и налагане на своето на всяка цена.", "date": "2019.07.29", "title": "5 жени на ден търсят помощ от насилие (ТЕМАТА)"}
{"url": "https://www.monitor.bg:443/bg/a/view/lek-spad-na-pytuvanijata-na-chujdenci-v-bylgarija-prez-uni-171745", "text": "Пътуванията на българи в чужбина през юни са 717.1 хил. или с 5.9 на сто над регистрираните през юни 2018 година, съобщи Националният статистически институт (НСИ). В сравнение с юни 2018 г. e регистрирано увеличение по всички наблюдавани цели: \"други\" - със 7.5 на сто, \"почивка и екскурзия\" - с 6 на сто, и \"служебна\" - с 2.7 на сто. Най-голям относителен дял от общия брой пътувания на българи в чужбина през юни 2019 г. формират пътуванията с други цели (гостуване, обучение, посещение на културни и спортни мероприятия) - 41.6 на сто, следвани от тези с цел почивка и екскурзия - 35.6 на сто, и със служебна цел - 22.8 на сто. През юни 2019 г. посещенията на чужденци в България са 1 537.0 хил. или с 0.9 на сто по-малко в сравнение с юни 2018 година. Регистрирано е намаление при пътуванията със следните цели: \"служебна\" - с 4.5 на сто, и \"почивка и туризъм\" - с 2.5 на сто, докато тези с цел \"други\" (вкл. гостувания и транзитни преминавания) се увеличават с 3 на сто. Транзитните преминавания през страната са 22.6 на сто (347.5 хил.) от всички посещения на чужденци в България. От общия брой чужденци, посетили България през юни 2019 г., делът на гражданите от Европейския съюз е 55.9 на сто, или с 5.4 на сто по-малко в сравнение със същия месец на предходната година. Посещенията на граждани от групата \"Други европейски страни\" се увеличават с 4.6 на сто, като най-голямо е увеличението на посещенията на граждани от Украйна - с 33.2 на сто. През юни 2019 г. преобладава делът на посещенията с цел почивка и екскурзия - 50.1 на сто, следвани от посещенията с други цели - 36 на сто, и със служебна цел - 13.9 на сто. Най-много посещения в България през юни 2019 г. са направили гражданите от: Румъния - 252.0 хил., Гърция - 161.2 хил., Турция - 140.8 хил., Германия - 123.1 хил., Украйна - 123.1 хил., Руската федерация - 108.5 хил., Обединеното кралство - 70.6 хил., Полша - 64.7 хил., Сърбия - 59.5 хил., Република Северна Македония - 43.1 хиляди.", "date": "2019.07.29", "title": "Лек спад на пътуванията на чужденци в България през юни"}
{"url": "https://www.monitor.bg:443/bg/a/view/prof-galja-angelova-es-ima-za-cel-da-e-lider-v-bezopasnija-izkustven-intelekt-171675", "text": "За 1 година вече генерираме повече данни, отколкото преди за 1 век, казва в интервю за \"Монитор\" директорът на Института по информационни и комуникационни технологии при БАН - Активността на Европейска комисия при изготвяне на програмата „Цифрова Европа“ 2021-2027 е първият фактор, който ни накара да обърнем внимание на темата. Ако трябва да характеризирам неформално нашата рамка, тя може да се разглежда като резюме на визията на Европейската комисия и на главите нормативни документи, публикувани през последната година и половина във връзка с развитието на изкуствения интелект в Европа. В приложение са дадени сведения докъде са стигнали останалите страни по пътя към изработката на собствени стратегии и в какви сфери са се фокусирали. Не бих нарекла документа стратегия, защото в него не е включен анализ на ситуацията в България, няма и план за действие. В рамката сме споменали задълженията, които произтичат от членството ни в Европейския съюз, и какво възнамерява да направи Европейската комисия, за да подпомогне развитието и приложението на изкуствения интелект. Документът е провокиран и от факта, че миналата пролет във Франция колектив от учени изработи визия за изкуствения интелект в страната. - Преди всичко сме се опитали да обясним за какво става дума. Изкуственият интелект обхваща системи, които наблюдават заобикалящата ги среда, разбират какво става в нея, учат се и в известна степен автономно могат да променят своето поведение, за да се адаптират и да извършват по-добре задачите, за които са създадени. Тези системи най-често работят с много данни и поради това Европейската комисия препоръчва организиране на европейско пространство на данните, където би следвало да се натрупват все повече публични данни, за да се позволи създаването и тестването на нови алгоритми за обработка на данните и извличане на знания от тях. Наличието на големи данни е важна характеристика на сегашния етап от развитието на технологиите. Днес за една година човечеството генерира повече данни, отколкото сме генерирали преди за 100 години. Съответно имаме нови цели и амбиции как да използваме тези данни. Например натрупват се големи количества спътникови снимки и за да се обработи събраната информация, има нужда от една страна от суперкомпютри, а от друга - от бързи алгоритми, за да извличат полезни наблюдения от данните. Поради напредването на технологиите може да се наблюдава развитието на земеделските култури от спътникови снимки или от въздуха. Доскоро беше невъзможно да се мисли за решаването на такава задача, но днес технологиите са налице и се търсят начини за изграждане на нови услуги над събраните данни. Този пример ни показва защо вече започваме да говорим за икономика, основана върху данните. Освен това рамката помага за разбиране на визията за развитие на т. нар. цифрова Европа. В решенията на Европейската комисия има няколко главни фокуса във връзка с навлизането на изкуствения интелект. Първият е върху публичните данни и европейското пространството за данни. Всички страни членки ще организират национални облаци и публичните организации ще предоставят там публични данни, които генерират при своята работа, включително и резултати от научни изследвания финансирани с публични средства. Развитието на здравеопазването също е обвързано с данните. - Европейската комисия си поставя за цел да се съберат големи хранилища от анонимизирани медицински данни и така да се правят наблюдения за болестите, леченията, лекарствата, за протичането на заболяванията във времето и евентуално да се направят открития в медицината. В тази област България е изостанала не само в събирането на данните, а и в това, че не сме изградили електронен запис на пациента, не събираме системно генетични данни за гражданите – което е част от съвременните медицински изследвания. Въпросът с данните е едно от важните неща, на които се обръща внимание, когато се заговори днес за изкуствен интелект в Европа. Образованието и науката са вторият фокус в Европа. Страните планират повишаване на броя на университетските катедри, свързани с изкуствения интелект (Германия планира 100 нови професури и привличане на опитни специалисти от целия свят), както и интегриране на курсове в други дисциплини, за да имат младите хора представа как да се обработват данните в техните специалности и по този начин изкуственият интелект да стане част от интердисциплинарните програми. Планира се създаването на центрове за върхови постижения по изкуствен интелект в цяла Европа, като Европейската комисия се ангажира да помогне за развитие на трайни връзки между центровете чрез проекти по европейските програми за научни изследвания. Така не само ще се развият технологиите на изкуствения интелект, но и ще се подпомогне внедряването на приложения в различните сектори на икономиката. Третото, върху което се фокусират в Европа, са различните етични и правни аспекти и промяната на пазара на труда. С ускореното навлизане на автоматизацията много работни места биват закрити, тъй като дейността се поема от машини или софтуер. Става дума не само за ръчен физически труд, а и за услуги.  - Например напоследък в колцентровете все повече се въвеждат софтуерни гласови асистенти – ти им говориш, те ти отговарят. Тогава си задаваме въпроса какво ще се случи с хората, които работят на такива работни места. Макар че човешкият труд няма да изчезне при професиите, свързани с комуникации и емоционална съпричастност, все пак ще настъпят големи промени. Възниква проблемът за преквалификация и той ще е основен за следващите 10-20 години. Динамиката на развитие на технологиите също ще налага необходимост от преквалификация. Говори се за това как всички страни трябва да имат планове за професионално обучение, за да могат гражданите да реагират на промените в пазара на труда. В стратегията на Дания например една от основните цели е всеки датчанин да придобие основни цифрови умения. Дори и там цифровата грамотност на населението е под 100%, но, разбира се, е по-висока, отколкото у нас. И така стигаме до необходимостта да се организират програми за учене през целия живот, за да може процесът на преквалификация и придобиване на цифрови умения да бъде силно облекчен. За възрастните хора се счита, че ще се адаптират по-трудно, защото младите започват да учат от училище, докато човек на 40-50 години по-трудно ще навлезе в цифровия свят. Във връзка с избора на приоритетни теми, бих искала да допълня, че много страни в Европа посочват селското стопанство като приоритетна област за внедряване на изкуствения интелект (освен здравеопазването и транспорта). Навлизат самоуправляващи се земеделски машини, които с помощта на дронове могат да извършват автономно определени дейности. Появяват се и животновъдни ферми с висока степен на автоматизация. - Мисля, че една стратегия трябва да започне с анализ на състоянието на включените сектори в тяхната взаимна обвързаност. Има подготвени редица документи, например концепция за цифрова трансформация на българската индустрия (Индустрия 4.0), от която разбираме, че интернетът е отличен в градовете, но в отдалечените селища не толкова и че все повече хора ползват цифрови услуги – макар че при по-възрастните процентът е по-нисък. Има и подготвен проект на Стратегия за цифровизация на земеделието и селските райони на Република България. Би трябвало тези предварителни проучвания да се разгледат съвместно и да се изберат няколко приоритетни области за България, понеже не е възможно да се финансира едновременно във всичко. Така са постъпили другите страни от Европейския съюз. Не споменавам образованието и науката като приоритетни области, защото тяхното развитие е задължително за осигуряване на подготвени кадри. - Трябва да се планират координирани мерки в различните сектори, насочени към постигане на една цел – да се осигури навлизане на новите технологии, които ще повишат конкурентоспособността на икономиката и ще позволят привличане на високотехнологични инвеститори в страната. Една от тези мерки е усъвършенстване на законодателството. Например, навлизането на автономни машини в реалния живот предполага разграничаване на отговорността на производителя и тази на потребителя, който е взел такова устройство и го е пуснал да функционира. Без солидно законодателство и доверие от страна на потребителите, че те са защитени от злонамерена употреба и че разбират поне принципно как системите на изкуствения интелект вземат решения, новите технологии няма да бъдат възприети. Трябва да се води диалог с обществото и да се дават примери за ползите от навлизане на технологиите на изкуствения интелект. Мисля, че в България имаме някои сериозни специфични проблеми, например наличието на много млади хора, които не учат и не работят. Трябва да се помисли за тяхното по-нататъшно образование и квалификация, а също и как ще изглежда пазарът на труда след 10 години. - В европейските документи се подчертава стратегическата роля на изкуствения интелект като технология на 21-вия век, която ще повиши конкурентоспособността на Европа. Производството става по-евтино, защото произвеждат машините и се заменя по-скъпият човешки труд, заради това Европа трябва да направи всички усилия максимално бързо да премине към модерните технологии. Китай е много голяма конкуренция, също и САЩ. Там се влагат невероятни суми за въвеждането на изкуствения интелект в практиката. Преди два месеца Тайван обяви, че ще обучава годишно 10 000 специалисти по изкуствен интелект, за да привлече големите фирми от Силиконовата долина да открият подразделения в Тайван и да произвеждат от Азия. Ние изглежда сме извън тази конкуренция. Европейският съюз си поставя за цел да стане световен лидер в етичния и безопасен изкуствен интелект, който освен по-добра конкурентоспособност на икономиката осигурява и по-добро качество на живот за европейските граждани. В някакъв смисъл стратегиите и целите на различните страни са представени на различни езици, като европейските са силно насочени към гражданите. Не, ние сме част от съвременния свят. Макар и бавно изпълняваме изискванията и насоките за развитие на цифровата Европа, а младите хора определено се чувстват много комфортно в тази среда. Всъщност вече използваме ежедневно изкуствен интелект, защото адаптивните системи и сега са тук. Например ако сме купували по интернет книги или самолетни билети, браузерът започва да показва реклами на други книги или хотели в града, до който сме си купили билет за самолет. Тоест браузерът наблюдава какво правим, знае предпочитанията ни и се адаптира към нас. Стряскащо е да осъзнаеш, че някой те наблюдава в интернет, но е така. У нас малко се говори за данните и нямаме големи количества систематично предоставени публични данни. Все още не обръщаме внимание на това, че над данните може да се изграждат продукти или услуги и да се извлича печалба – което означава да се откриват нови работни места. Това е едно от нещата, за които трябва да говорим, за да осъзнаем важността на данните. Проф. Галя Ангелова завършва висше образование във Факултета по математика и механика в СУ „Кл. Охридски“ Получава докторска степен от Института по автоматизация и изчислителна техника на Унгарската академия на науките (MTA SZTAKI) От 1998 г. е доцент по информатика, от 2010 – доктор на математическите науки, а от 2012 – професор по информатика в Института по информационни и комуникационни технологии на БАН Преподава в магистърски програми на Факултета по математика и информатика на СУ „Кл. Охридски“ През 2015 год. получава голямата награда „Питагор“ на МОН в категорията „Успешен ръководител на международни проекти“ за координирането на проектa AComIn (Advanced Computing for Innovation)", "date": "2019.07.29", "title": "Проф. Галя Ангелова: ЕС има за цел да е лидер в безопасния изкуствен интелект"}
{"url": "https://www.monitor.bg:443/bg/a/view/biznesyt-iska-bedstveno-polojenie-okolo-svinekompleksite-171671", "text": "Бизнесът предлага бедствено положение, като обявеното в област Добрич, да бъде обявена във всички области, където има големи свинекомплекси. Според свиневъда Венцислав Славов това е една от мерките, която би помогнала много за изолиране на вируса В неделя зам.-министърът на земеделието Янко Иванов, заяви по БНР, че борбата с чумата ще бъде безкомпромисна. „Няма как да съвместим стопанствата от тип „заден двор“, да ги кажем кочини, с борбата с болестите. Мерките срещу това заболяване имат задължителен и принудителен характер. Ако методът на убеждението не е дал своя резултат, да знаят, че ще има и принуда. Няма да се остави свиневъдството да умре с тази болест“, категоричен бе Иванов. Той коментира разликите между стъпките, които се предприемат у нас срещу заразата и тези в Чехия, където са успели да се справят с болестта. По думите му, не сме успели да намалим популацията на дивите свине, тъй като В Чехия пък за отстрела на глиганите била ангажирани специалните служби, тъй като контролът за санитарните мерки при военните е много по-строг. Председателят на Асоциацията на свиневъдите у нас д-р Полина Хаджистоева също смята, че трябва да се вземат бързи мерки за спасяване на сектора. Според нея голям проблем е, че кметовете крият наличието на нерегистрирани животни. Тя цитира подобен случай в Шуменско, където за една от общините на заседание на областната епизоотична комисия е подадена информация, че в дадено населено място няма домашни прасета. „В същото време аз в Радко Димитриево плащам на стопаните да си заколят прасетата по 150 лв., за да се намалят рисковете да се зарази фермата ми“, обясни Хаджистоева за „Монитор“. По думите им в селата всички знаят кой какво гледа незаконно, но никой не е санкциониран, защото за кметовете Кметовете пък се оправдавали, че за да констатира незаконното прасе, трябвало да влезе в двора на съселянина си и стопанинът от своя страна да удостовери с подписа си наличието на отглежданото животно. „В последната година, след като се откри вирусът в провадийското село Тутраканци, от асоциацията сме писали много писма до различни държавни институции за превантивни мерки. За да запазим промишленото свиневъдство у нас, трябва поне на 3 км около комплексите са няма домашни кочини. Това е санитарният минимум, като за целта трябва да се промени нормативната уредба“, обясни тя. Според Хаджистоева собствениците на големите свинекомплекси в момента са принудени сами да се оправят с проблема, за да спасят бизнеса си и плащат на хората да колят незаконните си прасета, отглеждани по дворовете.", "date": "2019.07.29", "title": "Бизнесът иска бедствено положение около свинекомплексите"}
{"url": "https://www.monitor.bg:443/bg/a/view/stranni-neshta-s-vkus-na-nostalgija-171666", "text": "Толкова вълнуващ, та чак тръпки да те полазят. Така можем да обобщим третия сезон на хитовия сериал „Странни неща“, който се появи в началото на месеца. Той може да се оцени с 11/10. Докато попиваме жадно всяка секунда обаче се потапяме в носталгия. Не само защото действието се развива през 1985 година и ни разхожда предимно из мол с ретро магазини. Любимите ни малчугани вече са пораснали. Бушуващите хормони на Майк, Лукас и Дъстин изместиха тръпката от играта на „Подземия и дракони“. Само Уил не се отказва от мантията на магьосник, но в поредицата се намеква, че „той не си пада по момичета“. Актьорът Ноа Шнап намигна, че зрителите сами трябва да преценят каква е сексуалната ориентация на персонажа му. Но това не е от значение. Законът на таткото „Вратата на стаята ни да е открехната поне 10 см, ако сме довели гадже за компания!“ , също ни навежда носталгични мисли. Дейвид Харбър, който се разхожда със значката на началника на полицията Джим Хопър, поставя тези граници по изключително забавен начин. Самият той се оказва хлътнал не в кого да е, а в Джойс (Уинона Райдър) и се в завидно количество алкохол. Та смехът ни съпътства до последния осми епизод, когато се сбогуваме с двама от любимите ни герои. Няма да издавам кои са те, но ще подскажа, че можем да извадим от уравнението един родител. Както написаха мнозина разгневени фенове в социалните мрежи - „Ако тъпата песен на Сузи не беше толкова дълга, можеше никой да не умре“. Специално внимание в този сезон заслужава и Дейкър Монтгомъри (Били) , който успя да разгърне актьорския си потенциал на по-високо ниво от просто След финалните надписи пък осъзнаваш, че приключенията на Елевън (Мили Бобу Браун) и компания са към края си. Наскоро братята Мат и Рос Дафър – създатели на успешната продукция, заявиха, че историята едва ли ще се разгърне в повече от четири сезона, защото „не може нещо лошо да спохожда тези деца всяка година“. Междувременно „Странни неща“ успя да постави нов рекорд по гледаемост. В първите четири дни от дебюта на новия сезон на поредицата, сериите белязаха гледания от 40, 7 милиона акаунта на Netflix по целия свят. \"Нито една друга поредица не е имала такава гледаемост\", предадоха от стрийминг платформата. Според данните на компанията притежателите на 18,2 милиона от акаунтите са изгледали всичките епизоди в първите четири дни след пускането им.", "date": "2019.07.29", "title": "\"Странни неща“ с вкус на носталгия"}
{"url": "https://www.monitor.bg:443/bg/a/view/djino-d-akampo-ni-kani-na-hapka-v-italija-171665", "text": "Прочутият готвач Джино Д'Акампо ще превземе екрана през август, за да ни изкуши с италианска кухня. На 8 август от 14 ч. по кулинарния канал 24Kitchen ще се състои премиерата на поредицата „Крайбрежната одисея на Джино Д'Акампо“, която ще се излъчва от понеделник до петък. От Венеция до Генуа, Джино е на впечатляващо пътуване по италианските крайбрежие, представяйки родната си страна по един неповторим начин – от брега към вътрешността. Той ще покаже на зрителите как разнообразието от местни продукти влияе върху отделните региони по един уникален начин, създавайки автентична кухня, култура и рецепти. След като ни отвежда на пътешествие по средиземноморските брегове, Джино прескача от другата страна на Италия, за да ни разкрие непознатите изкушения на адриатическия бряг. Поредицата „Адриатическа Италия с Джино Д'Акампо\" ще завладее ефира от 20-ти август, отново всеки делничен ден от 14 ч. Кулинарният гуру ще посети със зрителите населени места, които набират все повече популярност сред туристите от цял свят. Пътувайки с класическа италианска кола, Джино ще премине по цялото крайбрежие, като ще показва всичко онова, което задължително трябва да се види и опита, а също така ще сподели и някои вкусни рецепти, вдъхновени от местни съставки.", "date": "2019.07.29", "title": "Джино Д'Акампо ни кани на хапка в Италия"}
{"url": "https://www.monitor.bg:443/bg/a/view/10-pyti-poskypnaha-japonskite-zastrahovki-za-tankerite-prez-ormuzkija-proliv-171742", "text": "10 пъти поскъпнаха застраховките, които трябва да плащат японските фирми осъществяващи доставки на петрол и течни горива от Персийския залив по маршрут през Ормузкия пролив, пише вестник Sankei. По информация на изданието, в последните месеци във връзка с инцидентите с кораби в района застрахователите са качили тарифите си от 0,025% до 0,25% от стойността на кораба за едно преминаване през пролива. Така, ако цената на танкера е 10 млрд. йени (92 млн. долара, до фирмата, която е наема за превоз ще трябва да плати полица от 230 хил. долара, вместо 23 хиляди, каквато е била цената преди кризата. Освен това превозвачите променят маршрутите през пролива, свързващ Персийския залив с Индийския океан, да бъдат максимално отдалечени от иранските брегове. Японските танкери също така са получили инструкция да преминават зоната на максимална скорост, което увеличава разходите на гориво. Страната на изгряващото слънце доставя 80% от суровия нефт и нефтопродуктите си от страните на Персийския залив. През Ормузкия пролив се транспортира по вода една пета от целия консумиран нефт в света и почти цялото количество втечнен природен газ, експортиран от Катар, който е най-големият доставчик на синьото гориво. Ситуацията в района отново се влоши, когато на 19 юли плаващият под британски флаг танкер Stena Impero бе задържан от ирански военни катери в Ормузкия пролив.", "date": "2019.07.29", "title": "10 пъти поскъпнаха японските застраховки за танкерите през Ормузкия пролив"}
