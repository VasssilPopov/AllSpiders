{"url": "http://www.monitor.bg/a/view/46593-%D0%A2%D1%8A%D1%80%D0%B3%D0%BE%D0%B2%D1%86%D0%B8-%D1%80%D0%B5%D0%B6%D0%B0%D1%82-%D0%BA%D0%B0%D0%BC%D0%B8%D0%BE%D0%BD%D0%B8-%D0%B7%D0%B0-%D0%B4%D0%B0-%D0%BC%D0%B0%D0%BC%D1%8F%D1%82-%D1%81-%D0%BA%D1%83%D0%B1%D0%B8%D1%86%D0%B8-%D0%B4%D1%8A%D1%80%D0%B2%D0%B0/", "text": "Пробутват ни въглища, намокрени с вода\n                    Търговци мошеници режат каросериите на камионите си, за да мамят с кубици дърва, разказаха пред „Монитор” хора от бранша. Каросерията на един обикновен стандартен камион „газка”, с каквито повечето дървосекачи разкарват дърва за огрев, се приема за осем кубика. Тарикатите обаче режат част от дървените канати и така в него вече се побират не повече от 6 кубика. Клиентът вижда, че камионът е пълен, но не знае за измамата. Така той плаща за осем, а получава реално шест кубика дърва. Така при цена на ненарязани дърва от 65 лв. на кубик продавачите получават 130 лв. чиста печалба. По един камион на ден да продават, това прави около 4000 лв. абсолютна стопроцентова печалба. Другата измама, която често се практикува, е да се поставят дървени скари отдолу в каросерията на камиона, като по този начин отново се спестява по кубик-два от дървата. През тази година цената на метровите дърва в Търновско се е качила с около десетина лева. Миналата година те се продаваха за 55 лв., а сега за 63 - 65 лв. на кубик. А цената на нарязаните и нацепените скача над 70 - 75 лв. за кубик. Лошото обаче е, че когато са нарязани, дървата изобщо не могат да бъдат премерени дори и на око и търговецът може да излъже клиента си и с два до три кубика. Цената на каменните въглища е около 370 – 450 лв. за тон, но и тук някои търговци правят далавери. Препатили разказват, че след като разтоварили камион с поръчаните тонове въглища пред дома им, станало ясно, че те са мокри, защото старателно са напоени с вода, за да тежат повече.Търсенето на дърва за огрев в Бургаско надвишава предлагането. Цепениците са най-дефицитната стока, поради което цените литнаха нагоре. В сравнение с миналата година цената на кубик дърва е скочила с 20 - 30 лева. В момента кубик нарязани и нацепени дърва се продава на цена 160 лева, само нарязаните са по 155 лева, а стволовете по метър се търгуват за 150 лева. През миналата година кубик нацепени струваше между 130 и 140 лева. В складовете на \"Топливо\" в Бургас дърва няма повече от месец, а от дружеството признават, че няма и да има. Според по-малките търговци причината за дефицита е свързана с липсата на дървосекачи. От друга страна, работниците искали много високи заплати, заради което се оскъпявал и крайният продукт.\nОт 55 до 70 лева струва кубик дърва за огрев по борсите в Шумен. Мярката кубик обаче е доста условна, тъй като купчинките с приготвени дърва рядко са с размери метър на метър, оплакват се клиенти. Освен това работниците, които правят \"кубиците\" предварително минават обучение как да правят куповете по-редки без да личи. Засега проблем с дървата за огрев няма, тъй като много клиентите купуват горивото в последния момент или на два-три пъти през зимата.Средно по 183 лв./т струват нарязаните и нацепени дърва за огрев в складовете в Стара Загора, цената е поскъпнала с над 2 лв. спрямо същия период на м.г., причината е затвореният заради ремонт Проход на републиката, обясняват търговци. Необходимостта от търсене на обиколни маршрути за доставката обяснява и недостига на количества в навечерието на зимата. Под въпрос е и доставката на брикети. Причината е, че фабриката в Гълъбово предстои да спре за ремонт от 28 октомври. Наличните в складовете количества се предлагат за 11,50 лв. в чувалчета от 40 кг. Въглищата от внос в чували от 35 кг са на цена 14,60 лв.\n\n\n                    ", "date": "2017.10.24", "title": "Търговци режат камиони, за да мамят с кубици дърва"}
{"url": "http://www.monitor.bg/a/view/58358-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BF%D0%BB%D0%B0%D1%89%D0%B0-%D0%B7%D0%B0-%D0%BB%D0%B8%D1%87%D0%B5%D0%BD-%D0%B0%D1%81%D0%B8%D1%81%D1%82%D0%B5%D0%BD%D1%82-%D0%B8%D0%BB%D0%B8-%D0%B4%D0%BE%D0%BC%D0%B0%D1%88%D0%B5%D0%BD-%D0%BF%D0%BE%D0%BC%D0%BE%D1%89%D0%BD%D0%B8%D0%BA-%D0%BD%D0%B0-50-000-%D0%B4%D1%83%D1%88%D0%B8/", "text": "\n                    Държавата ще поеме разходите за личен асистент или домашен помощник на 50 000 души, каза днес в Русе заместник-министърът на труда и социалната политика Зорница Русинова. За целта ще са необходими около 65 млн. лева годишно, поясни тя.\n\nРусинова каза още, че през последните десет години програмата се е финансирала с европейски средства. Стартирала е през 2009 г. с около 300 души, като оттогава средногодишно 42 000 души са имали личен асистент.\n\nПо думите на заместник-министъра България е сред страните с най-щедро майчинство. Важна инициатива на Министерството на труда и социалната политика е проектът „Родители в заетост”, финансиран по ОП „Развитие на човешките ресурси”. Той дава възможност да се осигурят детегледачи на малчугани до 5-годишна възраст, които не са били приети в ясла или в детска градина, обясни Русинова. Тя посочи, че за целта са осигурени 20 млн. лева, с които да бъдат подпомогнати 1500 семейства. До момента са подадени 1200 заявки, като срокът е до края на октомври.\n\nВ Русе Зорница Русинова участва в дискусия с кметове на общини на тема „Възможности за обучение и заетост в Област Русе”.\n                    ", "date": "2017.10.24", "title": "Държавата плаща за личен асистент  или домашен помощник на 50 000 души"}
{"url": "http://www.monitor.bg/a/view/48176-%D0%9E%D1%82-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-6000-%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BE%D0%BF%D0%B8%D1%82%D0%B0%D0%BB%D0%B8-%D0%B4%D0%B0-%D0%B2%D0%BB%D0%B5%D0%B7%D0%BD%D0%B0%D1%82-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "Само 20% от бежанските лагери са пълни\n                    Около 5800 чужденци са се опитали да минат незаконно българските граници от началото на годината.Това стана ясно от презентация на зам.-директора на “Гранична полиция” Стоян Иванов, която той представи на конференция “Бежанската криза и развитието на миграционните процеси”. За предходната година натискът по границите е бил близо 7 пъти по-голям - 40 000 опита за преминаване на границите. Пикът на бежанския натиск е бил през 2015г., когато над 90 000 чужденци са се опитали да влезнат незаконно в пределите на страната.В момента Държавната агенция за бежанци има капацитета да се погрижи за 5130 бежанци, като при необходимост тази бройка може да достине до 6000 души. През 2013 г. ДАБ е можела да приюти едва 1300 мигранти. От началото на годината до края на септември 3007 човека са поискали закрила от бълагрските власти, съобщи зам.-председателят на Агенцията за бежанци Даниел Инджов. Той съобщи, че 130 деца бежанци посещават детски градини и училища в страната. От данните става ясно, че лагерите за мигранти са почти празни, като едва 20% от капацитетът им е запълнен.Кметът на София Йорданка Фандъкова заяви, че вече не се говори за бежанска криза, но трябва да бъде решен въпросът с интеграцията и социалните дейности. “Благодарение на огромните усилия на държавата и на Европейския съюз днес ние вече не говорим за бежанска криза, но говорим за трайно и дългосрочно решаване на проблема с миграцията и бежанците, който изисква не по-малко усилия. Това, което предстои, за да може тези въпроси да бъдат решени, е решаване на въпроса с интеграцията и социалните дейности – най-вече образованието и грижата за непридружените деца”, заяви Фандъкова.Зам.-председателят на ГЕРБ Цветан Цветанов обяви, че намаляването на миграционния поток, не трябва да ни успокоява, защото на турската граница все още има наплив на бежанци. Относно това дали е възможно България да бъде приета в Шенген по време на Председателството на страната на съвет на ЕС Цветанов заяви, че сме покрили всички критерии и изисквания. Той обяви, че България и Румъния даже са имали по-високи показатели от някои стари държави членки на Шенгенското пространство. По думите му приемането в Шенген вече става не по критерии и експертиза, а на база на политически решения.\n\n\n                    ", "date": "2017.10.24", "title": "5800 мигранти опитали да влязат в страната незаконно"}
{"url": "http://www.monitor.bg/a/view/12135-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%90%D1%81%D0%BF%D0%B0%D1%80%D1%83%D1%85%D0%BE%D0%B2-%D0%BC%D0%BE%D1%81%D1%82-%D0%BE%D1%82%D0%B4%D0%BE%D0%BB%D1%83-%D0%B1%D0%B5%D0%B7-%D0%BE%D0%B3%D1%80%D0%B0%D0%BD%D0%B8%D1%87%D0%B5%D0%BD%D0%B8%D1%8F-%D0%B7%D0%B0-%D0%B4%D0%B2%D0%B8%D0%B6%D0%B5%D0%BD%D0%B8%D0%B5%D1%82%D0%BE/", "text": "\n                    Ремонтът на Аспаруховия мост във Варна започва със строително-монтажни работи по долното строене на съоръжението. Поради това, че метеорологичните прогнози в следващите дни не позволяват подмяна на хидроизолацията и извършването на необходимите за това дейности, движението по моста на този етап няма да се ограничава и шофьорите ще продължат да преминават по него както обикновено, съобщиха от АПИ.\n\nПри подобряване на времето ще бъде въведена временна организация на движението и ще бъде затворено платното за Бургас, а трафикът ще се насочи в платното за Варна по ремонтираните през миналата година съоръжения 3 и 5. Достъпът до пристанище Варна Изток и Южната промишлената зона няма да се ограничава. Предстои и ремонт на участък от Автомагистрала „Черно море“. Ремонтът на съоръжение 6 от Аспаруховия мост включва бетонови работи, нова хидроизолация, фуги, асфалт, маркировка, знаци, ограничителни системи, парапети и т. н. Мостът е в експлоатация от 1976 г. и е основна връзка на квартал „Аспарухово“ с останалите квартали от община Варна. Ремонтът му е наложителен, тъй като не е ремонтиран от около 40 години. През миналата година със средства от републиканския бюджет започна поетапното обновяване и бяха ремонтирани три от съоръженията в посока Варна, идвайки от квартал „Аспарухово“ и Автомагистрала „Черно море“ – съоръжения 1, 3 и 5. Тази година, преди началото на летния сезон, завърши ремонтът на съоръжения 2 и 4.\n                    ", "date": "2017.10.24", "title": "Ремонтират Аспаруховия мост отдолу, без ограничения за движението"}
{"url": "http://www.monitor.bg/a/view/34633-%D0%A0%D0%B5%D1%81%D1%82%D0%B8%D1%82%D1%83%D1%82-%D0%B7%D0%B0%D1%82%D0%B2%D0%BE%D1%80%D0%B8-%D0%BD%D0%B0%D1%82%D0%BE%D0%B2%D0%B0%D1%80%D0%B5%D0%BD-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Реститут затвори натоварения булевард „Кукленско шосе” в района на Митницата в Пловдив заради претенции, че част от земята под пътя е негова собственост. Александър Пижев опъна лента върху пътното платно и така прегради възможността на автомобилите да преминат. Вследствие на това се образува километрична опашка от чакащи и изнервени шофьори. Един от тях малко след акцията на Пижев отиде и скъса лентата му, а минути по-късно на мястото дойдоха и две полицейски коли.\n\nПижев и адвокатът му Стоян Донев уточниха, че още на 12 октомври са уведомили общините Пловдив и „Родопи” за предстоящата акция. Двамата показаха нотариален акт, според който 2,5 декара, върху които е построено част от шосето и обръщалото на рейсовете, е собственост на Александър и семейството му. От фамилията са настоявали пред двете общини да получат обезщетение за взетите им земи, но такова не били получили. Затова Александър Пижев се решил на безпрецедентната акция да загради земята си, върху която в момента има многолентов натоварен булевард. След намесата на полицията движението по булеварда бе възстановено. \n                    ", "date": "2017.10.24", "title": "Реститут затвори натоварен булевард в Пловдив"}
{"url": "http://www.monitor.bg/a/view/39616-%D0%91%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D1%87%D0%B5%D1%82%D0%B8%D1%80%D0%B8-%D0%BE%D1%87%D0%B8-%D1%81-%D0%BF%D1%80%D0%B5%D0%BC%D0%B8%D0%B5%D1%80%D0%B0-%D0%BD%D0%B0-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F/", "text": "\n                    Премиерът Бойко Борисов ще се срещне в МС утре със своя южнокорейски колега Ли Нак-Йон. Двамата ще разговарят на “четири очи”, кaто срещата ще бъде последвана от пленарни разговори между правителствените делегации.Сред темите на разговорите ще бъде задълбочаването на двустранното сътрудничество в областта на търговията, инвестициите и иновациите. Конкретна стъпка за икономическото взаимодействие ще бъде учредяването на Българо-корейска търговска камара, като двамата държавни лидери ще открият бизнес форума. По време на официалното си посещение министър-председателят Ли Нак-Йон ще се срещне и с президента Румен Радев и ще бъде гост на официална вечеря, давана от председателя на Народното събрание Димитър Главчев. \n\n\n                    ", "date": "2017.10.24", "title": "Борисов на „четири очи“ с премиера на Южна Корея"}
{"url": "http://www.monitor.bg/a/view/38098-%D0%94%D0%BE-5-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D0%B4%D0%B0-%D0%BF%D0%BE%D0%B4%D0%BE%D0%B1%D1%80%D1%8F%D1%82-%D0%B0%D0%B4%D0%BC%D0%B8%D0%BD%D0%B8%D1%81%D1%82%D1%80%D0%B0%D1%82%D0%B8%D0%B2%D0%BD%D0%BE%D1%82%D0%BE-%D0%BE%D0%B1%D1%81%D0%BB%D1%83%D0%B6%D0%B2%D0%B0%D0%BD%D0%B5/", "text": "\n                    До 5 декември министрите трябва да предприемат мерки и да представят отчет за подобряване качеството на административното обслужване. Това реши кабинетът като прие доклад на вирцпремиера Томислав Дончев. Повод бе предишно решение на властта от 23 август, с което инспекторатите към отделните ведомства и агенции бяха задължени до 20 септември да извършат пълен преглед какви услуги се извършват и как се обслужват гражданите. По време на проверката са наблюдавани 377 администрации. Основните констатации са свързани с недобрата организация на обслужването и недостатъчното познаване на наредбите, в това число обслужването на принципа „едно гише“, както и продължителност на работното време с граждани, възможност за картови плащания и други.\n\n \n                    ", "date": "2017.10.24", "title": "Министрите с ултиматум да подобрят административното обслужване до 5 декември"}
{"url": "http://www.monitor.bg/a/view/72427-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB-%D1%81-%D0%BB%D1%8A%D0%B2%D1%81%D0%BA%D0%B8-%D1%81%D0%BA%D0%BE%D0%BA-%D0%BE%D1%82-%D0%BD%D0%B8%D1%89%D0%BE%D1%82%D0%BE/", "text": "\n                     Той не е типичният олигарх. Поне на пръв поглед. Румените му бузи и ококореният поглед му придават наивен вид. Но видът заблуждава. Иво Прокопиев е надарен с пресметлив ум, а също така и с татко от номенклатурата. Тази вълшебна комбинация прави възможен скока на разградското лъвче от нищото в големия бизнес. В предната глава ви разказахме кой е неговият баща и защо е толкова важно, че малкият Ивчо е отраснал край софрата на големците. В следващата глава пък ще разберете каква насока е имала кариерата на батко му Сашо и как от Регионална служба „Сигурност“ към МВР-Разград ще свърне към една от ключовите приватизационни сделки на прехода. А сега да се спрем на хищното лъвче, както Прокопиев сам нарича себе си и съратниците си от първоначалния вариант на кръга „Капитал“.Хищно лъвче - това само по себе си е тавтология. Но дори да беше вегетарианец както покровителя си Иван Костов, Иво Прокопиев пак щеше да отбележи небивал възход в клуба на Агнешките главички – своеобразен политико-икономически кръг, радвал се на доста протекции и облаги по време на управлението на Командира.Ако беше преварил да се роди няколко години по-рано, Прокопиев можеше да пресече пътя си с друг виден български олигарх – Цветан Василев, още в математическата гимназия в Габрово. Писано им било да се срещнат по-късно и да наваксат пропуснатото, та макар и служейки си с посредници. Значително по-късно Прокопиев ще срещне и друг един олигарх, с когото понастоящем има вземане-даване – газовия барон Сашо Дончев. Към тях ще се присъедини и господарят на хапчетата Огнян Донев, за да заформят със съвместни усилия кръг, в който парите и личните интереси играят решаваща роля.Връщаме се назад във времето, за да видим къде е всеки от тях през 1991 г., когато се наливат основите на родната олигархия.По това време Огнян Донев вече е изкарал три важни години до ортака си Огнян Дойнов – вторият човек в БКП след Андрей Луканов, направлявал потоците пари към верни на системата хора, по-известни като „червените куфарчета”. Бъдещият милионер и фармацевт номер едно на демократична България се отделя от покровителя си, за да се озове във вихъра на зараждащия се малък бизнес. Твърди, че започнал с продажби на дъвки и бонбонки, след което минал на гаражна търговия, а големият му удар бил вносът на няколко автомата за детски игри, с които се снабдил с връзки от Германия. Така, докато някои хора не знаят още къде се намират, а групировките въртят бухалки и мачкат всеки, който не им дава съответните отчисления от бизнеса си, Донев безпрепятствено си джитка с автоматите. И така както е тръгнал, през 1993 г. подхваща търговия с черни метали, които изнася от Кремиковци в Германия.През същата година, която взехме за ориентир, Сашо Дончев от нищото създава „Овергаз“. А през 1993 г. ще се запознае с Илия Павлов и ще прилапа някакви си 19 млн. лв. от Кредитна банка. Такива щедри кредити не се дават на всеки, но, както ще признае самият Дончев в едно интервю, Илия Павлов вече е обработен от Радослав Ненов за въпросния разговор. Той знае, че Дончев се ползва с протекции от страна на шефа на „Газпром” Рем Вяхирев, така че тези 19 млн. лв. са една добра инвестиция. Но от хора като Сашо Дончев не бива да се очаква благодарност, така че ще дойде време, когато Илия Павлов ще съжалява за този ход. А след разрива с Дончев ще дойде и датата 7 март 2003 г., когато Илия Павлов ще бъде застрелян на входа на холдинга „MG корпорация“, като основната версия за убийството ще мирише силно на синьо гориво.Отново през 1991 г. перспективният бъдещ банкер и, както ще се окаже впоследствие, фараон на КТБ Цветан Василев се насочва към финансите.Питате се къде е по това време Иво Прокопиев и какво прави? През 1991 г. той е най-обикновено вестникарче. Много скоро това ще се промени и Иво Прокопиев ще вземе на няколко скока разстоянието, което го дели от останалите олигарси.Хищните лъвчета всъщност са няколко, но едното от тях е неформалният лидер. Колективният прякор на начинаещите репортерчета дошъл от в. „Пари”. В книгата „Невидимата история на „Капитал“, с която медийният бос Прокопиев и съратниците му отбелязват 15-годишнината на вестника, се разказва трогателна история за „двама второкурсници със смешни прически и сериозен паричен проблем“. Годината е 1991-а, а героите в историята са Филип Харманджиев и Иво Прокопиев. Те стоят на стълбите в Университета за национално и световно стопанство (на 27 април 1990 г. Академичният съвет решава ВИИ “Карл Маркс” да се прекръсти така). Стоят си двамата и не щеш ли, погледът им се спира върху следната обява: „Дружествена фирма на граждани търси студенти „Финанси и кредит“ или МИО, четвърти или пети курс, да владеят английски и компютър.\"Въпреки че нямало никакви уточнения за вида на работата и заплащането, съчинителите на тази легенда (може да я наречем също и басня) само се спогледали. Филип казал: „Това е тъкмо за нас. Втори и втори курс прави четвърти, ти знаеш компютър, аз знам английски - ще кандидатстваме за едно място.“Сюжетът, описан в юбилейната книга за „капиталци”, е достоен за филмиране: „До интервю така и не се стига. В стаята, където тече кастингът, двамата виждат едно русо момиче, съсредоточено над някакъв превод. Иво я пита какво точно превежда. Момичето отговаря: „За японските банки.” „О, японските банки!? Те са много агрегирани\", важно отбелязва Иво, като натъртва термина. В този момент човекът, който трябва да ги интервюира, преценява, че те ги разбират тия неща и направо ги вика на работа в понеделник. Фирмата, пуснала обявата, се казва \"Рубикон\", същата, която ще започне да издава вестник \"Пари\" няколко дни по-късно. Така съвсем случайно, без никога да са подозирали, че може да влязат в журналистиката, двамата започват работа като един - на по половин работен ден, за да съчетават учене с репортерство.“Твърди се, че предприемчивите репортерчета много бързо се ориентирали как да печелят пари и докато останалите се бъхтели върху дописките, те запретнали ръкави и се захванали с поръчкови статии за българските брейди облигации и банковия сектор. Плащачът бил Илия Павлов.След време медийната бухалка на кръга „Капитал” ще громи „Мултигруп” по поръчка на Командира на тъмния преход. Така без свян и морал „капиталци” ще менят в годините позициите си на 180 градуса, както им отърва. Няма вечни врагове, но няма и вечни приятели. А някои от бизнесмените, чиито интереси са обслужвали, приключиха жизнения си път с куршум. Заедно с тях бяха погребани и империите им.За разлика от гореспоменатите, Иво Прокопиев предпочита да се представя за честен частник. Някой може би щеше и да се върже на тази история, ако фирмата му „Гауди-4”, регистрирана през 1991 г. в родния му Разград, бе просъществувала повече от година. Но Прокопиев няма време за губене.Никой в българската журналистика не може да се похвали с толкова бърз възход, както вестникарчето Иво. Вече разбрахме, че през 1991 г. лъвчето с номенклатурно минало даже не е на пълен работен ден. Въпреки това още следващата година – 1992-ра, той става изпълнителен директор на „Отечествен вестник” (възродено издание на в. „Отечествен фронт”). Скоро след това вече е главен редактор на в. „Банкер”. Само на 22 години!След още една година – на 4 октомври 1993 г., излиза първият брой на чисто новия вестник на Иво Прокопиев – „Капитал”. Само на 23, а вече издател!Всеки набързо замогнал се демократ обича да си измисля истории. Никой не казва: „Дадоха ми едни пари накуп и аз направих това и това”. Не го прави, защото веднага ще го попитат – ти какво обеща в замяна? И други такива неудобни въпроси. За да избегне тази конфузна ситуация, Прокопиев лъска „златната си ябълка” и я продава на двойна цена.Всеки е чувал легендата за Джон Рокфелер, на когото Прокопиев се опитва да подражава. Като малък му дали джобни пари, с които си купил една ябълка. Предприемчивият малчуган не я изял, а я излъскал и я продал по-скъпо. Със спечелите пари купил две ябълки, които също продал. Така станал неприлично богат, но не от продадените ябълки, а защото починала негова богата роднина, която му завещала своите милиони.Правило 13 на Рокфелер гласи: „Приятелството, основано на бизнес е по-добро от бизнес, основан на приятелство.” „Прокопфелер” би могъл да добави и други мъдрости, но точно с това правило едва ли би се съгласил. Малко по-късно ще видим какво се случва с останалите лъвчета край него и подхвърлените им кокали.Сега да видим каква легенда е измислил Прокопиев за лъскавата си ябълка, купена с джобни парички. В приветствие по повод завършването на студентите по икономика в СУ „Св. Климент Охридски“ през 2014 г. той споделя: „Започнах работа в първи курс, във втори основах първата си фирма, в трети имах 20 служители. В онези години конкуренцията не беше толкова силна и знанието за пазара не така разпространено. Това, което ме водеше и ме караше да рискувам е увереността, че знам и мога повече от другите.” Скромността краси човека? Не и в прокопиевия случай.Прелистваме и в. „Пари” от 2002 г., където спираме поглед на интервю с бившия дописник на вестника Иво Прокопиев. Там той казва: „Капитал” беше създаден с парите, които получихме при продажбата на дяловете си от „Банкер“, и с малка финансова подкрепа от агенция Ройтерс. Тогава имахме интересен за времето си договор, който не беше особено типичен, но по силата му агенцията имаше право да купи една трета от вестника и като допълнение към тази уговорка бяхме получили и заем“.Версията на Петко Шишков: „Бисер (бел. ред. - Боев) беше ходил на някакви курсове в Лондон, но аз си нямах бъкел понятие как се пише за Ройтерс. За нула време успяхме да се справим. Три-четири месеца след като започнахме, нивото на новините, които излизаха в българския финансов сервиз, стана доста добро и обслужваше пазара добре, защото български банки веднага започнаха да се абонират и това начинание бързо се превърна в печелившо.\"Трета легенда: избрали си офис, който да не е на повече от 50 метра от Ройтерс, за да се съобразят с... дължината на кабела.Когато разправят тези неща, хищните лъвчета определено смятат, че насреща си имат публика, която пасе трева. Иначе едва ли щяха толкова удобно да пропуснат момента, в който напористият репортер с розови бузки от Разград прави бърз пробив във вестник „Пари“, после става на бърза ръка изпълнителен директор на „Отечествен вестник“, прекрачва няколко стъпала нагоре като главен редактор на в. „Банкер“, в който, разбира се, вече притежава и дял. За да се стигне до създаването на седмичник, което е доста сериозна инвестиция, каквито и легенди да се разправят.\n\n\n                    ", "date": "2017.10.24", "title": "Иво Прокопиев: Хищникът от „Капитал“ с лъвски скок от нищото"}
{"url": "http://www.monitor.bg/a/view/26901-%D0%A1%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%9F%D0%B8%D0%BA%D0%B0%D0%B4%D0%B8%D0%BB%D0%B8-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%BD%D0%B5%D0%B4%D0%BE%D0%B2%D0%BE%D0%BB%D1%81%D1%82%D0%B2%D0%B0%D1%82-%D0%BE%D1%82-%D0%BF%D1%80%D0%BE%D0%B8%D0%B7%D0%B2%D0%BE%D0%BB-%D0%B8-%D0%BD%D0%B5%D0%B8%D0%B7%D0%BF%D0%BB%D0%B0%D1%82%D0%B5%D0%BD%D0%B8-%D0%B7%D0%B0%D0%BF%D0%BB%D0%B0%D1%82%D0%B8/", "text": "\n                    Протестни действията срещу работодателския произвол и неизплатени заплати ще се проведат в два града на страната, съобщиха основните организатори от Автономният работнически синдикат (АРС). Основата на недоволството са няколко нашумели случаи с компании, които дължат на своите служители десетки хиляди лева неизплатени заплати за изработен труд, каквито са случаите с работниците от хранителната верига „Пикадили“.\n\n„Излизаме на координирани протестни действия срещу работодателския произвол. Призоваваме всички членове и симпатизанти, както и всички работещи хора от София, Варна и други селища, да се присъединят към общата мобилизация. България е страната с най-ниско заплатен труд в целия ЕС. Цялата българска икономика е изградена около една схема за социален дъмпинг, при която работниците плащат за охолството на шепа привилигировани бандити, нарекли се „бизнесмени“. Ниските заплати са съпроводени с грубо погазване на трудовото законодателство - неизрядни договори (ако изобщо има такива), незаплатен извънреден труд, забрана за ползване на отпуск, непосилни смени, лошо отношение към персонала. Последните месеци, ние работниците показахме, че когато успеем да се обединим, можем да постигнем много. Само с няколко успешни протеста успяхме да помогнем на стотици работници от фалиралата компания „Пикадили“ да възстановят здравните си права, отнети им от техните шефове, както и да накараме цялата държавна машина да се задвижи и да заработи за приемането на законодателни промени в полза на всички работещи хора в страната. Тези промени все още не са приети, а срещу тях се е изправило цялото работодателско и банкерско лоби в парламента. Именно затова е важно да излезем заедно и да покажем, че сме непримирими и няма да спрем с протестите и акциите на солидарност, докато парите на ограбените работници не бъдат върнати и законодателните промени не бъдат приети! Протестите ще се проведат днес едновременно в два града в страната от 18,30 часа - пред Министерски съвет в София и пред общината във Варна“, казват още организаторите. Исканията са за незабавно изплащане на всички дължими заплати, обезщетения и отпуски на всички ограбени работници, криминализиране на неплащането на заплати, законодателни промени, забраняващи на фирми, които дължат заплати на работниците, да се прехвърлят на трети лица, промяна в реда на кредиторите при несъстоятелност на компания така, че вземанията на работниците да са с приоритет, увеличаване на срока за подаване на документи във фонда за гарантиране на вземанията на 1 година. „Няма да спрем с нашите протести, докато представителите на държавата не бъдат вразумени, а представителите на бизнеса - озаптени. На работодателския произвол трябва и ще бъде сложен край“, категорични са от АРС.\n                    ", "date": "2017.10.24", "title": "Служители на \"Пикадили\" излизат на протест, недоволстват от произвол и неизплатени заплати"}
{"url": "http://www.monitor.bg/a/view/46400-%D0%A8%D0%BE%D1%84%D1%8C%D0%BE%D1%80-%D0%BF%D0%BE%D0%BC%D0%B5%D1%82%D0%B5-%D0%B6%D0%B5%D0%BD%D0%B0-%D0%BD%D0%B0-%D0%B7%D0%B5%D0%B1%D1%80%D0%B0/", "text": "\n                    Натоварен булевард във Враца беше залят с кръв тази сутрин. Жена е била пометена от лека кола, докато пресичала на пешеходна пътека, съобщи BulNews.bg.Инцидентът е станал на бул. „Мито Орозов“ на зебра. Възрастна жена пресичала шосето, когато изневиделица била връхлетяна от лек автомобил „Опел Вектра“. Пешеходката била качена на капака на колата и си ударила главата в предното стъкло.Най-вероятно причината за пътния инцидент е лошата видимост заради дъждовното време. Шофьорът на колата, който също е възрастен човек, не видял пресичащата жена и я помел.Пострадалата е откарана в болница в тежко състояние. Изглежда жената е получила доста сериозни травми, тъй като на пътното платно има огромна локва кръв. От жестокия удар е счупен единия фар на колата и панорамното стъкло.\nВ момента трафикът по натоварения булевард е затруднен, тъй като колата още е в крайната дясна лента. Три патрулки на полицията са на мястото, като служителите провеждат разследване, правят оглед и измерват спирачния път.\n\n\n                    ", "date": "2017.10.24", "title": "Шофьор помете жена на зебра"}
{"url": "http://www.monitor.bg/a/view/73477-%D0%A0%D0%B5%D0%B3%D1%83%D0%BB%D0%B0%D1%86%D0%B8%D0%B8-%D0%B7%D0%B0-%D1%85%D0%BE%D1%80%D0%B0%D1%82%D0%B0-%D0%B0-%D0%BD%D0%B5-%D0%B7%D0%B0-%D0%BC%D0%BE%D0%BD%D0%BE%D0%BF%D0%BE%D0%BB%D0%B8%D1%81%D1%82%D0%B8%D1%82%D0%B5/", "text": "\n                    Докато държавата се опитва да олекоти административната машина за гражданите, . Затова им помагат и от Комисията за енергийно и водно регулиране (КЕВР), които одобряват документите и цените на различните услуги.Оказва се, че често ходенето по мъките отнема от няколко месеца до години, в зависимост от свободното време на клиентите. Или от желанието да напълнят джоба на някоя фирма консултант, която да свърши работата, та да нямат излишни ядове и разправии.Всъщност ситуацията е повече от проста. Необходими са човешки регулации, които да улесняват, а не да затрудняват човешкото ни желание да бъдем в цивилизацията. Време е шефовете в дружествата за обществени услуги и КЕВР да спрат да мислят за топлите си места и заплати. Защото щом държавата може да накара собствените си чиновници да работят с електронни документи и да подобрят обслужването си, то и монополистите могат да бъдат накарани. Често на хартия в докладите е прекрасно. Столичната „Топлофикация“ има система за виртуално деловодство, за което бяха похарчени над 1 млн. лв., а се оказа, че не работи. Не работи и съвестта на регулатора, одобряващ документите и таксите, които трябва да се изискват от гражданите.\nБитката срещу икономически силни противници не е лесна, но е постижима, ако бъде водена не само от омбудсмана Мая Манолова, която преди няколко дни призова монополистите да работят публично и прозрачно. Необходими са законови промени, които да доведат до генерални решения в полза на потребителя на услугата. Защото утре същият потребител ще ви плаща сметките и ще ги искате навреме всеки месец.Представете си, ако хилядите прекарани часове в попълването на образци и декларации, са остойностени в пари. Това ще са милиони левове всяка година, които може да бъдат вложени в продукти или услуги, вместо пред гишето на местния доставчик на ток, вода или парно.И не на последно място. Доставчиците на обществени услуги увеличават исканите суми за парно, ток и вода, но не подобряват качеството. Отново то се увеличава само на хартия в годишните им доклади, но не и реално. Така се повишават и цените на неразбираемите такси, които никой не знае къде потъват.\n\n\n                    ", "date": "2017.10.24", "title": "Регулации за хората, а не за монополистите"}
{"url": "http://www.monitor.bg/a/view/75258-%D0%95%D0%B2%D1%80%D0%BE%D0%BC%D0%B8%D0%BD%D0%B8%D1%81%D1%82%D1%80%D0%B8%D1%82%D0%B5-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%B7%D0%B0-%D0%BA%D0%BE%D0%BC%D0%B0%D0%BD%D0%B4%D0%B8%D1%80%D0%BE%D0%B2%D0%B0%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8/", "text": "Максималната командировка е 12 месеца\n                    Министрите на труда на страните членки на ЕС постигнаха споразумение за реформа на директивата за командированите работници, предадоха агенциите. Новината съобщи еврокомисарят по социалните въпроси Мариан Тисен, в края на продължило над 11 часа заседание на министрите на труда в Люксембург. \"Постигнахме балансирано споразумение\", каза тя.Сред министрите, които са се противопоставили на това споразумение, са тези от Полша, Унгария, Литва и Латвия. Трима министри са се въздържали - тези на Великобритания, Ирландия и Хърватия. Останалите министри са се показали благосклонно настроени към текста, уточнява Естония, която е ротационен председател на ЕС.След над 11 часа дискусии министрите на труда са се споразумели за периода на командироването - максимално 12 месеца, както бе поискала Франция. Но тази продължителност може да бъде удължена с 6 месеца по искане на предприятието.Франция, която настояваше за реформата на директивата за командированите работници, трябваше да отстъпи относно сектора за транспортните фирми, една особено деликатна тема, защото страните от Вишеградската група, както и Испания и Португалия се притесняваха за негативните последици от реформата върху техните шофьори.Според постигнатото през нощта срещу вторник споразумение вече е предвидено по отношение на шофьорите на камиони да се прилага старата директива за командированите работници от 1996 г., а не новата ревизирана директива, до влизането в сила на друга реформа на европейска директива, посветена специално на транспортните фирми, която установява правилата в този сектор, отбелязва АФП.Срокът за транспониране на директивата е три години и за прилагането е едно. Франция приветства постигнато споразумение за реформата на директивата за командированите работници и смята, че това е победа за Европа, предаде Франс прес, като се позова на изявление на френското президентство. Това е един съществен етап за възвръщане на европейско доверие, се допълва в изявлението.С реформата бе силно ангажиран френският президент Еманюел Макрон.   Заплатите на командированите работници да са като тези в приемащите държави-членки.Универсални колективни трудови договори за всички сектори.Дългосрочна командировка за поне 12 месеца срок може да бъде удължена с още 6 месеца след уведомлениеНовата директива ще влезе в сила за транспортния сектор чак когато бъде прието ново специфично законодателство.   \nДирективата за командированите работници не бива да обхваща заетите в транспортния сектор, докато не бъдат създадени условия и подходяща инфраструктура за това. Такава позиция изрази евродепутатът (ГЕРБ/ЕНП) Андрей Новаков при срещата си с еврокомисаря по транспорт Виолета Булц, съобщи пресслужбата на ГЕРБ.\nПри разговора Новаков представи притесненията, които българските превозвачи имат спрямо планираните законодателни промени в сектора. Необходим е много по-задълбочен граждански диалог от страна на ЕК с фирмите превозвачи, така и със синдикалните организации на заетите в тях, с цел да бъдат изяснени детайлите около предложенията в новия законодателен пакет \"Мобилност\", коментира Новаков. Еврокомисар Булц отбеляза, че остава отворена за нови предложенияПозицията на България винаги е била да бъдат защитени правата и интересите на командированите работници, както и конкурентоспособността на предприятията, заяви министърът на труда и социалната политика Бисер Петков, след заседанието. Той коментира, че в основата на позицията на България по темата винаги е стояло желанието, от една страна, да бъдат защитени правата и интересите на командированите работници, а от друга, да се гарантира възможността на предприятията да участват активно и да са конкурентоспособни при предоставянето на услуги в рамките на вътрешния пазар на ЕС, при спазването на ясни и прозрачни правила.\n \n\n\n                    ", "date": "2017.10.24", "title": "Евроминистрите се разбраха за командированите работници "}
{"url": "http://www.monitor.bg/a/view/59142-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-24-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%B2%D1%82%D0%BE%D1%80%D0%BD%D0%B8%D0%BA/", "text": "\n                    Днес притесненията на околните ще работят във ваш интерес. Очертават се срещи, при които ще играете водеща роля, лесно ще манипулирате съвместните инициативи и ще насочвате разговорите в изгодна за вас посока. До обед ви очакват победи и възможности за сключване на изгодни договори. Не се оплаквайте от живота си, а действайте. Някои от факторите, които са ви пречили днес не действат, а и конкурентите ви са заети със своите си дела. Сънищата тази вечер ще покажат с какво и с кого трябва да приключите.Работа-5Пари-5Любов-5Късмет-5Здраве-4 Ден на комплексарите, на тези които не могат, а и не искат да излезат от черупката на ограниченията, в които сами са се вкарали. Ще вървят трудно дела и отношения, от които се страхувате или имате неясни подозрения. Ще влезете в битки, които ще ви накарат да недоволстате срещу всичко и всички. Този ден ще помогне да откриете истинския смисъл на една своя връзка, работа или дейност и в следващите дни да коригирате подхода си в изгодна за вас посока. Чакат ви три силни дни. Заемете се с най-важното и не се разпилявайте.Работа-5Пари-4Любов-5Късмет-4Здраве-5 Труден и рисков ден за родените в третата декада. Не си позволявайте да зависите от хора с комплекси, особено ако в момента изживяват някаква криза в отношенията. Ще ви предават дори и без да искат приятели и колеги. Ще се наложи да влизате в битки, които в миналото друг е водил във ваша защита и е бил преграда за нечии домогвания. Може да се окажете сами срещу всички или с много хора, но неразбрани и недооценени. Днес не е време за недоволство, за упреци и обиди, а за адекватни действия в нужната посока.Работа-5Пари-5Любов-4Късмет-4Здраве-4 Денят ще ви донесе големи натоварвания, но свършената работа ще ви удовлетвори. Не отлагайте нищо важно и съществено за следващите дни, когато ще бъдете подложени на негативни планетни влияния. В този ден на всички нива се водят битки, включете се и вие. Покажете какво искате, какво можете и към какво се стремите. Към обед може да направите и връзка с чужбина, която да ви донесе пари, защити и предложения за бизнес ангажимент. Ако непрекъснато мислите за някого, обадете се, разберете се и тръгнете заедно напред.Работа-5Пари-6Любов-6Късмет-6Здраве-4 Родените в третата дкада ще постигнат повече, ще използват притесненията на околинте като лост и опорна точка за постигане на личните си цели и намерения. До обед уредете представителни срещи и не се ограничавайте в храната. Каквото и предложение да получите следобед не недоволствайте, а се напаснете и го приемете. Очаквайте покани и визити на важни хора от чужбина. Ще ви търсят за услуги и сами ще се нуждате от такива. Не влагайте емоции, а мислете и действайте делово. Ден на телепатичните контакти.Работа-5Пари-4Любов-4Късмет-5Здраве-5 Тенденцията днес е да тъпчете на едно място, да поемате необмислени рискове и да загърбите гласът на интуицията, която ви дава точен съвет. Родените в третата декада ще се препъват в комплеките си, ще привличат хора склонни да превиват гръб и действат непоследователно. Нещо се мъти в живота ви, не се изказвайте прибързано. В утрешния ден ще се събудите с ясното чувство какво да се направи и с кого да се продължи напред. Ще навлезете в силен тридневен период и до петък нещата при вас ще се подредят.Работа-4Пари-5Любов-5Късмет-4Здраве-4 Не пропускайте този ден. Конкурентите ви ще овакантят места и позиции, на които е добре бързо да се внедрите. В следващите дни ще се появи тапа на местата, където възнамерявате да действате и да се внедрявате. Но днес имате реални шансове да постигнете каквото сте замислили и решили. Доверете се на усета си за нещата. Ако мислите упорито за някого, обадете му се или той ще ви се обади. Ще успеете да убедите околните да ви съдействат, да влагат сили и ресурси във ваш проект и дейност. Много неща ще ви станат ясни.Работа-5Пари-5Любов-5Късмет-4Здраве-4 С бой или без бой ще получите това, което искате. С някакво шесто чувство усещате как да се държите, как да постъпите и накъде да тръгнете. До утре на обед осъществете и връзките с чужбина, които ще помогнат да реализирате важни замисли и проекти. Интуицията ви действа на високо ниво, помага да привлечете подходящите хора, да се намесите в точния момент и да насочите преговори или действия в нужната за вас посока. Ден на лично откровение за истински важните неща в живота ви. Получавате и давате любов и опрощение.Работа-6Пари-6Любов-6Късмет-6Здраве-5 Днес родените в третата декада се мъкнат на опашката, притесняват се излишно или се отказват от битки, в които може да победят, ако се стегнат. Луна и Сатурн във вашия знак събуждат старите страхове. Посипаното с прахта на забравата изплува отново и пречи на адекватните ви действия. Ден за уединение и размисъл. Не роптайте срещу живота си, смирете недоволството и действайте с всички сили в посока на амбиците си. До утре на обед може да получите и подкрепа от чужбина или предложение от чуждестранна фирма.Работа-5Пари-5Любов-4Късмет-4Здраве-4 Очертават се пътувания, възможности да привлечете нови хора за обща работа и съюз. Водете преговори с чужбина. Променят се планове и намерения. До дни може да се освободи важна и подходяща за амбициите ви ниша или сужебен пост. Сега е момента да проучвате нещата, да събирате информация, средства и подкрепа за бъдещите си участия, действия и инициативи. Ще разберете нещо, за което до момента не сте си давали сметка. Този ден помага да усетим от какво се нуждае работата ни, близките и самите ние.Работа-5Пари-5Любов-5Късмет-5Здраве-4 Трудно напредвате и още по-трудно се разбирате с околните. Денят носи зацикляне на всички нива, поставя връзките ви на изпитание и пречи на активните ви и самостоятелни действия. Очертават се предателства в любовта и трудности при уреждане на фирмени проекти. Ще трябва да „носите вода от десет кладенеца”, за да ви свърши някой работа. Нуждаете се от съдействие и подтик, от любов и разбиране, но трудно ще ги получите. Недоволството ви се засилва, но това няма да реши проблемите. Интуитивно ще намерите изход.Работа-5Пари-4Любов-4Късмет-4Здраве-4 Ден с много притеснения и излишни страхове за родените в третата декада. Не позволявайте на околните и на случващото се да ви зацикли и постави в зависимости. Сега е момента да се преборите с комплексите, които ви ограничават и поставят в подчинено положение в момент когато имате реални шансове да излезете на предни позиции, да намерите по-добра работа и да ви повишат в старата. Не се давайте без бой, направете ход, с който да елиминирате конкуренцията. Шестото ви чувство ще помогне.Работа-5Пари-6Любов-6Късмет-5Здраве-4 Личната ви година е осмица. В момента правите успешен пробив в нова среда и сте на път към лично обезпечение, нова работа и любов. В живота ви действат обезпечаващи и подсигуряващи фактори. Не стойте със скръстени ръце, задвижете най-амбициозните си проекти. Ще намерите подкрепа и финасиране. Чакайте имотни придобивки, деца и внуци. Рогът на изобилието ще се изсипе върху вас. През 2018 направете лична инвентаризация.Родените днес претежават магически сили и способности, но може да попаднат в неблагоприятна среда и проблемите от детството им да ги зациклят. Не ги лъжете, те са родени телепати, ще усещат и разбират всичко. Невидими сили ще ги пазят в критични моменти.Заченатите днес ще преживеят огромни промени, катаклизми и трансформиции в живота си. Ще минат през различни форми, амбиции и страсти докато постигнет просветление и намерят правилния път. Родените около 10 ноември ще им бъдат опора.\n\n\n                    ", "date": "2017.10.24", "title": "Хороскоп за 24 октомври, вторник"}
{"url": "http://www.monitor.bg/a/view/66782-%D0%A0%D0%B5%D0%BD%D0%B5-%D0%97%D0%B5%D0%BB%D1%83%D0%B5%D0%B3%D1%8A%D1%80-%D1%81%D0%BA%D0%B0%D1%87%D0%B0-%D0%B2-%D0%BF%D0%BE%D0%BB%D0%B0%D1%82%D0%B0-%D0%BD%D0%B0-%D0%94%D0%B6%D1%83%D0%B4%D0%B8-%D0%93%D0%B0%D1%80%D0%BB%D0%B0%D0%BD%D0%B4/", "text": "\n                    Американската звезда Рене Зелуегър ще скочи в кожата на една от иконите на златната ера на холивудските мюзикъли Джуди Гарланд. Биографичният филм ще се фокусира върху живота на актрисата 30 години, след като изиграва ключовата си роля на дороти в „Магьосникът от Оз“. Като отправна точка на сюжета ще послужи пристигането й в Лондон за 5-седмичен ангажимент в нощния клуб Talk Of The Town. Измежду участията си Гарланд спори с мениджърите си, очарова музикантите и завързва връзка с Мики Дийнс, който впоследствие става неин пети съпруг. Какво провокира култовата актриса да се обърне към забранените субстанции и в крайна сметка да намери смъртта си заради свръхдоза, ще разберем, когато „Джуди“ излезе на голям екран. Режисьор на лентата е британецът Рупърт Гулд, а сценарият се крои от носителя на БАФТА Дейвид Ливингстон.\n                    ", "date": "2017.10.24", "title": "Рене Зелуегър скача в полата на Джуди Гарланд"}
{"url": "http://www.monitor.bg/a/view/3768-%D0%91%D0%B0%D0%BB%D0%BA%D0%B0%D0%BD%D1%81%D0%BA%D0%B8-%D0%BB%D0%B5%D0%BA%D0%BE%D0%B0%D1%82%D0%BB%D0%B5%D1%82%D0%B8-%D1%81%D0%B2%D0%B8%D1%80%D1%8F%D1%82-%D1%81%D0%B1%D0%BE%D1%80-%D0%BF%D0%BE%D0%B4-%D0%BB%D0%B8%D0%BF%D0%B8%D1%82%D0%B5/", "text": "\n                    Най-добрите лекоатлети от 17 балкански федерации ще вземат участие в започващото на 25 октомври двудневно, седмо по реда си издание на Балканската атлетическа гала, чийто домакин тази година е старозагорският СКЛА „Берое“.На церемонията, която ще се проведе в елитния петзвезден хотелски комплекс „Стара Загора“ ще бъдат наградени най –добрите спортисти, сред тях със сигурност ще бъдат и златните медалисти от световното първенство в Лондон. Сред гостите на тържеството ще бъдат Ахмед Ал Камали, член на съвета на Международната атлетическа асоциация и президент на Атлетическата асоциация на страните от Персийския залив и Майкъл Щурм, представител на генералния спонсор на АБАФ „Херкулан“. В аванс домакините коментираха , че големият фаворит сред мъжете за приза е  сребърният медалист на 400 м с препятствия  Ясмани Копейо (Тур), който беше №1 на Балканите и преди година след бронз на игрите в Рио.При дамите надпреварата е далеч по-неясна , защото световните шампионки  Еатерини Стефаниди (Гър) и Сандра Перкович (Хърв) не участваха на балканските прояви. Атлетката на Балканите Ивана Шпановичч (Срб) остана без медал от шампионата на планетата, но през зимата пък спечели европейската титла в зала с постижение от 7,24 м и е на трето място в ранглистата на света в скока на дължина под покрив.Домакинството на галата идва само седмица, след като председателят на старозагорския клуб Иван Колев стана първи български носител на специалната  награда от Европейската атлетика за изключителен принос към развитието на Царицата на спортовете у нас и Европа. Призът беше връчен от Добромир Карамаринов, първи вицепрезидент на Европейската атлетика и президент на Българската федерация по лека атлетика. \n\n\n                    ", "date": "2017.10.24", "title": "Балкански лекоатлети свирят сбор под липите     "}
{"url": "http://www.monitor.bg/a/view/19411-%D0%9E%D1%82%D0%BC%D1%8A%D0%BA%D0%BD%D0%B0%D1%85%D0%B0-%D1%81-%D0%BF%D0%B8%D1%81%D1%82%D0%BE%D0%BB%D0%B5%D1%82-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%BD%D0%B0-%D0%B2%D1%80%D0%B0%D1%82%D0%B0%D1%80/", "text": "Бразилец шашнат от пияниците в Украйна\n                    Вратарят на националния отбор на Бразилия по футбол и на местния \"Ботафого\" Джеферсон остана без колата си посред бял ден на една от улиците в Рио де Жанейро, съобщава вестник Globo.Неизвестни засега грабители препречили пътя му с друг автомобил, след което го заплашили с пистолети, накарали го да излезе от колата и да застане на колене на асфалта. Джеферсон изпълнил указанията на нападателите си, благодарение на което не е пострадал физически.Инцидентът се случил онази сутрин в един от северните райони на Рио де Жанейро, докато вратарят отивал на тренировка, а престъплението е било заснето от камери за видео наблюдение.„Станах поредната жертва на насилие, което нанася огромни вреди на имиджа на нашия град, заяви Джеферсон. – Бог обаче не ме изостави и ми даде душевно спокойствие, за да преодолея опасната ситуация. Благодарение на него не бях подложен на никакво насилие. Те отмъкнаха колата и всичките ми вещи, но най-важното е, че аз останах невредим.”Пострадалият е подал официално оплакване в полицията. Откраднатата кола е била намерена и върната на притежателя й след мащабна акция на силите на реда същата вечер.По същото време бразилският нападател Пауло Виктор де Мензес Мело, известен като Паулиньо, играещ от миналата година за украински „Заря”, се оплака публично от условията в страната. „Тук е прекалено студено, а хората пият много, заяви той. – Напълно нормално е всеки ден да видиш пияни хора по улиците. Една жена мина покрай мен и ме нарече „черна маймуна”. По-късно се оказа, че тази дама живее в нашия блок…”Патриотично настроени украинци не се съгласиха с Паулиньо и го засипаха с критики в социалните мрежи. „Никой не може да ни убеди, че в Бразилия живеят само трезвеници негодува местен жител. – Страната ни окончателно победи корупцията, промишленото производство расте, както и благосъстоянието на населението. Имаме безвизов режим с цял свят и сме Мека за туризма. При това положение е грях да не се почерпиш”, завършва ироничният коментар.\n\n\n                    ", "date": "2017.10.24", "title": "Отмъкнаха с пистолет автомобила на вратар"}
{"url": "http://www.monitor.bg/a/view/11046-%D0%9C%D0%B0%D1%88%D0%B0-%D1%80%D0%B0%D0%B7%D0%B4%D0%B0%D0%B4%D0%B5-%D0%BF%D0%BE%D0%BC%D0%BE%D1%89%D0%B8-%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8/", "text": "\n                    Руската тенис звезда Мария Шарапова се включи дейно в раздаването на хуманитарни помощи в Пуерто Рико. Страната претърпя изключителни поражения след ураганите Ирма и Мария. Бедствието остави след себе си невероятни разрушения и много жертви.„Раздадохме хиляди неща в най-пострадалия град Лойза, написа Маша в социалните мрежи. – Сред тях 1250 газови печки за готвене, 3000 бутилки за тях, над 1000 соларни лампи.”Към акцията на Шарапова се присъедини колежката й от кортовете Моника Пуиг, родом от Пуерто Рико, както и много местни спортисти. Сред тях беше и яхтсменът Енрике Фигероа и волейболистката Шърли Ферер.Преди време Мария Шарапова съобщи още, че до края на годината парите, спечелени от продажбите в интернет на бонбоните и шоколадите от нейната собствена марка „Шугарпова” ще постъпват в благотворителен фонд в помощ на населението на Пуерто Рико.\n\n\n                    ", "date": "2017.10.24", "title": "Маша раздаде помощи на пострадали"}
{"url": "http://www.monitor.bg/a/view/18037-%D0%A1%D0%B2%D0%B5%D1%82%D0%BE%D0%B2%D0%B5%D0%BD-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D0%BE-%D1%81%D0%BD%D1%83%D0%BA%D1%8A%D1%80-%D0%B8%D0%B7%D0%B3%D0%BE%D1%80%D1%8F-6-%D0%BC%D0%B5%D1%81%D0%B5%D1%86%D0%B0-%D0%B7%D0%B0-%D0%B7%D0%B0%D0%BB%D0%BE%D0%B7%D0%B8/", "text": "Използвал различни акаунта, похарчил над 35 хиляди паунда\n                    Световният шампион по снукър за 2015 г. Стюарт Бингам е със спрени състезателни права за 6 месеца заради участие в онлайн залози, съобщи Би Би Си. 41-годишният играч беше признат за виновен за нарушаване на правилата на Световната професионална билярд и снукър асоциация (WPBSA). Англичанинът ще трябва да плати и глоба от 20 хиляди паунда.Наказанието му започва да тече моментално – от 28 октомври т.г., като половината от санкцията му е условна. Той ще може да се завърне в игра на 26 януари 2018 г., като ще бъде в пробация до 31 октомври същата година. Ако в този период английският ветеран извърши друго нарушение, ще последва нова санкция.WPBSA твърди, че предполагаемата заложена сума от Бингам в последните 12 години е 35 771 паунда. Световният №10 е прогнозирал както срещи на други играчи, така и свои мачове. Той е използвал прокси акаунти, които не позволяват да се установи дали печели или губи от своите залагания.При изслушването пред Дисциплинарната комисия към WPBSA Бингам не е признал за целия мащаб на залозите си. Той отрича да е игра на свои мачове, както и че е използвал акаунт на своя мениджър за това.Според изнесената от WPBSA информация обаче от 2003 до 2015-а той е залагал на 36 мача, в които е участвал и поради тази причина неговото наказание влиза в сила веднага. Това прави и случая му безпрецедентен, тъй като преди него Джо Пери и Курт Мафлин съдействаха напълно на Дисциплинарната комисия и не бяха залагали на свои срещи. Заради това те бяха наказани само за три месеца и то след “Крусибъл”, когато няма особено много ранкинг турнири в календара.\"Разочароващо е да видим, че играч от най-високо ниво е нарушил правилата за залагане на WPBSA. Стюарт е голям състезател и не се съмнявам, че той винаги е играл по възможно най-добрия начин. Този случай показва, че никой не е застрахован от неспазване на правилата\", каза директорът на WPBSA Джейсън Фъргюсън.През лятото на 2015 г. Бингам и Шон Мърфи бяха в България за три демонстративни мача, повторение на финала на световното същата година, когато Бингам стана шампион.\n\n\n                    ", "date": "2017.10.24", "title": "Световен шампион по снукър изгоря 6 месеца за залози"}
{"url": "http://www.monitor.bg/a/view/83996-%D0%A5%D0%BE%D0%BB%D0%B0%D0%BD%D0%B4%D0%B8%D1%8F-%D0%BE%D0%B1%D1%80%D0%B0-%D0%BD%D0%B0%D0%B3%D1%80%D0%B0%D0%B4%D0%B8%D1%82%D0%B5-%D0%B2-%D0%B6%D0%B5%D0%BD%D1%81%D0%BA%D0%B8%D1%8F-%D1%84%D1%83%D1%82%D0%B1%D0%BE%D0%BB/", "text": "\n                    Холандия обра наградите в женския футбол по време гала вечерта на ФИФА в Лондон снощи. „Лалетата“ спечелиха европейската титла през 2017 г., а сега Лийке Мартенс получи отличието за най-добра футболистка в света. Селекционерът на тима Сарина Вигман беше избрана за най-добра сред треньорите в женския футбол. Двете победителки не присъстваха на церемонията, тъй като в сряда им предстои мач от световните квалификации, но бяха заснели специално видео, в което благодариха за признанието.Призът за най-красив гол за годината отиде при нападателя на „Арсенал“ Оливие Жиру. Той се разписа на 1 януари във вратата на „Кристъл Палас“ с акробатичен плонж, а попадението му стана известно като \"Удара на скорпиона\".\n\n\n                    ", "date": "2017.10.24", "title": "Холандия обра наградите в женския футбол"}
{"url": "http://www.monitor.bg/a/view/83067-%D0%90%D0%BB%D0%B1%D0%B5%D1%80%D1%82-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0%D0%BB-%D1%81-%D1%82%D0%B5%D0%B6%D0%BA%D0%B0-%D0%BA%D0%BE%D0%BD%D1%82%D1%83%D0%B7%D0%B8%D1%8F/", "text": "Попов и Златков няма да карат в Зьолден\n                    Най-добрият ни алпиец Алберт Попов се е разминал с тежка контузия преди старта на новия сезон.В края на миналия месец нашето момче е паднало по време на тренировка на супергигантски слалом в Саас Фее (Швейц). За щастие не се е стигнало до скъсване на връзки, но Аби ще пропусне първия старт за Световната купа в Зьолден (Ав) този уикенд.Белият керван потегля от глетчера Ретенбах, но Попов изпитва болки в глезена и е излишно да се предприемат излишни рискове.„Боли ме малко, но само като карам. Не е нещо сериозно, но ми казаха да почивам около три седмици, за да отшуми всичко. Просто на тренировката ме „хвана“ кол и можеше да е много зле работата. Но така е в спорта – падаш, ставаш и продължаваш. Не знам точно кога ще стартирам през новия сезон. Ще карам техничните дисциплини и евентуално, ако има комбинация. Ще съм като нов“, обясни Алберт.Той е силно амбициран да направи добри карания и да успее да подобри класиранията си.„След подготовката смятам, че съм напреднал доста. Тази година искам влизания в топ 10 на Европейска купа, точки от Световната купа и максимално предно място на олимпиадата. Не на последно място - медал от световното за юноши“, добави Попов. Другият ни водещ скиор Камен Златков също няма да се нареди до най-добрите на старта в Зьолден, като той също се възстановява от травма. Австрийските фенове чакат със свито сърце старта. За Вундертима няма да карат асовете Марсел Хиршер и Анна Фенингер–Вайт. Водещите алпийци на страната също са в лазарета и е невъзможно да се пуснат. Именно те двамата донесоха дубъл на Ретенбах преди три години. Сега всички погледи са насочени към триото на надеждата – Мануел Фелер, Роланд Лайтингер и Щефани Брунер.„Искаме да дадем повод за радост на нашите фенове и да покажем, че няма за какво да се притесняват при липсата на Хиршер. Искам да печеля състезания и най-вече тук, в Зьолден“, каза Фелер.„Доста погледи са вперени в мен, но това не ме притеснява“, лаконична бе Брунер, която завърши четвърта преди година на Ретенбах.\n\n\n                    ", "date": "2017.10.24", "title": "Алберт се разминал с тежка контузия"}
{"url": "http://www.monitor.bg/a/view/22604-%D0%A1%D0%BA%D1%8A%D1%81%D0%B0%D1%85%D0%B0-%D0%BE%D1%82-%D0%BC%D0%B0%D0%B9%D1%82%D0%B0%D0%BF-%D0%94%D0%B0%D0%BD%D0%B8-%D0%90%D0%BB%D0%B2%D0%B5%D1%88-%D0%B7%D0%B0%D1%80%D0%B0%D0%B4%D0%B8-%D0%BA%D0%BE%D1%81%D1%82%D1%8E%D0%BC%D0%B0/", "text": "\n                    Бразилският защитник на ПСЖ Дани Алвеш бе атракцията на церемонията по връчването на наградите на ФИФА за най-добър играч на 2017 година. Крайният бранител бе избрал изключително странен костюм, който му донесе редица подигравки. Алвеш бе облечен с екзотичен черен тоалет, покрит с множество метални детайли. Това не убягна от погледите на присъстващите, както и от тези на зевзеците. Още преди да започне церемонията, Алвеш бе попитан за своя костюм, който е правен по поръчка. „Защо да нося монети в джоба, след като мога просто да ги сложа върху дрехите си“, отвърна усмихнато бразилецът, който попадна в идеалния отбор на 2017 година. Впоследствие защитникът на ПСЖ беше обсипан от множество бъзици в социалните мрежи. Костюмът му пък донесе определения като „Майкъл Джексън от 90-те“, „клоун“, „мексикански музикант“, „герой от „Карибски пирати“ и т.н.\n\n\n                    ", "date": "2017.10.24", "title": "Скъсаха от майтап Дани Алвеш заради костюма"}
{"url": "http://www.monitor.bg/a/view/34794-%D0%9F%D0%B5%D1%82%D1%8A%D1%80-%D0%A5%D1%83%D0%B1%D1%87%D0%B5%D0%B2-%D0%BD%D0%B5-%D0%B3%D0%BB%D0%B0%D1%81%D1%83%D0%B2%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82-%D0%BD%D0%B8-%D0%BE%D1%82%D1%81%D1%80%D0%B0%D0%BC%D0%B8/", "text": "\n                    Гласуването в анкетата на ФИФА за номер 1 през годината мина без българско участие, стана ясно от публикуваните на страницата на световната централа списъци. По принцип в анкетата участват националните селекционери и капитаните на отборите. В нашия случай това би трябвало да са Петър Хубчев и Светослав Дяков или Ивелин Попов. Никой от тях обаче не фигурира в списъка, а причините остават неясни. За сметка на това има подаден журналистически вот. Той е от Боян Бойчев от вестник „Труд“, който е посочил на първо място Кристиано Роналдо с подгласници Тони Кроос и Джанлуиджи Буфон. Интересното е, че миналата година избухна скандал с българския вот, след като тогавашният ни селекционер Ивайло Петев обвини ФИФА в манипулация на избора му. Липса на български вот се забелязва и при гласуването за футболистка на годината, където също по право ни се полага квота.\n\n\n \n                    ", "date": "2017.10.24", "title": "Петър Хубчев не гласува, журналист ни отсрами"}
{"url": "http://www.monitor.bg/a/view/47988-%D0%9C%D0%BE%D1%83%D1%80%D0%B8%D0%BD%D1%8C%D0%BE-%D0%B1%D0%B5%D1%81%D0%BD%D0%B5%D0%B5-%D0%B2-%D1%81%D1%8A%D0%B1%D0%BB%D0%B5%D0%BA%D0%B0%D0%BB%D0%BD%D1%8F%D1%82%D0%B0-%D1%80%D0%B8%D1%82%D0%B0-%D1%88%D0%B8%D1%88%D0%B5%D1%82%D0%B0-%D1%81-%D0%B2%D0%BE%D0%B4%D0%B0/", "text": "Райън Гигс се предложи за наследник на Куман в „Евертън“\n                    Мениджърът на „Манчестър Юнайтед“ Жозе Моуриньо за първи път е изпуснал нервите си в съблекалнята. Португалският специалист бил бесен след загубата от „Хъдърсфийлд“ с 0:2 и съсипал от крясъци играчите си след мача, пишат медиите в Англия.Специалния нахлул в съблекалнята и хвърлил демонстративно палтото си на пода, след което изнесъл 15-минутна тирада на висок тон. Крясъците му пък се чували чак на трибуните. В яда си Моуриньо изритал и няколко шишета с минерална вода, но без да уцели някой от играчите. Босът бил категоричен, че ще изгони от тима всеки, който повтори подобно слабо представяне. След мача Специалния публично изрази разочарованието си, че съперникът е играл с много повече желание, енергия и агресия, които са отсъствали в неговия отбор. „Това беше трагедия, такава игра е недопустима и за приятелски мач“, заяви Моуриньо. Интересното е, че единственият играч на „Юнайтед“, който си позволи да говори след загубата, бе испанецът Андер Ерера. Той обаче заяви, че само липсата на късмет е била в основата на загубата, с което вбеси допълнително Моуриньо. Загубата отдалечи „червените дяволи“ от върха в класирането, като разликата с лидера „Манчестър Сити“ вече е 5 точки.В същото време клубната легенда на „Юнайтед“ Райън Гигс се самопредложи за мениджър на „Евертън“. „Карамелите“ уволниха Роналд Куман заради слабите резултати от началото на сезона и в момента търсят негов наследник. Според медиите фаворит за поста е Томас Тухел, който в момента води „Борусия“ (Дортмунд), но той трудно би напуснал германския тим по средата на полусезона. Гигс пък заяви, че е готов да води тим от Висшата лига, след като натрупа стаж като асистент на „Олд Трафорд“.\n\n\n                    ", "date": "2017.10.24", "title": "Моуриньо беснее в съблекалнята, рита шишета с вода"}
{"url": "http://www.monitor.bg/a/view/3898-%D0%A3%D0%95%D0%A4%D0%90-%D0%BE%D0%B3%D1%80%D0%B0%D0%BD%D0%B8%D1%87%D0%B0%D0%B2%D0%B0-%D0%BA%D0%B0%D1%80%D1%82%D0%BE%D1%82%D0%B5%D0%BA%D0%B8%D1%82%D0%B5-%D0%B8-%D0%BE%D1%82%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BF%D0%BE%D0%B4-%D0%BD%D0%B0%D0%B5%D0%BC/", "text": "\n                    Президентът на УЕФА Александър Чеферин разкри част от идеите си за промяна на правилата в европейския футбол. Босът говори пред словенския вестник „Вечер“ по актуални проблеми и заяви, че съвсем скоро ще се вземат мерки. Чеферин смята да ограничи броя на картотекираните футболисти с професионални договори, както и да намали играчите, които могат да бъдат отдавани под наем. Освен това словенецът смята, че клубовете сами трябва да се разберат за намаляване на разликата между богатите и тези с по-малки възможности. „Финансовият феърплей работи добре досега, но ще трябва да работим повече, за да спрем увеличаващата се разлика между най-големите отбори и останалите, сподели Чеферин. - Искам да направим ограничение за броя на играчите под наем. Един от най-големите клубове в света в момента има 56-има футболисти под наем! („Челси“ - б.р.). Друга рестрикция може да бъде свързана с броя на играчите, които всеки клуб картотекира. В момента има един много влиятелен клуб, който има 103-ма футболисти с професионални договори! Много от тях никога няма да попаднат в първия отбор“, допълни шефът на УЕФА.Очаква се тези, както и други важни решения да бъдат взети на 42-рия конгрес на евроцентралата в словашката столица Братислава на 26 февруари 2018 г.\n\n\n                    ", "date": "2017.10.24", "title": "УЕФА ограничава картотеките и отдаването под наем"}
{"url": "http://www.monitor.bg/a/view/3891-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D0%9C%D0%B8%D0%BB%D0%B0%D0%BD-%D1%82%D1%80%D1%83%D0%BF%D0%B0-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B8-%D0%B7%D0%B0%D0%B3%D1%83%D0%B1%D0%B8/", "text": "\n                    Бившият собственик на „Милан“ Силвио Берлускони разкритикува своя наследник - китайския инвеститор Ли Йонгхонг, който придоби клуба. „Росонерите“ обаче все още не са преминали в бляскавото бъдеще, което се очакваше, и към този момент са на 11-о място в Серия А.\"Знам, че те вече имат финансови проблеми - алармира Берлускони. - Учудва ме мълчанието на господин Ли. Ако отборът продължи да играе толкова зле, Elliot (б.р. – фонд за частни капиталови инвестиции, който подсигури сделката по продажбата на „Милан“) най-вероятно ще поеме клуба още в началото на 2018 година. Истинският проблем е, че без място в Шампионската лига клубът губи около 100 милиона евро. Така за евентуалните купувачи „Милан“ ще е по-евтин. Но клубът трябва да плати за големите загуби в последните години. Това няма да са добри времена”, допълни бившият собственик.\n \n\n\n                    ", "date": "2017.10.24", "title": "Берлускони: „Милан“ трупа гигантски загуби"}
{"url": "http://www.monitor.bg/a/view/77427-%D0%A5%D0%B5%D1%80%D0%BE-%D1%81%D0%B5-%D1%81%D0%BA%D1%8A%D1%81%D0%B0-%D0%B4%D0%B0-%D1%85%D0%B2%D0%B0%D0%BB%D0%B8-%D0%9C%D0%B8%D1%81%D0%B8%D0%B4%D0%B6%D0%B0%D0%BD/", "text": "\n                    „Лудогорец“ увеличи преднината си на върха в Първа лига на 5 точки пред ЦСКА-София и на 8 пред „Левски“. „Орлите“ очаквано бяха безгрешни в домакинството си на „Етър“ от 13-ия кръг и спечелиха с 4:0. Хеттрик за шампионите вкара Клаудиу Кешеру, а едно попадение добави Върджил Мисиджан. Холандецът се завърна в игра след дълго отсъствие заради спор с ръководството относно новия си договор, като влезе на терена през второто полувреме и само минута по-късно вкара красив гол. Силните му изяви пък не останаха незабелязани от треньора Димитър Димитров, който бе щастлив, че отново може да го използва. “Много съм доволен, че Мисиджан се върна на терена. Той е много важен футболист за нас във фаза атака. Показа го с качествата си. Притесняваше ме, че в отбора има емоционална и физическа умора. Сега ни предстои много тежка седмица, но трябва да излезем с чест от двубоите срещу „Берое“, „Левски“, „Брага“ и ЦСКА-София“, коментира Херо.\n \n\n\n                    ", "date": "2017.10.24", "title": "Херо се скъса да хвали Мисиджан"}
{"url": "http://www.monitor.bg/a/view/19882-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%B2%D0%B7%D0%B5-%D1%81%D1%83%D1%80%D0%B8%D0%BD%D0%B0%D0%BC%D0%B5%D1%86-%D0%BE%D1%82%D0%B8%D0%B2%D0%B0-%D0%BD%D0%B0-%D0%BB%D0%B0%D0%B3%D0%B5%D1%80-%D0%B2-%D0%98%D1%81%D0%BF%D0%B0%D0%BD%D0%B8%D1%8F/", "text": "\n                    27-годишният холандец от суринамски произход Роланд Алберг подписа договор с ЦСКА-София. В момента Алберг доиграва сезона в професионалната лига на САЩ с „Филаделфия“ и след приключването му ще се присъедини към „армейците“. Той е очакван още през ноември, като първоначално само ще тренира с отбора, а ще бъде картотекиран през зимата. Алберг е на 27 години, играе на поста офанзивен полузащитник. Роден е в Хоорн и е юноша на „АЗ Алкмар“. Интересното е, че първият му професионален договор е с „Екселсиор“, откъдето е изгонен след 18 месеца със скандал. Твърди се, че той е наплюл фен на собствения си отбор.В същото време от ЦСКА-София разкриха, че отборът ще се готви в Испания по време на зимната пауза. „Червените“ отново ще са в Марбея, където се готвеха и в началото на тази година. Големият въпрос обаче остава дали Стамен Белчев ще води тима, тъй като позициите му са силно разклатени след трите поредни равенства в Първа лига, които отдалечиха ЦСКА-София от борбата за титлата.\n\n\n                    ", "date": "2017.10.24", "title": "ЦСКА-София взе суринамец, отива на лагер в Испания"}
{"url": "http://www.monitor.bg/a/view/7047-%D0%9D%D1%8F%D0%BC%D0%B0-%D1%82%D1%80%D0%B5%D0%BD%D1%8C%D0%BE%D1%80%D1%81%D0%BA%D0%B8-%D0%BE%D1%84%D0%B5%D1%80%D1%82%D0%B8-%D0%B7%D0%B0-%D0%97%D0%B5%D1%82%D0%BE%D0%B2%D0%B0-%D1%81%D0%BB%D0%B5%D0%B4-%D0%B1%D1%80%D0%BE%D0%BD%D0%B7%D0%B0/", "text": "Волейболистките до 23 г. - отбор №1 за септември\n                    Антонина Зетова, селекционер на волейболистките за 23 г., спечелили бронзови медали на световното първенство в Словения, не е получила предложения за треньорска работа нито у нас, нито в чужбина. Това призна самата тя при награждаването на водения от нея тим за №1 на септември в анкетата на пресклуб \"България\". Той спечели приза с 10 гласа срещу 9 за ансамбъла по художествена гимнастика и 1 за ФК \"Лудогорец\".\"Плановете ми в момента са от битов характер - да уча със сина ми, да пазарувам, да се грижа за децата си, разказа Зетова. За да намеря треньорска работа, някой трябва да ме пожелае, а няма такива. Само със Стойчев и Казийски имахме някаква приказка за школата им, но това беше по времето, когато се готвехме за световното с отбора. Това е действителността у нас. За мен като човек, който прохожда в треньорския занаят, този медал беше добър ориентир - за това докъде мога да стигна и в каква посока да вървя. Иначе бях сигурна, че с тези момичета можем да влезем в топ 4 на света, за това и се готвихме.\"На награждаването присъстваха и Вангелия Рачковска, Мирослава Паскова, Моника Кръстева, Полина Нейкова, Ивета Станчулова от отбора. Те споделиха, че успехът не е променил особено техния живот, но ги е направил по-амбициозни и сега пред тях има по-високи цели. Те единодушно признаха, че Тони Зетова ги е мотивирала за този успех с думите, че могат да запишат имената си в историята, като реализират огромния труд, който са вложили в това първенство.\n\n\n                    ", "date": "2017.10.24", "title": "Няма треньорски оферти за Зетова след бронза"}
{"url": "http://www.monitor.bg/a/view/76314-%D0%9A%D0%BE%D0%B1%D1%80%D0%B0%D1%82%D0%B0-%D0%9D%D0%B8%D0%BA%D0%BE%D0%B3%D0%B0-%D0%BD%D0%B5-%D1%81%D1%8A%D0%BC-%D0%B1%D0%B8%D0%BB-%D0%BB%D0%B8%D0%B3%D0%BB%D1%8C%D0%BE/", "text": "\n                    Кубрат Пулев отговори в своя Facebook профил на подигравките на Антъни Джошуа за отказа му да се бие за световната титла.\"В последните дни чух и прочетох критики по свой адрес, включително и от Антъни Джошуа, написа Кобрата. Едва ли не, че контузията ми е дреболия и че отказването ми от битката за световната титла в Кардиф е моя прищявка. Всяка контузия е абсолютно различна и не може да се сравнява, още повече с контузията на друг човек. Никога не съм бил лигльо. Даже напротив. Смятам, че държа много на болка и със сигурност повече пъти от Джошуа съм играл с най-различни контузии и здравословни проблеми. За мача с Кевин Джонсън тренирах през цялото време с болезнена контузия на петата, която ми беше ограничила движенията, но не съм и гъкнал. Срещу Дерек Чисора в седмицата преди мача бях зле, с висока температура, но не отложихме двубоя, въпреки че 4 дни преди да изляза на ринга, треньорът ме попита дали не искам да го отложим. Казах: “Абсурд, ще се справя!” Травмата в момента не ми позволява да се подготвя пълноценно, камо ли да стъпя на ринга по този начин. Това е контузия, която може да доведе до много сериозни усложнения. Разбирам, че всеки иска да му е лесно, но аз няма да предоставя тази възможност. Напротив! Знам, че рано или късно, пътищата ни ще се пресекат отново и тогава ще бъда здрав и добре подготвен и ще изляза, за да побеждавам!\"\n\n\n                    ", "date": "2017.10.24", "title": "Кобрата: Никога не съм бил лигльо"}
{"url": "http://www.monitor.bg/a/view/10503-%D0%A1%D0%BE%D1%84%D0%B8%D1%8F-%D0%91%D1%83%D1%88-%D1%81%D0%B5-%D0%BF%D1%80%D0%BE%D0%B4%D1%83%D1%86%D0%B8%D1%80%D0%B0-%D0%B2-%D1%81%D0%B5%D1%80%D0%B8%D0%B0%D0%BB/", "text": "\n                    Екранната Брук Дейвис от „Трий Хил“ - София Буш, се похвали, че ще направи своя дебют в продуцентските среди. Актрисата, която доскоро снимаше за кримката Chicago P.D., е постигнала споразумение с 20th Century Fox, а първият проект, в който тя ще застане начело, е сериал с нейно участие. Подробности около жанра и заглавието на продукцията обаче все още се пазят в тайна.\n\nБуш изненада феновете си, като напусна полицейския сериал Chicago P.D. в края на четвърти сезон. Въпреки спекулациите, че решението е взето на продуцентско равнище, актрисата бе категорична, че сама е поискала да не подновява договора си. „Напуснах, защото така исках“, отсече наскоро тя.\n                    ", "date": "2017.10.24", "title": "София Буш се продуцира в сериал"}
{"url": "http://www.monitor.bg/a/view/60892-%D0%91%D0%BE%D0%B3%D0%B4%D0%B0%D0%BD%D1%81%D0%BA%D0%B0-%D0%B8-%D0%9F%D0%B5%D1%82%D0%BA%D0%B0%D0%BD%D0%BE%D0%B2-%D1%81-%D0%BF%D1%8A%D1%80%D0%B2%D0%B0-%D0%B1%D1%80%D0%B0%D1%87%D0%BD%D0%B0-%D0%BD%D0%BE%D1%89-%D0%B2-%D0%B1%D0%B0%D0%BD%D1%8F%D1%82%D0%B0/", "text": "\n                    Манекенката Александра Богданска и Даниел Петканов, по-известен като Лудия репортер, изкараха първата си брачна нощ подобаващо. Двойката, която се разходи до олтара в любовното гнездо на „ВИП Брадър“, прави секс в банята на фолкиконата Сашка Васева и естрадната прима Маргарита Хранова. Отделената спалня бе отредена за младоженците, които превърнаха седмичната мисия за венчавката в реалност. В ролята на кумове влязоха силиконката Джулиана Гани и футболистът Даниел Златков. Специално за тържествената церемония в Къщата влезе и певецът Богдан Томов, който подкани миската и репортера да изиграят първия си танц като семейство. Богданска и Петканов се отдадоха на целувки и прегръдки на музикалния фон от култовата I Will Always Love You на Уитни Хюстън. Любовната приказка на талисманът на националите ни по баскетбол и Дани разчувства дизайнерката Миглена Каканашева-Мегз и лъчезарния Тото от „СкандаУ“. Красивата булка също проля крокодилски сълзи, но поради факта, че родителите й не уважиха събитието с присъствието си.  \n\n\n                    ", "date": "2017.10.24", "title": "Богданска и Петканов с първа брачна нощ в банята"}
{"url": "http://www.monitor.bg/a/view/19299-%D0%95%D0%BC%D0%B8%D0%BB-%D0%9A%D0%BE%D0%BD%D1%80%D0%B0%D0%B4-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD-%D0%BD%D0%B0-%D0%BE%D1%81%D0%B8%D0%BD%D0%BE%D0%B2%D0%B8%D1%82%D0%B5%D0%BB%D0%B8%D1%82%D0%B5-%D1%81%D0%B8/", "text": "\n                    Популярният влогър Емил Конрад призна, че е осиновен. Болезнените разкрития около личния си живот по традиция той направи с клип, с който се надява да премахне табуто, наложено от обществото върху подобни теми. „Много хора не го намират за нормално. Иска ми се да допринеса за това да се говори повече“, обясни любимецът на тийнейджърите. Фактът, че е осиновен, той разбира, когато е само на 13 години. „Избягах от вкъщи. По-скоро излязох и отидох при една приятелка, с която съм близък и до днес. По-късно се прибрах. Сега, ако ме попитате, защо ревах – не мога да ви кажа. Аз съм благодарен на родителите ми, че са ме осиновили. Моят съвет за тези от вас, които се сблъскват с това, е да не карате родителите ви – тези които са ви отгледали, да се чувстват неловко и неудобно от това, че са ви казали истината. В крайна сметка те са ви дали по-добър живот.“, призовава Конрад, който прекарва гимназиалните си години под опеката на баба си и дядо си. Причината – майка му го изоставя, а скоро след това баща му умира.\n\nМеждувременно влогърът вече планира следващото си мини турне из страната. На 4 ноември той ще се срещне с феновете си в София, а в графика му фигурират дати още в Пловдив (5 ноември) и Варна (12 ноември). След броени дни пък 28-годишният младеж с обезоръжаващо чувство за хумор ще представи последната си литературна творба, вдъхновена от женския персонаж в клиповете му. Корицата на „Книгата на Силвето“ представя лика на самия Конрад, дегизиран в жълтата тениска, превърнала се в запазена марка на онлайн героинята. „Информация за потребителя: Внимание! Продуктът съдържа пародийни образи и следи от ирония, които се използват за лечение на силна зависимост от лайкове, селфита и чалга клубове. Не консумирайте без чувство за хумор“, предупреждава авторът.\n                    ", "date": "2017.10.24", "title": "Емил Конрад благодарен на осиновителите си"}
{"url": "http://www.monitor.bg/a/view/24364-%D0%90%D0%B2%D0%B5%D0%BD%D1%8E-%D0%BA%D0%B0%D0%BD%D1%8F%D1%82-%D0%BD%D0%B0-%D0%B2%D0%B8%D0%BD%D0%BE-%D0%B8-%D0%91%D0%B5%D0%B7%D0%B2%D1%80%D0%B5%D0%BC%D0%B8%D0%B5/", "text": "\n                    С двучасов бутиков спектакъл ще бъде представен новия албум на дует „Авеню“ „Безвремие“. Мястото на срещата е City Mark Art Center, датата е 18 януари, а билети на цена от 50 лв вече се продават в epaygo.bg. Всеки пропуск ще вкарат притежателя си в поименен „Списък с гости“ и така в деня на събитието феновете ще бъдат посрещани като лични приятели на Боби и Заки с чаша винио и луксозно издание на диска като подарък.\n\nВ „Безвремие“ влизат 10 песни, създадени в периода 2015-2017 г, сред които вече познатите ни „Свобода“, „Спомни си ти за мен“ с Любо Киров и „До края на нощта“ с Васко Василев. В сетлиста на шоуто ще бъдат включени и най-големите хитове на Боби и Заки като „Бягство“, „Живели ли сме някога преди“ и др. Специално за случая всички песни ще прозвучат в напълно нови оркестрирани версии, дело на диригента Левон Манукян. На сцената „Авеню“ ще бъдат подкрепени от Васил Иванов (програминг и синтезатори), Юлиан Янев (клавир), Щерион Пилидов (китара), Стефан Попов (барабани), Христина Нейкова и Елена Сиракова (беквокали), както и на камерния оркестър Levon Manukyan Collegium Musicum.\n                    ", "date": "2017.10.24", "title": "“Авеню“ канят на вино и „Безвремие“"}
{"url": "http://www.monitor.bg/a/view/54943-%D0%92%D0%B5%D0%B7%D0%B4%D0%B5%D1%81%D1%8A%D1%89%D0%B8%D1%8F%D1%82-%D0%B2-%D1%81%D1%8A%D1%81%D1%82%D0%B5%D0%B7%D0%B0%D1%82%D0%B5%D0%BB%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D1%84%D0%B5%D1%81%D1%82%D0%B0-%D0%B2-%D0%9A%D0%BE%D1%82%D0%B1%D1%83%D1%81/", "text": "\n                    Българският филм „Вездесъщият“ ще направи международната си премиера по време на ежегодния кинофестивал в Котбус. Лентата на Илиян Джевелеков е включена в състезателната програма на 27-ото издание на форума в немския град. За голямата награда „Вездесъщият“ ще се бори с още 11 заглавия на утвърдени и дебютиращи творци, част от които са триумфирали на фестивалите в Кан, Карлови Вари, Сараево, Монреал, Чикаго и т.н.\n\nДебютът на българската лента в Котбус идва само няколко седмици, след като тя триумфира на „Златна роза“. Сюжетът на „Вездесъщият“ проследява как от безобидно хоби видеонаблюдението може да се превърне в истински кошмар. „За разлика от филмите, които обичайно имат фестивален успех, “Вездесъщият” не показва мрачната страна на българския бит. Това е една забавно-драматична история за съвременни хора, които живеят пълноценно в модерния свят и се сблъскват с един от най-актуалните проблеми – докъде стигат границите на личното пространство в реалността на постоянното видеонаблюдение“, обясняват от екипа на лентата, която вече може да бъде гледана на над 50 киноекрана у нас.\n                    ", "date": "2017.10.24", "title": "„Вездесъщият“ в състезателната програма на феста в Котбус"}
{"url": "http://www.monitor.bg/a/view/53729-%D0%A4%D0%B8%D0%BA%D0%B8-%D0%BD%D0%B0-%D0%BC%D0%B5%D0%B4%D0%B5%D0%BD-%D0%BC%D0%B5%D1%81%D0%B5%D1%86-%D0%B2-%D0%9F%D0%B0%D1%80%D0%B8%D0%B6/", "text": "С Гюлджан още не са купували нищо за бебето, редят стаята му в синьо\n                     \n\nФики Стораро и любимата му Гюлджан ще изкарат медения си месец в Париж, но чак след като се роди синът им, научи „Монитор“. Съпругата на изпълнителя на “Пате“ е бременна в петия месец с момченце, което ще се появи около рождения ден на татко си – 3 март. Воаяжът до френската столица е\n\n\n\nкоито подкрепиха старта на семейния им живот и със солидна сума в плик.\n\nВъв финикийски знаци се измерваха и даровете на сериозен процент от гостите, уважили светската сватба на годината в столичен хотел. Бащата на Фики – фолкидолът Тони Стораро, им остави апартамента, в който вече живеят, както и кола последен модел за снахата. Автопаркът на влюбените се увеличи и с още едно луксозно возило, чиито ключове връчиха бабата и дядото на булката с пожелание да пътуват комфортно, като им ходят на гости в Белгия. Есил Дюран и Кали бяха единствените представители на лекия жанр, които не изразиха симпатиите си към младоженците във валута – преквалифициралата се в моден дизайнер певица им взе красив предмет за дома, а изпълнителката на „4-4-2“ ги зарадва с червени гривни със златни сърчица.\n\nФики и Гюлджан са заедно от две години и половина. Влюбват се от пръв поглед на негово участие с Галена в Брюксел. „Само като я видях и си казах: „Това е моята жена!“ По-късно и тя ми сподели, че е усетила същото чувство и е била категорична, че иска да бъда неин съпруг. Гюлджан ме плени най-напред с усмивката си. След като я опознах,\n\n\n\nдопълваме се. Мисля, че тя е перфектната жена за мен! Първата крачка я направих аз. Разменихме си телефонните номера и й писах”, споделя Фики пред сп. Love Style.\n\nС Гюлджан не са започнали още да пазаруват дрешки за бебето. „С Гюлджан решихме да го кръстим на баща ми Тунчер, но ще го наричат като него Тони. Искам да имам момче и момиче. Скоро ще започнем да правим стаята на бебето, тя ще е подарък от моите родители и ще е в синьо. Все още не сме купили нищо. Голямата ми мечта е, както баща ми се гордее с мен, така и моят син да ме радва някога. Искам да бъде много добър певец и да надмине нашите успехи с татко”, надява се Стораро-младши.\n\n \n                    ", "date": "2017.10.24", "title": "Фики на меден месец в Париж "}
{"url": "http://www.monitor.bg/a/view/59930-%D0%9A%D0%B8%D1%82-%D0%A5%D0%B0%D1%80%D0%B8%D0%BD%D0%B3%D1%82%D1%8A%D0%BD-%D0%BF%D0%BB%D0%B0%D0%BA%D0%B0%D0%BB-%D0%BD%D0%B0-%D1%84%D0%B8%D0%BD%D0%B0%D0%BB%D0%B0-%D0%BD%D0%B0-%D0%98%D0%B3%D1%80%D0%B0-%D0%BD%D0%B0-%D1%82%D1%80%D0%BE%D0%BD%D0%BE%D0%B2%D0%B5/", "text": "\n                    Актьорът Кит Харингтън е успял да изчете целия сценарий за последния осми сезон на „Игра на тронове“, чиито снимки стартираха този месец в Северна Ирландия. Британецът, нахлул в мокрите сънища на жените по света като Джон Сноу от хитовото фентъзи на HBO, призна, че е плакал на финала. Но не заради участта на героя си, а от сантимент към завършека на най-голямото приключение в кариерата си до момента. „Наистина ми е супер емоционално. Този сериал е институцията, в която съм прекарал повече време отколкото в гимназията или в училището по драма, например. Улавям се, че се просълзявам, като се замисля за края. Това ще е най-странният момент – да кажа „сбогом“ на хората, които ми бяха като семейство през последните осем години.“, споделя Харингтън пред The One Show на БиБиСи 1.\n\n„Игра на тронове“ ще се сбогува с многомилионната си армия от последователи пред малкия екран чак през 2019 г. Шоурънърите Дейвид Бениоф и Дан Уайс потвърдиха, че броят на епизодите ще е бутиков – само шест, но продължителността им ще варира от 60 до 120 минути. Въпреки че сезон седем бе първият, скроен сюжетно изцяло извън матрицата на книгите на Джордж Р.Р. Мартин, в предстоящите епизоди ще се появи герой вече описан в цикъла „Песен за огън и лед“. Става въпрос за Хари Стрикланд, който е лидер на Златната компания за наемници – същите, които Юрон Грейджой отиде да вербува на страната на Ланистър в потенциалната битка за Севера.\n\n\n \n                    ", "date": "2017.10.24", "title": "Кит Харингтън плакал на финала на „Игра на тронове“"}
{"url": "http://www.monitor.bg/a/view/25671-%D0%9B%D0%B5%D0%B9%D0%B4%D0%B8-%D0%93%D0%B0%D0%B3%D0%B0-%D0%B5-%D0%B2%D0%BB%D1%8E%D0%B1%D0%B5%D0%BD%D0%B0-%D0%B2-%D0%9A%D1%80%D0%B8%D1%81%D1%82%D0%B8%D0%B0%D0%BD-%D0%9A%D0%B0%D1%80%D0%B8%D0%BD%D0%BE/", "text": "\n                    Поп чудовището Лейди Гага официализира връзката си с Кристиан Карино с кадър в Инстаграм, чиято композиция е като копирана от филма „Тетрадката“ - двамата се взират влюбено един в друг гушнати на фона на залез. Към лиричната снимка носителката на „Грами“ добави и видео, в което изпраща въздушна целувка на феновете си.\n\nЗа романса на Гага и Карино се заговори още този февруари, когато двамата бяха засечени да си правят интимни селфита зад кулисите на „Супербоул“. Карино е мениджър на артисти от калибъра на Джъстин Тимбърлейк и Дженифър Лопес и представлява Лейди Гага в Creative Artists Agency. Преди да се събере с изпълнителката на Alejandro той се срещаше със звездата от „Живите мъртви“ Лорън Коън. Гага развали годежа си с актьора Тайлър Кийни през юли 2016-та.\n                    ", "date": "2017.10.24", "title": "Лейди Гага е влюбена в Кристиан Карино  "}
{"url": "http://www.monitor.bg/a/view/1538-%D0%98%D0%B7%D0%BB%D0%BE%D0%B6%D0%B1%D0%B0-%D0%97%D0%BB%D0%B0%D1%82%D0%BE-%D0%B8-%D0%B1%D1%80%D0%BE%D0%BD%D0%B7-%D1%89%D0%B5-%D0%B1%D0%BB%D0%B5%D1%81%D1%82%D0%B8-%D1%82%D1%80%D0%B8-%D0%BC%D0%B5%D1%81%D0%B5%D1%86%D0%B0-%D0%B2-%D0%A1%D0%BE%D1%84%D0%B8%D1%8F/", "text": "След триумфа във Виена експозицията е обогатена двойно\n                    Вълчитрънското съкровище е черешката на тортата в изложбата „Злато и бронз. Метали, технологии и контакти в Източните Балкани през бронзовата епоха“, която се открива тази вечер и ще остане в Националния археологически музей до 28 януари. Част от трезора на музея е отделена за 13-те изящни предмета с общо тегло 12,5 кг от най-голямото златно съкровище от тази епоха на Стария континент. Експозицията е продължение на представената през май в Kunsthistorisches Museum във Виена изложба „Първото злато. Ада тепе: най-древният златодобивен рудник в Европа“, която за три месеца и половина привлече над 100 000 посетители. Изключителният интерес към сбирката там я „възражда“ сега и в България двойно обогатена. Настоящата селекция съдържа над 600 находки (във Виена – 300), открити от археолозите в рамките на научен проект, който в продължение на 10 години изследва митичното Ада тепе в Родопите. Към изложбата с артефакти, извадени на бял свят в различни райони на страната, допринасят и 29 регионални музеи.Вълчитрънското съкровище и до днес е мистерия: има спорове около датирането му към средата на ІІ хилядолетие пр. Хр.,и работилници – вероятно древен владетел е слагал ръка на златодобива в целия регион за „сервиза“ си, но може предметите да са трупани и от поколения. Те са твърде странни и досега функциите им не са категорично изяснени: дали златните дискове с отлети дръжки са били капаци на съдове (но къде са самите съдове?!), дали музикални инструменти тип чинели (но златото не издава качествен звук!), това учените не са разгадали със сигурност, обяснява доц. Стефан Александров, един от кураторите на изложбата. Тайна е и предназначението на изящното тройно блюдо.В експозицията посетителите ще видят и най-ранното сребро от българските земи (ІV-ІІІ хилядолетие пр. Хр.) под формата на част от гердан с 14 мъниста, както и малко по-късна, но напълно запазена огърлица от 84 мъниста. Има и златни спирали – украшения-шноли за дълга коса, от тънка тел до масивни, които в древността са ползвали главно мъжете, златни обици и сребърни брошки, най-ранни образци на бойни оръжия. Интерес будят и 5-те тежкикоито в бронзовата епоха, когато се оформя тракийският етнос и се създават първите елити, са служели за разменна монета и са представлявали „полуфабрикат“ за производство на всевъзможни изделия – накити, съдове, монети и т.н. Ние сме страната с най-много такива запазени слитъци, чийто произход навярно е от потънали кораби, Турция и Румъния притежават едва по един, изтъкват домакините от НАИМ към БАН. В България е имало поне още 1-2, но за съжаление в миналото са отишли за скрап... В залата е и най-многобройната в Източна Европа находка от калъпи, в които са се отливали оръжия. Някои от тях се трансформират по принципа на „лего“ за получаване на различни форми на отливките.Международната компания „Дънди прешъс“, която разработва добива на злато на Ада тепе, по договор (засега до 2027 г.) е задължена дейността й да има археологическо наблюдение, подчертава зам.-директорът на НАИМ доц. Христо Попов. Компанията и общината помагат за създаване на музей на златото в Крумовград. Изложбата „Злато и бронз“ (особено дигитализацията на историите, които артефактите „разказват“) до голяма степен се случва благодарение на частни спонсори, каталогът й също е платен от „Дънди“ и струва колкото всички издания на НАИМ за 2017 г., отбелязва Попов, надявайки се държавата да започне да отделя средства за научни изследвания в тази сфера.Експозицията, посветена на българското и австрийското председателство на ЕС, е подкрепена и от австрийските партньори. \n\n\n                    ", "date": "2017.10.24", "title": "Изложба „Злато и бронз“ ще блести три месеца в София"}
{"url": "http://www.monitor.bg/a/view/69034-%D0%AE%D0%BB%D0%B8%D0%B0%D0%BD-%D0%92%D0%B5%D1%80%D0%B3%D0%BE%D0%B2-%D0%B2-%D0%B4%D0%B2%D0%BE%D0%B5%D0%BD-%D1%83%D1%80%D0%BE%D0%BA-%D0%BF%D0%BE-%D0%B0%D0%BA%D1%82%D1%8C%D0%BE%D1%80%D1%81%D0%BA%D0%BE-%D0%BC%D0%B0%D0%B9%D1%81%D1%82%D0%BE%D1%80%D1%81%D1%82%D0%B2%D0%BE/", "text": "\n                    Юлиан Вергов изнася двоен открит урок по актьорско майсторство в новия спектакъл на Театър 199 „Class“ по непоставяната досега в Европа пиеса на американеца Чарлс Еверед – веднъж като героя си Елиът, най-добрия театрален педагог в Ню Йорк, и още веднъж като себе си, Юлиан Вергов, който прави една от най-силните си драматични роли досега. Ситуацията в началото изглежда банална: при безкомпромисния гуру, който още с първите си думи към аудиторията (в случая – зрителите в залата) като със скалпел оперира от илюзии кандидатите за слава, пристига напориста млада актриса. Той не е очарован от предложението на самозванката да взема частни уроци при него и едва впоследствие разбира, че „светът я смята за нещо като кинозвезда“. Срещите им все пак се случват и в техните разговори маските постепенно падат, като Елиът ще наруши основното си правило – да не се интересува и да не желае да научава нищо за живота на своите възпитаници извън заниманията по актьорство. Сара (в образа – младата и талантлива Мила Люцканова, удостоена миналата година с „Икар“ за изгряваща звезда) ще излезе от напомпания имидж на холивудска знаменитост и ще разкрие защо получаването на ролята, за която иска да се подготви, й е толкова важно. Благодарение на нейната упоритост бронята на саркастичния и хладен Елиът пък ще се пропука и ще стане ясно защо преди години се е отказал от сцената... В диалога между двамата ще има изблици на хумор или на гняв, ще звучат закачливи или трагични ноти, но в крайна сметка ще се роди симпатия и близост. Но този път – не поради най-баналната и очаквана причина. Без излишна сантименталност Мила като Сара ще завещае някои житейски уроци на учителя си, а Юлиан Вергов като Елиът ще демонстрира, че е от онези малцина максимално органични актьори, които „говорят“ дори когато са безмълвни, а ако понякога изкрещят, ще е заради душевното изстъпление на персонажа, а не за да ги чуят и глухите.\n\nРежисьор на тези запомнящи се превъплъщения – едното много добро, а другото разтърсващо, е актьорът Владо Пенев, за когото спектакълът е дипломна работа по режисура при проф. Пламен Марков. Той явно умишлено е оставил изписването на заглавието в оригинал, за да запази двойния смисъл – „клас“ и „класа“. „Лекциите“ на Елиът безспорно ще са класен урок за професионалистите сред публиката, а останалите ще оценят тежестта на белязания с възходи и падения съдбовен актьорски труд.\n\nСледващите представления на „Class“ са на 25 октомври, 5 и 20 ноември.\n                    ", "date": "2017.10.24", "title": "Юлиан Вергов в двоен урок по актьорско майсторство"}
{"url": "http://www.monitor.bg/a/view/32408-%D0%9F%D0%B5%D0%B9%D0%B7%D0%B0%D0%B6%D0%B8-%D1%81%D1%8A%D1%81-%D1%81%D1%82%D0%B0%D1%80%D0%B8%D0%BD%D0%B8-%D0%BF%D1%80%D0%B5%D0%B2%D0%B7%D0%B5%D0%BC%D0%B0%D1%82-%D0%94%D0%B2%D0%BE%D1%80%D0%B5%D1%86%D0%B0/", "text": "\n                    Пейзажи със старини от колекцията на Националната галерия ще бъдат показани в Двореца на пл. „Княз Александър І“ до 18 февруари 2018 г. Изложбата под патронажа на Министерството на културата се открива в четвъртък, 26 октомври, от 18.00 часа.Жанрът пейзажи със старини заема значителен дял в изкуството на българските художници от първата половина на ХХ век. Почти всички пейзажисти работят по темата, а за някои тя става постоянен мотив. Неизбежният елемент на романтика очарова широката публика, на което откликва не само живописта, но печатната графика и печатната репродукция.Пейзажи със старини, макар и спорадично, се появяват в българското изкуство още през възрожденския период, като отглас на широко развития в европейската живопис от ХVІІ век насетне жанр, но неговото самостоятелно и широко развитие започва към първото десетилетие на ХХ век и процъфтява през 20-те и 30-те години. Разкриването и опознаването на българските старини от страна на художниците става паралелно със създаването на родните институции, свързани с изучаването на художественото наследство и културата на неговото опазване (края на ХІХ – средата на ХХ в.).Ранните ни академично образовани художници рисуват живописни руини, импозантни джамии или скицират стари къщи в класическите традиции на XIX век. Първата модерна живописна работа, която бележи самостоятелното развитие на жанра у нас и датира от времето на обсъждане и приемане на Закона за старините (1911), е „Руината Св. София“ на Никола Петров.Изложбата включва близо 300 творби – маслени картини, рисунки, акварели, пастели и печатна графика на големите български художници от първата половина на ХХ век, сред които Иван Мърквичка, Антон Митов, Ярослав Вешин, Александър Божинов, Никола Петров, Борис Денев, Константин Щъркелов, Иван Милев, Владимир Димитров-Майстора, Никола Танев, Сирак Скитник, Цанко Лавренов, Васил Стоилов и много други. Голям дял в изложбата заема творчеството на българските графици.Работите представят знакови български старини като базиликата „Св. София“, Боянската църква, Рилския манастир, Търново и други старинни възрожденски градове, София и Пловдив, Охрид и Кавала, Созопол и Несебър, Мелник и Балчик, Ловеч и Троян, Карлово и Копривщица. Фигурират и забележителни серии с прочути паметници извън България като цариградските и римските серии на Майстора, италианския цикъл на Борис Денев, атинския на Сирак Скитник.Изложбата е посветена на Андрей Протич. Научното наследство на големия български изкуствовед е представено с портрети, текстове, снимки и издания. \n\n\n                    ", "date": "2017.10.24", "title": "Пейзажи със старини превземат Двореца"}
{"url": "http://www.monitor.bg/a/view/47502-%D0%90%D1%80%D1%82%D0%B8%D1%81%D1%82%D0%B8-%D0%B8%D0%B7%D0%BF%D1%80%D0%B0%D1%82%D0%B8%D1%85%D0%B0-%D0%A7%D0%B5%D1%87%D0%BE-%D0%B2-%D0%B4%D1%8A%D0%B6%D0%B4%D0%B0/", "text": "\n                    Близки, почитатели и десетки актьори изпратиха колегата си Стефан Щерев-Чечо в последния му път. В столичния храм „Свети Седмочисленици“ да отдадат последна почит на комика бяха дошли Асен Блатечки, Калин Врачански, Валентин Ганев, Герасим Георгиев-Геро, Параскева Джукелова, Мариан Бачев, Невена Бозукова-Неве, Милена Маркова-Маца, Тончо Токмакчиев, Камен Воденичаров, Ани Михайлова, Веселин Ранков, Стефан Денолюбов, Славчо Пеев, Стефка Янорова, Снежана Макавеева и още много други, работили с Щерев или свързани с професионално уважение и лично приятелство с него. Сред опечалените, дошли да се поклонят, бяха и министърът на културата Боил Банов, председателят на Съюза на артистите Христо Мутафчиев, новият шеф на Сатирата Калин Сърменов.44-годишният актьор почина на 20 октомври във ВМА след усложнения с черния дроб. \n\n\n                    ", "date": "2017.10.24", "title": "Артисти изпратиха Чечо в дъжда"}
{"url": "http://www.monitor.bg/a/view/2312-%D0%94%D0%B6%D0%B8%D1%85%D0%B0%D0%B4%D0%B8%D1%81%D1%82-%D0%B8%D1%81%D0%BA%D0%B0%D0%BB-%D0%B4%D0%B0-%D0%B2%D0%B7%D1%80%D0%B8%D0%B2%D0%B8-%D0%BC%D0%BE%D0%BB-%D0%B2%D1%8A%D0%B2-%D0%A4%D0%BB%D0%BE%D1%80%D0%B8%D0%B4%D0%B0/", "text": "\n                    Жител на американския щат Флорида, представящ се като симпатизант на Ислямска държава, бе обвинен заради план да взриви голям мол край Маями.\n\nПетдесет и три годишният Висенте Адолфо Солано, който е хондурасец, е бил арестуван в петък.\n\nПреди да му бъдат закопчани белезниците той приел от агент на ФБР под прикритие фалшива бомба пред мола, който набелязал за своя мишена.\n\nФБР започнало да следи Солано от септември, след като получило информации за неговите планове. След ареста му при претърсване на дома му, били открити три видеозаписа, в които той се представял за симпатизант на Ислямска държава.\n\nВ едното видео Солано казвал, че САЩ са най-терористичната страна в света и споделял, че му харесва как ИД се противопоставя на САЩ и на другите страни от международната антиджихадитска коалиция.\n\nЗасега не е ясно дали действително Солано има връзки с някоя чуждестранна терористична група.\n                    ", "date": "2017.10.24", "title": "Джихадист искал да взриви мол във Флорида"}
{"url": "http://www.monitor.bg/a/view/46698-%D0%94%D0%B8%D1%81%D0%B5%D1%80%D1%82%D0%B0%D1%86%D0%B8%D1%8F%D1%82%D0%B0-%D0%BD%D0%B0-%D0%A5%D0%BE%D0%BA%D0%B8%D0%BD%D0%B3-%D0%B1%D1%8A%D0%B3%D0%BD%D0%B0-%D1%81%D0%B0%D0%B9%D1%82%D0%B0-%D0%BD%D0%B0-%D0%9A%D0%B5%D0%B9%D0%BC%D0%B1%D1%80%D0%B8%D0%B4%D0%B6/", "text": "\n                    \nПубликуването на докторската дисертация на Стивън Хокинг от 1966 г. доведе до срив сайта на университета \"Кеймбридж\", съобщи Би Би Си.Свободният достъп до научния му труд, посветен на разширяващите се вселени, беше разрешен в полунощ на 22 срещу 23 октомври.Файлът с дисертацията на 24-годишния Хокинг е посетен от над 60 хиляди потребители в мрежата.Големият учен, който днес е на 75 години, сам пожела дисертацията му да бъде достъпна за всички, които искат да я прочетат. Той се надява неговият труд да вдъхновява хората.Досега текстът на дисертацията му, в обем от 134 страници, можеше да бъде прочетен срещу такса от 65 британски лири.Дисертацията на Хокинг http://schema.lib.cam.ac.uk/PR-PHD-05437_CUDL2017-reduced.pdf \n\n\n                    ", "date": "2017.10.24", "title": "Дисертацията на Хокинг бъгна сайта на Кембридж"}
{"url": "http://www.monitor.bg/a/view/69497-%D0%98%D0%B4%D0%B5%D0%B8%D1%82%D0%B5-%D0%BD%D0%B0-%D0%A1%D0%B8-%D0%B2-%D1%83%D1%81%D1%82%D0%B0%D0%B2%D0%B0-%D0%BD%D0%B0-%D0%BA%D0%BE%D0%BC%D0%BF%D0%B0%D1%80%D1%82%D0%B8%D1%8F-%D0%9A%D0%B8%D1%82%D0%B0%D0%B9-%D1%81%D1%82%D0%B0%D0%B2%D0%B0-%D0%B2%D0%B5%D0%BB%D0%B8%D0%BA%D0%B0-%D1%81%D0%BE%D1%86%D0%B8%D0%B0%D0%BB%D0%B8%D1%81%D1%82%D0%B8%D1%87%D0%B5%D1%81%D0%BA%D0%B0-%D1%81%D1%82%D1%80%D0%B0%D0%BD%D0%B0/", "text": "\n                    В обновения Устав на Китайската комунистическа партия бе включена политическата философия на китайския партиен и държавен лидер, наречена \"Мислите на Си Цзинпин за нова ера на социализма с китайска специфика\", съобщиха информационните агенции. Предложението бе единодушно гласувано от делегатите на завършващия 19-и конгрес на ККП.\nТака Си Цзинпин става вторият китайски лидер след основателя на съвременен Китай Мао Цзедун, който приживе е удостоен с честта да бъде споменат в партийния устав. Името на друг от големите китайски ръководители - Дън Сяопин, бе вписано в устава след смъртта му през 1997 г., отбелязва ДПА.\n\"Под ръководството на идеите на Си Цзинпин за нова ера на социализма с китайска специфика ККП води всички нации на китайския народ във велика борба, в осъществяването на великата цел и претворяването на мечтата (за възраждане на Китай), гарантирайки настъпването на новата ера на социализма с китайска специфика\", се казва в обновения устав.\n\"Китайският народ и страната имат славно и светло бъдеще пред себе си, каза Си в заключителното си слово пред делегатите. В това велико време ние сме горди и по-уверени в себе си, но в същото време чувстваме и голяма отговорност.\"\nКонцепцията, която Си наложи, се възприема като край на етапа на икономическите реформи, инициирани от Дън Сяопин в края на 1970-те години и продължени от неговите наследници Цзян Цзъмин и Ху Цзинтао. Свързването на името на сегашния лидер с неговата теория и вписването им в новия устав поставя Си Цзинпин наравно с Дън и с основателя на комунистически Китай Мао Цзедун и е недвусмислен знак за укрепване на позициите му начело на страната, отбелязва Асошиейтед прес.\n\"Очевидно е, че е ерата на Си Цзинпин наистина е започнала, каза Чжан Лифан, независим политически наблюдател в Пекин. Само името на Мао беше вписано в партийната идеология още приживе. Слага се началото на нещо, което не е било досега.\"\nВекове наред китайските императори получаваха ритуални имена, които означаваха, че те или са династични наследници, или основатели на съвсем нова династия. Това, което Си направи тази (конгресна) седмица, е съвременен еквивалент на тази практика. \"Той иска да влезе в този пантеон на лидерите\", добави Чжан, цитиран от АП.\nАгенцията отбелязва също, че вписването на идеите на Си в ръководните партийни документи идва само пет години след поемането на властта от него - по-рано от неговите предшественици.\nСи представи своята концепция като основна за насочването на Китай по новия път към превръщането му във \"велика модерна социалистическа страна\" до средата на века. Според тази визия управляващата партия е ръководна сила във всеки аспект - от защитата на националната сигурност до морален маяк за обикновените китайци.\nПоправките в Устава, както бе отбелязано на конгреса, имат за цел да бъде укрепен авторитетът на центъра, да бъде затвърдена ръководната роля на ККП, и да се постигне съществен прогрес в изграждане на социализма с китайска специфика. Те включват изрично споменаване на военните идеи на Си Цзинпин за \"абсолютното\" ръководство на партията над въоръжените сили, като това допълнение бе прието единодушно от делегатите.\nВ устава бе вписано и задължение да бъде следван външнополитическият курс, начертан от Си, и по-конкретно неотклонно да се реализира неговата знакова инициатива \"Един пояс, един път\", поставяща си за цел инфраструктурното и икономическо свързване на Китай с Азия и Европа чрез грандиозна мрежа от пътища, жп линии, пристанища и други икономически проекти, посочва АП.\nДнес, в последния ден на конгреса, бе избран нов Централен комитет и Централна комисия за проверка на дисциплината.\nУтре на първия пленум на новия Централен комитет ще бъдат избрани Политбюро и Постоянният комитет на Политбюро. Очаква се на утрешния форум Си Цзинпин да бъде преизбран за втори мандат начело на партията.\n                    ", "date": "2017.10.24", "title": "Идеите на Си в устава на компартия: Китай става велика социалистическа страна "}
{"url": "http://www.monitor.bg/a/view/2119-%D0%A1%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7-%D0%B2-%D0%B0%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B0-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D1%8F/", "text": "\n                    Американската телевизия \"Фокс нюз\" бе обвинена от журналистката Мегин Кели, че дълго време е защитавала най-известния си водещ Бил О'Райли, въпреки обвиненията в тормоз срещу него, съобщи Франс прес.\nВестник \"Ню Йорк таймс\" разкри през уикенда, че О'Райли е сключил през януари извънсъдебно споразумение с анализаторка от новинарския канал за 32 милиона долара.\nНяколко месеца по-късно водещият получил оферта за нов договор, въпреки че началниците му са знаели за извънсъдебното споразумение с 56-годишната специалистка по юридически въпроси Лиз Уиъл. Тя твърди, че между нея и О'Райли е имало сексуален контакт, който не е бил плод на взаимно съгласие.\nВ крайна сметка О'Райли бе уволнен в средата на април, след като \"Ню Йорк таймс\" разкри, че той е сключил такива споразумения с още пет жени, работили за \"Фокс нюз\" или за финансовата медия \"Фокс бизнес нетуърк\".\nВодещият бе интервюиран от авторите на статията, преди да бъде качена на сайта на \"Ню Йорк таймс\" в събота вечерта, и отхвърли всички обвинения в тормоз. \"Аз съм в света на телевизията и журналистиката от 43 години. Никога срещу мен не е била внасяна жалба от колега в човешки ресурси\", заяви той и припомни, че е имал общо 12 работодатели.\nВчера обаче бившата водеща на \"Фокс нюз\" Мегин Кели, която се премести в телевизия Ен Би Си в началото на годината, заяви в сутрешната си емисия, че твърденията на бившия й колега са неверни.\nТя обясни, че е изпратила през ноември 2016 г. имейл на няколко ръководители на \"Фокс нюз\", за да изрази пред тях възмущението си от изказванията на О'Райли. В него тя е написала за извънсъдебните споразумения и е казала, че според нея ръководството на телевизията е в течение на нещата. Кели каза, че преди време й се обадил Бил Шайн, един от тогавашните ръководители на \"Фокс нюз\", за да я увери, че ще се \"погрижи\" за Бил О'Райли.\n                    ", "date": "2017.10.24", "title": "Секс тормоз в американска телевизия"}
{"url": "http://www.monitor.bg/a/view/6434-%D0%95%D0%A1-%D0%B5%D0%B4%D0%B8%D0%BD%D0%B5%D0%BD-%D0%B2-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F/", "text": "\n                    Европейският съюз трябва да бъде готов за всякакво развитие на преговорите за напускането на Великобритания - за постигане на споразумение, за липса на споразумение или за неосъществяване на напускането. Това заяви председателят на Европейския съвет Доналд Туск пред Европейския парламент. Независимо какво се случи, трябва да останем единни, призова той.\nПо неговите думи изходът зависи от Лондон. Туск съобщи, че през февруари догодина ще свика извънреден Европейски съвет, посветен на следващите избори за Европейски парламент през 2019 година. Туск изрази мнение, че най-добре е, ако Великобритания напусне, броят на евродепутатите да бъде по-малък от досегашния. Той определи този подход като прагматичен, логичен и очакван от общественото мнение.\nПредседателят на Европейския съвет изрази очакването до средата на идната година в ЕС да бъде постигнато съгласие по общата отговорност за опазването на външните граници, за ускоряване на връщанията на незаконно проникналите мигранти, както и по Дъблинското споразумение. Ако не постигнем съгласие до юни, ще назова причините, предупреди Туск. Той допълни, че не очаква в този срок да има съгласие за въвеждането на нови задължителни квоти за разселването на мигранти.\nПредседателят на ЕК Жан-Клод Юнкер заяви, че комисията не преговаря враждебно с Лондон, а цели постигането на честна сделка. Не се стремим да не бъде постигнато споразумение с Великобритания, добави той.\nЮнкер призова държавите от ЕС да превръщат думите в дела и да предоставят обещаните средства за фонда за Африка, чиято цел е да бъдат превъзмогнати причините за миграцията. Той отбеляза, че досега комисията е осигурила за фонда 2.9 милиарда евро, а държавите от ЕС са предоставили едва 175 милиона евро.\n                    ", "date": "2017.10.24", "title": "ЕС единен в преговорите с Великобритания"}
{"url": "http://www.monitor.bg/a/view/2730-%D0%9F%D1%80%D0%BE%D0%BA%D1%83%D1%80%D0%BE%D1%80%D1%8A%D1%82-%D0%BD%D0%B0-%D0%9D%D1%8E-%D0%99%D0%BE%D1%80%D0%BA-%D1%81%D0%B5-%D0%B7%D0%B0%D0%B5-%D1%81-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD/", "text": "\n                    Прокурорът на щата Ню Йорк Ерик Шнайдерман започна разследване за нарушения на човешките права и дискриминация в компанията Уайнстийн, предадоха световните агенции.\nШнайдерман е изисквал от компанията, базирана в Манхатън, да му предостави личните досиета на служителите, документите с критерии за набиране на персонал, за уволненията и повишенията на служители, както и всички официални и неофициални оплаквания за сексуален тормоз и други форми на дискриминация, постъпили в компанията.\nДоскоро компанията Уайнстийн бе ръководена съвместно от братята Уайнстийн. Харви Уайнстийн обаче бе остранен от административния й съвет миналия вторник заради скандала, породен от обвинения за сексуални посегателства срещу него. Петдесетина актриси и манекенки обвиниха Харви Уайнстийн, който днес е на 65 години, в сексуален тормоз, сексуална агресия и изнасилвания, извършвани през последните 20 години. Харви Уайнстийн, който доскоро бе един от най-известните холивудски продуценти, отхвърля тези обвинения.\nНякои от обвинителките на Уайнстийн твърдяха, че ръководителите на компанията Уайнстийн са знаели за поведението на продуцента и че някои служители на фирмата дори са били негови съучастници, като са му организирали срещи с жени, по време на които той ги тормозел и насилвал сексуално. Тридесетина служители на компанията публикуваха миналия четвъртък писмо, в което твърдяха, че не са били в течение на сексуалните посегателства.\nХарви Уайнстийн бе изключен от американската филмова академия, а полицията в Лос Анджелис, Ню Йорк и Лондон започна разследване на обвиненията срещу него, отправени от жени от тези градове. Компанията Уайнстийн пък започна преговори с инвестиционния фонд Колони Кепитъл за нейно евентуално изкупуване.\n                    ", "date": "2017.10.24", "title": "Прокурорът на Ню Йорк се зае с Уайнстийн"}
{"url": "http://www.monitor.bg/a/view/44470-18-%D0%B2%D0%BE%D0%B9%D0%BD%D0%B8%D1%86%D0%B8-%D0%BE%D1%82-%D0%B1%D1%83%D0%BD%D0%B4%D0%B5%D1%81%D0%B2%D0%B5%D1%80%D0%B0-%D1%83%D0%B2%D0%BE%D0%BB%D0%BD%D0%B5%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%B5%D0%BA%D1%81%D1%82%D1%80%D0%B5%D0%BC%D0%B8%D0%B7%D1%8A%D0%BC/", "text": "\n                    Осемнайсет военнослужещи от Бундесвера са били уволнени заради десен екстремизъм, а други 391 са все още разследвани по подозрение в споделяне на подобни възгледи. Това съобщи говорител на германското министерство на отбраната, предаде ДПА.\nПо думите му сред уволнените през периода 2012-2016 г. има войници и друг персонал. Разследванията на службата за военно разузнаване може да доведе до дисциплинарни наказания за провинилите се - уволнение от армията или наказателно преследване, добави говорителят.\nПрез май бе разкрито, че армейският офицер Франко А., дислоциран във Франция, е планирал терористична атака, която да бъде приписана на несъществуващ бежанец с фиктивна самоличност, създадена от него. В хода на разследването бяха намерени нацистки символи в две казарми на Бундесвера, вкл. тази във френския град Илкирх, където е служел Франко А., припомни ДПА.\n                    ", "date": "2017.10.24", "title": "18 войници от бундесвера уволнени заради екстремизъм"}
{"url": "http://www.monitor.bg/a/view/15401-%D0%A0%D1%83%D1%81%D0%B8%D1%8F-%D0%B8-%D0%9A%D0%B8%D0%BF%D1%8A%D1%80-%D1%81-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%B7%D0%B0-%D0%BE%D0%B1%D1%89%D0%B8-%D0%B4%D0%B5%D0%B9%D1%81%D1%82%D0%B2%D0%B8%D1%8F/", "text": "\n                    Мащабна програма за сътрудничество между Русия и Кипър ще подпишат във вторник президентите на двете страни Владимир Путин и Никос Анастасиадис, информират агенциите. Държавният глава на островната република е в Москва с работна визита по покана на руския лидер, се казва в официално съобщение на Кремъл.  \n\n          Общата програма за действие ще се отнася за периода 2018-2020 г., съобщава изданието \"Филнюз\". Тя ще обхваща всички сектори на сътрудничество между двете страни - политика, икономика, енергетика, отбрана, търговия, международни въпроси и теми, свързани с Европейския съюз. Очаква се съответните министри на двете страни да парафират и  споразумения за съвместна работа в сферата на търговското корабоплаване, международния сухопътен транспорт, комуникациите, технологиите и информатиката. Предвиден е и съвместен документ за сътрудничество при управление на кризи. Между Москва и Никозия ще бъде подписан и меморандум в областта на правосъдието.\n\nНа този етап между двете страни действат 60 двустранни споразумения, 12 от които бяха парафирани по време на официалното посещение на кипърския президент в Москва през 2015 г., припомнят медиите. Преди срещата си с Путин във вторник Никос Анастасиадис заяви пред агенция ТАСС, че „отношенията с Русия са на прекрасно ниво и че целта на неговата визита в Москва е да бъдат обсъдени с руското ръководство перспективите за по-нататъшно развитие на двустранното сътрудничество“. Държавният глава се похвали, че доверието във финансовата система на Кипър от страна на инвеститорите е възстановено. По думите му, спазването на условията, поставени на Никозия от кредиторите, е позволило на страната да преодолее икономическата криза.\n\nПрезидентът на Кипър оцени също така, че добрите отношения между Руската федерация и Турция не са пречка, а точно обратното - може да помогнат за разрешаването на кипърския въпрос, предаде още ТАСС. \n                    ", "date": "2017.10.24", "title": "Русия и Кипър с програма за общи действия "}
{"url": "http://www.monitor.bg/a/view/37520-%D0%9A%D0%B0%D0%BD%D0%B4%D0%B8%D0%B4%D0%B0%D1%82%D0%BA%D0%B0%D1%82%D0%B0-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D0%BD%D0%B0-%D0%A0%D1%83%D1%81%D0%B8%D1%8F-%D0%9A%D1%80%D0%B8%D0%BC-%D0%B5-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8/", "text": "\n                    „От гледна точка на международното право Крим е украински“, така бъдещата кандидатка за президентското кресло в Кремъл Ксения Собчак отговори на въпрос за присъединяването на полуострова към Русия. Изявлението й прозвуча по време на първата пресконференция на тв водещата, след заявката й за участие в изборите за държавен глава, насрочени за 18 март догодина.\n\n          Според Собчак, една от най-важната задача, която днес стои пред руските власти, е възстановяване на диалога между Москва и Киев. Журналистката засегна темата и за опозиционния лидер Алексей Навални, който също заяви, че ще се кандидатира за президент, но чието участие във вота е под въпрос заради съдебното му минало. „С Алексей имаме определени разногласия, но ако той бъде регистриран от ЦИК, аз ще сваля кандидатурата си и ще се включа в неговия екип, защото опозицията заслужава единен общ кандидат“, даде дума Ксения. Тя призова още да бъдат освободени всички „политически затворници“ в страната, но отказа да назове конкретни имена. На клипа, излъчен на пресконференцията й, обаче бяха показани намиращите се под домашен адрес режисьора Кирил Серебренников, брата на Навални – Олег и журналиста от РБК Александър Соколов.\n\nОтносно финансирането на кампанията си Собчак заяви, че ще вложи свои средства, но като цяло ще разчита на спонсори. Тв водещата се позиционира като кандидат на либералната опозиция, посочват агенциите. Пред журналистите тя отрече каквито и да били връзки с Кремъл. На въпрос за отношенията на Собчак към действащия президент тя отговори: „За едни Путин е тиран и диктатор, за други е човек, който вдигна страната на крака. За мен Путин е човек, който в много сложна ситуация, помогна на баща ми. И аз помня това“. „Затова аз никога няма да обидя човека Путин, но това не означава, че ми харесва това, което прави политикът Путин“, допълни журналистката.  \n                    ", "date": "2017.10.24", "title": "Кандидатката за президент на Русия: Крим е украински"}
{"url": "http://www.monitor.bg/a/view/38675-%D0%98%D0%B7%D0%BF%D1%83%D1%81%D0%BA%D0%B0%D0%BD%D0%B5-%D0%BD%D0%B0-%D0%B3%D0%B0%D0%B7%D0%BE%D0%B2%D0%B5-%D0%BF%D0%BE%D1%80%D0%BD%D0%BE%D0%B0%D0%BA%D1%82%D1%80%D0%B8%D1%81%D0%B8-%D1%81-%D1%83%D0%BD%D0%B8%D0%BA%D0%B0%D0%BB%D0%B5%D0%BD-%D1%81%D0%BF%D0%B5%D0%BA%D1%82%D0%B0%D0%BA%D1%8A%D0%BB-%D0%B2-%D0%AF%D0%BF%D0%BE%D0%BD%D0%B8%D1%8F/", "text": "\n                    Три от най-известните японски порно актриси - Рено Аихара, Миу Акеми и Меру Ироха показаха уменията си по изпускане на стомашни газове в специален спектакъл, организиран в токийския театър Лефкада, пише в. \"Метро\".\nМногобройните фенове, които желаеха да станат свидетели на епохалното събитие, трябваше да заплатят по 20 британски лири за входен билет. Трите порнозвезди показаха уменията си пред микрофон, специално поднесен към задните им части. Когато звукът от изпуснатият газ преминеше през колоните на уредбата, публиката изпадаше в екстаз, пише изданието.\nАктрисите заемаха най-причудливи пози, понякога и стойка свещ, за да покажат уменията си. Мероприятието беше кръстено \"Let's All Hear Beautiful Girls Fart\". Програмата включваше три вида изпълнения на актрисите - изпускане на газ по бански, в спретнат офис тоалет и в сценични костюми.\nТройката порноактриси в същия състав гастролира през месец август в специализирано японско шоу, наречено \"The Fart program\", припомня изданието.\n                    ", "date": "2017.10.24", "title": "Изпускане на газове – порноактриси с уникален спектакъл в Япония"}
{"url": "http://www.monitor.bg/a/view/28718-%D0%92%D1%81%D0%B8%D1%87%D0%BA%D0%B8-%D0%BE%D1%87%D0%B0%D0%BA%D0%B2%D0%B0%D1%82-%D0%B4%D0%B0%D0%BB%D0%B8-%D0%A1%D0%B8-%D0%A6%D0%B7%D0%B8%D0%BD%D0%BF%D0%B8%D0%BD-%D1%89%D0%B5-%D1%81%D0%B5-%D0%BE%D1%82%D1%82%D0%B5%D0%B3%D0%BB%D0%B8-%D0%B8%D0%BB%D0%B8-%D0%BD%D0%B5-%D1%83%D1%82%D1%80%D0%B5/", "text": "\n                    Когато президентът Си Цзинпин утре влезе във Великата зала на народа (сградата на китайското народно събрание), за да представи екипа от ръководни кадри, с които през следващото половин десетилетие възнамерява да управлява Китай, всички ще следят дали сред кандидатите няма да има и едно или две по-млади лица, загатващи вероятния му приемник.\nВсе по-възможно изглежда обаче това да не се случи.\nНякъде около обед утре 64-годишният Си се очаква да обяви новия състав на Постоянния комитет, най-висшия орган на Китайската комунистическа партия. Няколко добре осведомени източници обаче прогнозират, че сред новите членове на ПК няма да има никой от по-младите, нито какъвто и да било друг признак, по който сред тях да бъдат разпознати възможни приемници.\nНовият състав на комитета ще е най-голямото загатване досега за отговора на въпроса, в сянката на който преминава целият тазгодишен конгрес на ККП в Пекин: колко време ще управлява Си най-новата световна суперсила като официален лидер или като неофициален. Конгресите на ККП се провеждат веднъж на пет години, в средата и края на мандата на даден държавен глава.\nАко не се откроят никакви възможни негови наследници, ще има още спекулации, че е възможно китайският президент да се опита под някаква форма да запази властта си и след края на втория си петгодишен мандат през 2023 г. Най-малкото така ще стане доста неясно бъдещето на утвърдилия се в последно време негласен модел на предаване на властта, чрез който смяната на китайските лидери да става по-предвидимо и безпроблемно.\n\"Най-важният резултат от междинен конгрес като този е определянето на приемника\", каза Минсин Пей, преподавател в колежа \"Маккена\" в Клеърмонт, щата Калифорния, и изследовател на китайските политически процеси. \"Ако още важат старите правила, значи трябва да очакваме нещата да се развият както предишните пъти. Но въпросът е, че този път никой не е сигурен (какво ще стане).\"\nАко Си не номинира един или повече възможни наследници за ПК, той би действал в разрез с негласно правило, прилагано от 90-те години, когато Дън Сяопин опита да осигури безпроблемен властови преход, избягвайки повторение на хаоса по време и непосредствено след управлението на революционния водач Мао Цзедун.\nСлед смъртта на Дън през 1997 г. имаше две предавания на властта, извършени по един и същ начин, и които макар и преминали несъвсем без търкания, даваха яснота за приемника доста преди той да встъпи в длъжност: през 2002 г. Цзян Цзъмин предаде властта на Ху Цзинтао, а през 2012 г. Ху на Си. Но след като в същата 2012 г. Си пое управлението на тогавашния партиен конгрес, той показа неодобрение към установения при предшествениците си модел.\nДори и сегашният президент да не се стреми да управлява повече от десет години, е възможно той да избере да не определя свой наследник прекалено скоро, тъй като може да е преценил, че това ще го превърне в ръководител, който оттук нататък просто ще доизкарва мандата си, и така ще бъде отслабено управлението му. Целият първи мандат на Си премина в светлината на крутите му мерки срещу корупцията в партията, кампания, използвана от него и за налагане на дисциплина, и себеутвърждаване като най-могъщия китайски лидер от десетилетия.\n\"Ранното утвърждаване на наследник би създало несигурност колко още ще продължи зенитът на управлението на Си\", каза У Цян, анализатор и бивш преподавател по политология в пекинския университет \"Цинхуа\". \"Отлагане на решението за наследника ще създаде още неяснота около бъдещите действия на Си. Мисля, че засега той ще се въздържи от решение.\"\nСпоред някои анализатори като У Си е възможно да иска да остане на власт и след края на втория си мандат. При сегашната практика за предаване на управлението след два мандата той трябва да се оттегли от президентския пост, но няма ограничение за другата не по-маловажна заемана от него ръководна длъжност, генерален секретар на ККП. Си може също да опита да остане председател на Централната военна комисия - най-висшия орган, отговарящ за въоръжените сили - или на някаква новосъздадена длъжност.\nРазбира се, неочаквани обрати все още са възможни. Изборът на китайското ръководство става при закрити врата, което на практика прави развръзката неясна, докато новият състав на ПК не бъде обявен публично. Макар и процедурата да е строго контролирана, в миналото е имало обрати.\nСамият брой на ПК също не е ясен. Обикновено членовете му са седем, но дори и това може да се промени.\nСи използва партийния конгрес, за да бетонира контрола си над Китай и управляващата партия. Преди да бъде обявен новият състав на ПК, днес събралите се на форума близо 2300 делегати утвърдиха промени в устава на ККП, по силата на които записаха в него името на Си, издигайки до нова степен управленския му ореол.\nДелегатите ще утвърдят и новия състав на ЦК, чиито членове, които могат да наброяват 200 или над 200 души, заседават веднъж годишно, за да обсъждат и гласуват политически решения. След края на конгреса ЦК също ще се събере, за да гласува новия състав на Политбюро, включително на неговия Постоянен комитет.\nПК, който заседава редовно, за да обсъжда и взема политически решения, е мястото, където се упражнява истинската власт в Китай.\nПочти сигурно е, че Си ще остане в комитета, както и вторият човек след него във властовата йерархия, премиерът Ли Къцян.\nНо източници, позоваващи се на близки до партийното ръководство фигури, заявиха, че разпространеният преди гласуването на ЦК състав не включва имената на никакви потенциални приемници. Повечето от петимата кандидат-членове са на възраст, предполагаща да не бъдат повече от един мандат на поста.\nПодобни членове само за един мандат биха били политически признателни на Си, давайки му избор по свое усмотрение да ги заменя или не, без значение дали това ще става например още преди следващия конгрес. Така Си би имал достатъчно поле за действие да определи свой приемник към края на втория си мандат и по този начин да отлага докрай възможно отслабване на властта си.\nИзточниците пожелаха анонимност поради поверителното естество на обсъжданията, които се водят. Още миналата година \"Ню Йорк таймс\" съобщи, че на сегашния партиен конгрес Си може да не посочи свои потенциални приемници.\n\"Си изглежда пренаписва правилата на играта\", каза Джоузеф Фюсмит, преподавател в Бостънския университет и изследовател на политиката на китайския елит. \"Ако този състав е действителен, то той изглежда потвърждава това.\"\nКандидатите включват Ли Чжаншу, политически съветник и приближен на Си; Хан Чжън, партиен секретар на Шанхай; Ван Ян, вицепремиер, отговарял за търговските въпроси; Ван Хунин, идеологически съветник, работил и с двама предишни лидери; Чжао Лейцзи, ръководител на Централния организационен комитет (кадровия орган на ККП).\nНо Чън Минър, високопоставен функционер, смятан от много хора за потенциален приемник на Си (Си му е бил началник, когато двамата още били функционери на местно равнище), не е в списъка. В него не присъства и Ван Цишан, амбициозният ръководител на антикорупционния отдел на партията и един от най-приближените хора на президента. Говореше се, че Си е обмислял да го запази въпреки достигането му на възрастта от 69 години, на която според сегашните неписани правила се предполага, че трябва да се оттегли.\n                    ", "date": "2017.10.24", "title": "Всички очакват дали Си Цзинпин ще се оттегли или не утре "}
{"url": "http://www.monitor.bg/a/view/81174-%D0%A4%D0%B8%D0%BB%D0%B8%D0%BF%D0%B8%D0%BD%D1%87%D0%B5-%D0%BB%D0%B5%D1%82%D1%8F-7-%D0%B5%D1%82%D0%B0%D0%B6%D0%B0-%D0%B8-%D0%BE%D1%86%D0%B5%D0%BB%D1%8F-%D0%B2-%D0%9C%D0%B8%D0%BB%D0%B0%D0%BD%D0%BE/", "text": "\n                    Четиригодишно филипинче падна днес сутринта от седмия етаж на жилищен блок в Милано и оцеля без драскотина. Детето издебнало бавачката си – семейна приятелка, излязло на балкона на обитавания от него и родителите му малък апартамент, прекрачило парапета и полетяло надолу. За късмет телцето му се стоварило върху нагънат на вълни пластмасов покрив на барака, след което „рекуширало“ върху храст встрани.\n\nСвидетели на ужасяващата сцена от първия етаж на блока веднага позвънили в Бърза помощ, линейката дошла след броени минути, но когато докторът прегледал малчугана установил, че той е само уплашен. За всеки случай филипинчето било веднага откарано в престижната миланска болница „Ка Гранде Нигуарда“, където му бил направен пълен преглед. След като медицинският екип установил, че детето е напълно здраво, един от лекарите го попитал защо било „излязло“ през балкона и то отговорило на перфектен италиански: „Исках да се скрия от бавачката, която ме караше да си изям до край кроасана и да си изпия цялото мляко с какао! Ама аз не бях гладен…“\n\n Следобеда малчуганът бе изписан от болницата и предаден на щастливите родители, които бяха предупредени от полицията друг път да внимават на кого оставят сина си.\n\n \n                    ", "date": "2017.10.24", "title": "Филипинче летя 7 етажа и оцеля в Милано "}
{"url": "http://www.monitor.bg/a/view/13032-%D0%9A%D1%83%D1%80%D1%86-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D0%B7%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE/", "text": "\n                    Победителят на парламентарните избори в Австрия Себастиан Курц ще започне вероятно още утре преговори с националистите от Австрийската партия на свободата, ако нейният ръководител Хайнц-Кристиан Щрахе приеме поканата.\nКурц отбелязва на пресконференция, че според равносметката от водените с всички представени в парламента партии съществуват аспекти, които свързват двете партии, но има и такива, които ги разделят. У Щрахе, добави Курц, е видна волята да промени Австрия. Това се е оказало решаващо за направения избор.\nЗа съставяне на коалиция Курц назова три условия: нов тон в отношенията един към друг, желание и сила за извършване на необходимите промени и ясна проевропейска насоченост. Предвид предстоящото председателство на Европейския съвет във втората половина на следващата година Австрия трябва да е активна в политиката на ЕС, отбеляза политикът.\nДнес предстои пресконференция на Хайнц-Кристиан Щрахе, общото очакване е той да приеме поканата на Курц за начало на преговори по съставяне на правителстввена коалиция.\nЗасега Работническата камара и профсъюзите не се произнасят за предстоящите преговори. Правителството се преценява по това какво е готово да направи за хората, които се трудят, заявиха на пресконференция президентът на камарата Рудолф Каске и председателят на Обединението на австрийските профсъюзи Ерох Фолгар.\nПрезидентът на Стопанската камара Кристоф Лайтл очаква положителни промени в страната, особено за допълнителната квалификация и изследванията, както и за разграждането на бюрократичните структури и намаляването на данъците и таксите за фирмите.\n                    ", "date": "2017.10.24", "title": "Курц преговаря за правителство"}
{"url": "http://www.monitor.bg/a/view/46412-%D0%9F%D0%BE%D0%BB%D0%B8%D1%86%D0%B0%D0%B8-%D0%BD%D0%B0%D0%B4%D0%B2%D0%B8%D1%88%D0%B0%D0%B2%D0%B0%D0%BB%D0%B8-%D0%BF%D1%80%D0%B0%D0%B2%D0%B0%D1%82%D0%B0-%D1%81%D0%B8-%D0%BF%D1%80%D0%B8-%D0%BB%D0%B8%D0%BA%D0%B2%D0%B8%D0%B4%D0%B8%D1%80%D0%B0%D0%BD%D0%B5-%D0%BD%D0%B0-%D0%94%D0%B6%D1%83%D0%BD%D0%B3%D0%BB%D0%B0%D1%82%D0%B0-%D0%B2-%D0%9A%D0%B0%D0%BB%D0%B5/", "text": "\n                    Официален доклад, поръчан от френското правителство, окачестви като правдоподобни твърденията за злоупотреби на силите за сигурност срещу мигранти, настанили се в района на град Кале след разрушаването на лагера преди година, предаде Франс прес.\nСпоред френското вътрешно министрество докладът отхвърля най-сериозните обвинения от страна на неправителствената организация \"Хюман райтс уоч\" от края на юли за малтретиране на мигранти от силите на реда.\nСлед премахването на гигантския бидонвил \"Джунглата\", в който живееха 7000 мигранти, стотици от тях се върнаха в района с надежда да се доберат до Великобритания през Ламанша. Условията, в които те живеят, бяха разкритикувани многократно в последните месеци от редица правозащитни организации, а \"Хюман райтс уоч\" обвини френската полиция, че редовно използва лютив газ срещу мигрантите.\nВ качения днес в интернет доклад се казва, че от събраните устни и писмени свидетелства, макар и непотвърдени от официални доказателства, може да се заключи, че нарушенията на правилата за употреба на сила от полицията и етичния кодекс на службата са правдоподобни. Докладът посочва, че до употреба на лютив газ едва ли се е стигало, но има данни, че силите на реда са използвали неправомерно сълзотворен газ при раздаването на храна или за събуждане на мигрантите, а също, че са унищожавали техни вещи.\nФренската полиция днес започна операция по премахване на друг импровизиран лагер на незаконни мигранти в Северна Франция- край град Лил, съобщи ТАСС, като се позова на радио \"Франс енфо\". По данни на радиото в лагера е имало около 120 мигранти, включително 20 непълнолетни. Според сътрудници на хуманитарни организации евакуирането на лагера протича спокойно. Жителите на лагера ще бъдат откарани с автобуси до най-близките мигрантски центрове.\n                    ", "date": "2017.10.24", "title": "Полицаи надвишавали правата си при ликвидиране на Джунглата в Кале "}
{"url": "http://www.monitor.bg/a/view/3623-%D0%A1%D0%B2%D0%B0%D0%BB%D0%B8%D1%85%D0%B0-%D0%B1%D0%BE%D1%80%D0%B5%D1%86-1-%D1%81%D1%80%D0%B5%D1%89%D1%83-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%B2-%D0%9A%D0%B8%D1%82%D0%B0%D0%B9/", "text": "\n                    Ван Цишан, който оглавяваше централната дисциплинарна комисия на Китайската комунистическа партия (ККП), е свален от този пост съгласно решение на конгреса на партията, предаде ТАСС.\nТой бе смятан за един от най-близките сътрудници на партийния и държавен лидер Си Цзинпин и изпълнител на неговата мащабна антикорупционна кампания. Ръководената от Ван дисциплинарна комисия наложи наказания на около 1,4 милиона партийни функционери, включително изключване от партията и предаване на органите на правосъдието. Но 69-годишният Ван е надхвърлил негласния възрастов лимит за пребиваване на ръководен пост, а и напоследък се говореше, че е болен или че е свързан с китайски капитали в чужбина.\n                    ", "date": "2017.10.24", "title": "Свалиха от поста борец №1 срещу корупцията в Китай"}
{"url": "http://www.monitor.bg/a/view/38615-%D0%9A%D1%80%D1%8A%D1%89%D0%B0%D0%B2%D0%B0%D1%82-%D0%B7%D0%B0%D0%BB%D0%B0-%D0%B2-%D0%95%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0-%D0%BD%D0%B0-%D1%83%D0%B1%D0%B8%D1%82%D0%B0%D1%82%D0%B0-%D0%BC%D0%B0%D0%BB%D1%82%D0%B8%D0%B9%D1%81%D0%BA%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0/", "text": "\n                    Залата за пресконференции на Европейския парламент беше преименувана на убитата малтийска журналистка Дафне Каруана Галиция, предаде ДПА.\nНа 16 октомври Каруана Галиция, 53-годишна разследваща журналистка и отявлен критик на малтийското правителство, беше убита на метри от дома си в малтийското село Бидния.\nДнес на заседание в ЕП, на което присъства и семейството на журналистката, председателят на парламента Антонио Таяни заяви, че примерът на Каруана Галиция като журналист никога не трябва да бъде забравен и призова малтийските власти да не пестят никакви усилия и да стигнат до дъното на това престъпление.\nТой нарече Каруана Галиция \"смела жена и отличен журналист, разследвала без страх или угодничество\".\nПо обед депутатите в ЕП запазиха минута мълчание в памет на Каруана Галиция, а по-късно ще имат дебати за защитата на журналистите и на медийната свобода.\n                    ", "date": "2017.10.24", "title": "Кръщават зала в Европарламента на убитата малтийска журналистка"}
{"url": "http://www.monitor.bg/a/view/25840-%D0%A8%D0%BE%D0%B9%D0%B1%D0%BB%D0%B5-%D1%81%D1%82%D0%B0%D0%BD%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%91%D1%83%D0%BD%D0%B4%D0%B5%D1%81%D1%82%D0%B0%D0%B3%D0%B0/", "text": "\n                    Бившият германски финансов министър Волфганг Шойбле беше избран за председател на Бундестага - долната камара на парламента на Германия, който се събра на първото си заседание след изборите на 24 септември, предаде Ройтерс.\nШойбле, който е член на Християндемократическия съюз (ХДС) на канцлерката Ангела Меркел, се съгласи миналия месец да напусне поста финансов министър, давайки възможност на друга партия да вземе тази длъжност като част от преговорите за съставяне на ново коалиционно правителство.\nШойбле е известен с твърдата си позиция в защита на балансирания бюджет и с лидерството си по време на кризата в еврозоната, но е изправен пред нови предизвикателства като председател на Бундестага, в който за първи път от десетилетия влиза крайнодясна партия \"Алтернатива за Германия\".\nВ новия си състав Бундестагът се разрасна до 709 депутати, което го прави най-големия демократично избран парламент в света.\nСпоред променените парламентарни правила произнасянето на встъпително слово при откриването на първото заседание се пада не на най-възрастния, а на депутата с най-дълъг парламентарен стаж.\n\nВ случая това е Шойбле, но той се отказа предвид очакваното му избиране за председател на Бундестага. Съгласно старите правила произнасянето на встъпителното слово щеше да се падне на депутата от \"Алтернатива за Германия\" Вилхелм фон Готберг, който е най-възрастният член на долната камара в новия й състав. Сега обаче след като Шойбле се отказа, тази чест се пада на Херман Ото Золмс от Свободната демократическа партия, който е втори по стаж, а и по възраст.\nГерманският президент Франк-Валтер Щайнмайер официално се обърна към Меркел с молба да продължи да изпълнява задълженията на ръководител на правителството до съставянето на нов кабинет.\n                    ", "date": "2017.10.24", "title": "Шойбле стана председател на Бундестага "}
{"url": "http://www.monitor.bg/a/view/50754-%D0%A1%D0%B5%D0%BA%D1%81%D1%83%D0%B0%D0%BB%D0%BD%D0%B8-%D0%BF%D0%BE%D1%81%D0%B5%D0%B3%D0%B0%D1%82%D0%B5%D0%BB%D1%81%D1%82%D0%B2%D0%B0-%D0%B8-%D0%B2-%D0%95%D0%B2%D1%80%D0%BE%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "\n                    \n\n\n                    ", "date": "2017.10.24", "title": "\"Политико\", \"Фигаро\" и \"Таймс\": Сексуални посегателства и в Европарламента "}
{"url": "http://www.monitor.bg/a/view/53180-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D1%89%D0%B5-%D0%BE%D0%B1%D0%B6%D0%B0%D0%BB%D0%B2%D0%B0-%D0%B2-%D0%BA%D0%BE%D0%BD%D1%81%D1%82%D0%B8%D1%82%D1%83%D1%86%D0%B8%D0%BE%D0%BD%D0%BD%D0%B8%D1%8F-%D1%81%D1%8A%D0%B4-%D0%B0%D0%B2%D1%82%D0%BE%D0%BD%D0%BE%D0%BC%D0%B8%D1%8F%D1%82%D0%B0/", "text": "\n                    Каталуния планира да обжалва в конституционния съд прилагането на член 155 от испанската конституция, който ще постави управлението на областта в ръцете на централното правителство, заяви днес говорителят на регионалното правителство Жорди Турул, цитиран от Ройтерс.\nОчаква се горната камара на парламента да разреши в петък на правителството в Мадрид да използва тези специални правомощия.\nКаталунското правителство смята да свика предсрочни избори, заяви Карлес Риера, политик от крайнолявата сепаратистка партия Кандидатура за народно единство и допълни, че неговата формация е против този ход.\n\"Регионалните избори са оръжие за заличаване на (референдума от) 1 октомври и на волята на мнозинството в Каталуния\", каза Риера на пресконференция.\n                    ", "date": "2017.10.24", "title": "Каталуния ще обжалва в конституционния съд автономията"}
{"url": "http://www.monitor.bg/a/view/48787-%D0%9F%D1%80%D0%B8%D1%81%D0%B0%D0%B4%D0%B8%D1%85%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%B5%D0%BD%D0%BE-%D1%81%D1%8A%D1%80%D1%86%D0%B5-%D0%B2-%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD/", "text": "\n                    Френската фирма \"Карма\" оповести, че в Казахстан е извършено първото успешно имплантиране на създадено от нея изкуствено сърце извън територията на Франция, съобщи АФП.\nИмплантацията е извършена в Националния научен кардиохирургичен център в Астана от екипа на известния хирург Юрий Пя.\nДосега изкуствени сърца, произведени от \"Карма\", бяха имплантирани единствено във Франция.\n\"Карма\" извършва клинични изпитания на изкуственото си сърце от ново поколение от 2013 г., когато бе получено разрешение за присаждането му на първите четирима пациенти. Максималната продължителност на живота на пациентите след трансплантацията му бе 9 месеца.\n\n\n                    ", "date": "2017.10.24", "title": "Присадиха изкуствено сърце в Казахстан"}
{"url": "http://www.monitor.bg/a/view/14058-%D0%94%D0%B0-%D0%BD%D0%B5-%D1%81%D0%B5-%D0%BD%D0%B0%D0%BA%D0%B0%D0%B7%D0%B2%D0%B0%D1%82-%D0%BD%D0%B5%D0%B2%D0%B8%D0%BD%D0%BD%D0%B8-%D1%85%D0%BE%D1%80%D0%B0-%D0%B7%D0%B0%D1%89%D0%BE%D1%82%D0%BE-%D0%BD%D1%8F%D0%BA%D0%BE%D0%B8-%D1%84%D0%B0%D0%BB%D1%88%D0%B8%D1%84%D0%B8%D1%86%D0%B8%D1%80%D0%B0%D1%82-%D0%B1%D0%BE%D0%BB%D0%BD%D0%B8%D1%87%D0%BD%D0%B8/", "text": "Демографската криза се превърна в катастрофа * В един момент българите навън ще са повече от тези в страната ни\n                    \n\n- Мисля, че това е елегантен ход на премиера Борисов да се откаже от тази абсурдна идея. Чрез намаляването на плащането на болничните на 50% се наказват болните хора заради това, че някой фалшифицира болнични листове. Такива нарушения могат да се пресекат само чрез контрол и високи санкции. Това не бива да става чрез рестрикции на невинните хора. Освен това имайте предвид, че това беше временна антикризисна мярка, въведена през 2009 - 2010 година. Тогава работодателите плащаха само първия ден от отсъствието по болест. Имайте предвид обаче, че по това време икономическият цикъл беше тежък, нямаше работа, беше жест към работодателите да се намали плащането на болнични от 80% на 70% от дневното възнаграждение. Мисля, че тази временна мярка трябва да бъде отменена и да се върне предишното законово положение. Затова смятам, че правителството направи добре, като замрази тази идея.\n\n\n\n- Дори да е така, това не е начинът, за да се справим с този проблем. Когато човек е болен, освен лекарска помощ са му нужни и пари за лечение. На какво основание ще намалите плащането на 50% през първите три дни? Щом някой някъде върши нарушение, трябва да бъде санкциониран. Този проблем се решава чрез високи санкции. Например в Полша лекар, който е издал фалшив болничен лист, губи лекарските си права завинаги.\n\n\n\n- Това не означава, че трябва да се наказват болни хора. Затова трябва да има строг контрол, да се повишат санкциите и нарушителите да носят наказателна отговорност.\n\n\n\n- Причината за тези проблеми е, че образователната система няма никаква връзка с пазара на труда. Страната ни беше на едно от първите места по качествено образование, имахме прекрасни техникуми, от които техниците излизаха по-подготвени дори от инженерите, сега няма кадри. Това е така, защото унищожихме професионалните училища. Сега се дават луди пари по европейски програми и от бюрата по труда хората да получат допълнителна квалификация и да са полезни за икономиката ни. Но обучението е проформа. Защо тогава работодателите стоят със скръстени ръце, вместо да обучат свои кадри? Нека да организират курсове и да следят за качеството им. Вече има такива примери в страната, но това трябва да е масова практика. След като някой е обучен, нека да положи изпит и ако покаже необходимите знания, да получи сертификат, че има право да упражнява такава професия. Затова трябва да има техникуми, където се обучават средни техници, необходими за икономиката на страната ни. Ако се прави дуално обучение, то нека да е качествено. Нужни са идеи, които наистина ще породят реформи, а в момента виждам мимикрия на реформи. Не бива да се раздават пари на калпак, а всеки да получава спрямо приноса си в качеството на образованието. Не разбирам какво пречи с парите, които се отпускат, да бъдат оборудвани лаборатории. В други европейски страни работодателите посещават училища, следят за обучението и така набират кадрите си.\n\n\n\n- Затова всичко трябва да е регламентирано, да има сключени договори. Парите, които се отпускат по европейски програми, трябва да се използват ефективно. Нужни са и инвестиции. Намираме се в много добър икономически цикъл, икономиката ни върви въпреки всичко. Какво се случва със заплатите обаче? В новия бюджет са предвидени 700 милиона лева за увеличение на заплатите. Но с колко вдигаме възнагражденията на тези, които ни пазят? С 10%. За учителите е предвидено 15% увеличение. Това е контрапродуктивно.\n\n\n\n- Трудолюбив е, но ние го научихме да не работи. Както и ромите. Те са граждани като всички нас. Искат да работят, но се държат години наред в гетата, не се образоват. Трябва да извадим тези хора от гетото, да ги научим да четат и пишат.\n\n\n\n- Не мисля. Нали целта е да помогнем на семействата. За едно дете помощта се увеличава с 3 лева, а за две - с 5 лева. Как хората ще подпомогнат бюджета си по този начин?\n\n\n\n- Политиката трябва да е в унисон с демографската ситуация, в която се намираме. Защото живеем във век на технологиите. Младите жени имат достъп до интернет и могат да повишават квалификацията си от вкъщи, няма нужда да бързат да се връщат на работа. А много майки го правят, защото дори и да се увеличат парите за майчинство през втората година от раждането на детето, това не е достатъчно. Притесняват се и след това да не бъдат уволнени. Затова и у нас делът на бедните е толкова голям. Според Евростат са 40%, но много повече хора получават под средната работна заплата в страната.\n\n\n\n- Това е катастрофа, не предизвикателство. И демографската криза не се дължи на висока смъртност. Напротив, продължителността на живота у нас се увеличава. Проблемът е, че младите хора, тези в работоспособна възраст, напускат България. Това са най-образованите хора. Ще дойде един момент, в който българите навън ще са повече от тези в страната ни. Това е огромен проблем за осигурителната ни система.\n\n\n\n- Това проучване е много интересно, защото отчита и че българите са едни от най-стресираните хора. Но не защото работим много, а защото организацията на работа е лоша. Ще ви дам пример. Допреди няколко години сумираното изчисляване на работното време се прилагаше само в производството, където работата не може да бъде спряна. След това обаче бе записано, че работодателят може да поиска сумирано изчисляване на работното време. Така на много места не се правят графици или ако има, не се спазват. Така някои хора работят по 12 часа. Продължителността на работната ни седмица и на работното ни време не е голяма. Има страни, които могат да си позволят да се трудят по-малко, но ние не сме сред тях. Въпросът е да има добър микроклимат и да няма експлоатация на труд.\n\n \n\n\n\nРодена е на 2 февруари 1942 г. в София\nЗавършила е Минно-геоложкия институт, а след това и икономика със специалност „Планиране”\nДоктор на икономическите науки\n\n\n \n\n\n \n\n \n\n \n                    ", "date": "2017.10.24", "title": " Да не се наказват невинни хора, защото някои фалшифицират болнични"}
{"url": "http://www.monitor.bg/a/view/28543-%D0%9E%D1%81%D1%8A%D0%B4%D0%B8%D1%85%D0%B0-%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB-%D0%BE%D1%82-%D0%91%D0%BE%D0%B1%D0%BE%D0%B2%D0%B4%D0%BE%D0%BB%D1%81%D0%BA%D0%B8%D1%8F-%D0%B7%D0%B0%D0%BD%D0%B4%D0%B0%D0%BD-%D1%81%D0%BD%D0%B0%D0%B1%D0%B4%D1%8F%D0%B2%D0%B0%D0%BB-%D0%B7%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D1%81-%D1%82%D0%B5%D0%BB%D0%B5%D1%84%D0%BE%D0%BD%D0%B8/", "text": "\n                    Една година „лишаване от свобода“ с тригодишен изпитателен срок получи надзирателят от Бобовдолския зандан К. Хаджийски, който беше спипан да снабдява затворници с телефони. Срещу него беше повдигнато обвинение по чл. 282, ал. 1 от НК.\n\nДо разкриването на незаконната дейност се стигнало, след като от началото на 2015 г. за Хаджийски започнала да постъпва информация, че осъществява нерегламентирани контакти с лишените от свобода и с техни близки за внасяне на територията на затвора на неразрешени вещи срещу заплащане.\n\nВ края на 2015 г., на основание издадена от началника на Затвора заповед, бил извършен личен обиск на Хаджийски, по време на който в него били открити шест брой сим-карти за телефон, четири реотани за скара, мобилен телефон със зарядно устройство и хендсфрий. Не стигнало това, но притеснен от случилото се подсъдимият попитал на няколко пъти главния надзирател „дали може да се направи нещо“, но получил отрицателен отговор.\n\nСвидетелските показания по случая дала и майката на лишения от свобода, за когото били предназначени въпросните вещи. Тя разказала как се е свързала с Хаджийски, както и по какъв начин той трябвало да предаде вещите на сина й.\n\nПрисъдата на магистратите от Кюстендилски окръжен съд подлежи на обжалване пред по-горна инстанция – Софийски апелативен съд.\n                    ", "date": "2017.10.24", "title": "Осъдиха надзирател от Бобовдолския зандан, снабдявал затворници с телефони"}
{"url": "http://www.monitor.bg/a/view/41756-%D0%9A%D1%80%D0%B0%D0%B4%D1%86%D0%B8-%D0%BD%D0%B0-%D0%B4%D1%8A%D1%80%D0%B2%D0%B0-%D0%BF%D0%BE%D0%BC%D0%BB%D1%8F%D1%85%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA%D0%B0-%D0%B8%D0%BC/", "text": "\n                    68-годишен жител на малкото градче Шивачево е настанен в сливенската МБАЛ „Д-р Иван Селимински“ с множество травми по тялото и засегнати вътрешни органи следствие нанесен му жесток побой. Инцидентът с възрастния Михаил Н. е станал след полунощ на 20 октомври, когато забелязал двама души, които товарят наскоро закупените дърва за огрев на каруца с впрегнат кон. Собственикът на дървата пробвал да вразуми среднощните крадци, като дори им предложил да плати известна сума, но да не пипат имането му.В отговор на поканата да върнат обратно плячката мургавелковците грабнали по цепеница и започнали да бият човека. Потъналият в кръв и изпаднал в безсъзнание шивавачевец бил намерен призори на същия ден от съседи, които го откарали до болницата.Биячите били открити на 23 октомври при опит да изтъргуват дървата в съседно село, оказали се стари познайници на криминалистите. 18-годишният Желко Г. само преди два месеца се завърнал в махалата от престой в ТВУ, а братовчед му Петър Й. /25/  имал вече половин дузина присъди за кражби и побоища.Двамата са вкарани за по 72 часа в ареста, очаква се от прокуратурата да поиска постоянното им задържане, образувано е досъдебно производство за кражба и опит за убийство. \n\n\n                    ", "date": "2017.10.24", "title": "Крадци на дърва помляха собственика им   "}
{"url": "http://www.monitor.bg/a/view/20007-5-%D0%BC%D0%B5%D1%81%D0%B5%D1%86%D0%B0-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BA%D1%80%D0%B0%D0%B4%D0%B5%D1%86-%D0%BD%D0%B0-%D1%87%D0%B0%D1%81%D1%82%D0%B8-%D0%BE%D1%82-%D1%81%D0%B5%D0%BB%D1%81%D0%BA%D0%B0-%D1%82%D0%BE%D0%B0%D0%BB%D0%B5%D1%82%D0%BD%D0%B0/", "text": "\n                    Споразумение, предвиждащо 5-месечна ефективна присъда одобри състав на старозагорския районен съд по дело за кражба на водопроводни части от обществена тоалетна. Сигналът за погрома над нужника в центъра на село Опан бил подаден рано заранта на 1 октомври.След преглед на записите от видеокамерите в района била установена самоличността на извършителя. 52-годишният Михаил Й. бил задържан два дни по-късно при опит да продаде на централния кооперативен пазар в Стара Загора задигнатите части, оценени на 16,80 лв. Мъжът се оказал жител на Хасково и в биографията си имал над 20 срещи с правораздавателните органи като почти половината от живота си  прекарал зад решетките.В хода на бързото производство станало ясно, че крадецът зърнал наскоро монтираните вик части предния ден, когато използвал тоалетната за естествените си нужди. На следващата нощ той пристигнал с лек автомобил и въоръжен с гаечен ключ, но не предвидил че ръководството на малката община е монтирало видеокамери .Наказанието ще бъде изтърпяно при общ режим, крадецът ще трябва да плати и 40 лв за направените разходи от МВР.\n\n\n                    ", "date": "2017.10.24", "title": "5 месеца затвор за крадец на части от селска тоалетна        "}
{"url": "http://www.monitor.bg/a/view/58841-%D0%9C%D0%B8%D1%82%D0%BD%D0%B8%D1%87%D0%B0%D1%80%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%BA%D0%B8%D0%BB%D0%BE-%D0%B6%D0%B8%D0%B2%D0%B0%D0%BA-%D0%B2-%D0%B4%D0%B0%D0%BC%D1%81%D0%BA%D0%B0-%D1%87%D0%B0%D0%BD%D1%82%D0%B0/", "text": "\n                    Половин килограм живак задържаха митничари и гранични служители на ГКПП “Капитан Андреево”, съобщиха от Агенция “Митници”.\n\nТоксичното вещество, което подлежи а специален режим на внос и контрол, е открито в дамска чанта на 44-годишна жена, пътуваща в лек автомобил с българска регистрация от Турция за България. Шофьорът и петимата пътници заявили пред българските митничари, че не пренасят нищо за деклариране. Ванът им бил отклонен за пълна проверка. При проверката в дамската чанта на една от пътничките е открита картонена капсула. В нея имало стъклено шише с непрозрачна сребриста течност, отговаряща по външен вид на живак. Откритото шише е с етикет с надпис Mercury/Civa % 99.99, с тегло 0.500 грама. На веществото ще бъде извършена лабораторна експертиза. По случая е образувано досъдебно производство. На жената е повдигнато обвинение. Според експерти живакът се използва при изработката на бижута от злато, сребро и платина.\n\nЕдно от обвиненията срещу Кирил Рашков, известен като Цар Киро бе свързано именно с открит живак.\n                    ", "date": "2017.10.24", "title": "Митничари откриха половин кило живак в дамска чанта"}
{"url": "http://www.monitor.bg/a/view/28141-%D0%9F%D0%B5%D1%82%D1%8A%D1%80-%D1%81-%D1%82%D1%80%D0%BE%D1%82%D0%B8%D0%BB%D0%B0-%D0%BE%D1%81%D1%82%D0%B0%D0%B2%D0%B0-%D0%B2-%D0%B0%D1%80%D0%B5%D1%81%D1%82%D0%B0/", "text": "В арсенала има още автомат и пистолет със заличени номера\n                    \n\n\n\n\n                    ", "date": "2017.10.24", "title": "Петър с тротила остава в ареста"}
{"url": "http://www.monitor.bg/a/view/2413-12-%D0%B3%D0%BE%D0%B4%D0%B8%D0%BD%D0%B8-%D1%80%D0%B5%D1%88%D0%B5%D1%82%D0%BA%D0%B8-%D0%B7%D0%B0-%D0%B1%D1%80%D0%B8%D1%82%D0%B0%D0%BD%D0%B5%D1%86-%D1%83%D0%B1%D0%B8%D0%BB-%D0%B8-%D0%BE%D0%B3%D1%80%D0%B0%D0%B1%D0%B8%D0%BB-%D1%81%D1%8A%D0%BD%D0%B0%D1%80%D0%BE%D0%B4%D0%BD%D0%B8%D1%87%D0%BA%D0%B0/", "text": "\n                    12 години лишаване от свобода при първоначален строг режим получи от съда във Велико Търново британски гражданин, убил и ограбил своя сънародничка. Робърт Л. е признат за виновен, затова че на 12 април 2016 г. в село Раданово е умъртвил в дома и Норма К., след което задигнал 5 златни пръстена и златно синджирче и 650 лв. Всички щети са в размер на 926 лв.\n\nУбиецът и жертвата били приятели и съседи в селото. Робърт често посещавал сънародничката си и извършвал ремонти в жилището и срещу заплащане. А когато останел без пари, нещо което честосе случвало, тя му давала и назаем. При поредното посещение, на 12 април той решил да ограби жената. Грабнал един чук и когато 69-годишната Норма влязла в стаята, той я ударил с чука по главата. След това започнал да я души и отново и нанесъл няколко удара с чука. Задигнал бижутата от ръцете и врата и, натоварил трупа в една количка и го изхвърлил в реката. Прибрал се почистил кървавите следи, а оръжието на убийството също изхвърлил в контейнер. На следващия ден продал в заложна къща бижутата на жертвата си и спокоен се прибрал вкъщи. Тялото на убитата било открито няколко дни по-късно, а разследващите бързо стигнали и до извършителя, който бил арестуван. Пред съда Робърт се признал за виновен и поискал делото да се гледа по реда на съкратеното съдебно произвдство. поради това и първоначалната присъда от 18 години затвор била намалена от съда с една трета и така убиецът ще лежи 12 години зад решетките.\n                    ", "date": "2017.10.24", "title": "12 години решетки за британец  убил и ограбил сънародничка"}
{"url": "http://www.monitor.bg/a/view/13530-%D0%A1%D0%B8%D0%B3%D0%BD%D0%B0%D0%BB-%D0%B7%D0%B0-%D0%B1%D0%BE%D0%BC%D0%B1%D0%B0-%D0%BE%D0%BF%D1%80%D0%B0%D0%B7%D0%BD%D0%B8-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%B8-%D0%9C%D0%9E%D0%9B/", "text": "\n                     \n\nСигнал за поставено взривно устройство по етажите на старозагорския МОЛ „Галерия“ опразни магазините . Обаждането е било подаден от мъж на телефон 112 към 13,57 часа, уточниха от ОД на МВР. На място са изпратени няколко екипа униформени, пристигнала е и кола на пожарната. Извеждането на служителите и клиентите е преминало без паника по предварително изготвените планове. За проверката на многобройните клетки се използва и обучено полицейско куче.\n\nВ социалните мрежи присъствали на евакуацията коментираха, че най-вероятно става дума за поредна глупава шега.\n\nСамо ден преди сигнала служители на регионалния център на телефон 112 в Бургас коментираха, че е започнало въвеждането на нов софтуер, който ще позволи локализиране на обажданията с точност до метър. Обновяването на софтуера била заради започващия зимен сезон и множеството случаи на обаждания от бедстващи в преспите, които не успявали да се ориентират къде точно се намират.\n                    ", "date": "2017.10.24", "title": "Сигнал за бомба опразни старозагорски МОЛ  "}
{"url": "http://www.monitor.bg/a/view/86761-%D0%98%D0%B7%D0%BF%D1%80%D0%B0%D0%B2%D1%8F%D1%82-%D1%85%D0%B8%D1%80%D1%83%D1%80%D0%B3-%D0%BF%D1%80%D0%B5%D0%B4-%D0%A2%D0%B5%D0%BC%D0%B8%D0%B4%D0%B0-%D0%B7%D0%B0-%D1%81%D0%BC%D1%8A%D1%80%D1%82-%D0%BD%D0%B0-%D0%BF%D0%B0%D1%86%D0%B8%D0%B5%D0%BD%D1%82%D0%BA%D0%B0/", "text": "\n                    Хирург – оператор от частна специализирана болница в Сливен застава за пореден път пред Темида по обвинение, че поради немарливост  и нарушение на медицинските стандарти по време на операция. Трагичният инцидент с 46-годишната жителка на село Сотиря е станал на 21 март 2013 година, когато 66-годишният тогава д-р Васил Петкански чрез изделието троакар е наранил тежко лявата хълбочна артерия на пациентката.Неправилното боравене с инструмента е довело до тежка кръвозагуба и развитие на ДИК-синдром довел до гибелта на жената. Смъртта на Красимира е настъпила на ден по-късно след транспортирането й в друго болнично заведение от по-висок клас, коментират от прокуратурата.Срещу възрастния лекар е повдигнато обвинение по член 123, ал. 1 от НК. Делото веднъж вече е влизало в съдебна зала през лятото на т.г., но е било върнато обратно на магистратите за отстраняване на пропуски.Очаква се на насроченото за 25 октомври заседание то да бъде гледано в условията на съкратено следствие.\n\n\n                    ", "date": "2017.10.24", "title": "Изправят хирург пред Темида за смърт на пациентка       "}
{"url": "http://www.monitor.bg/a/view/73058-%D0%9D%D0%B0%D0%B4-400-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B8%D0%B7%D0%BB%D0%BE%D0%B6%D0%B8%D1%82%D0%B5%D0%BB%D0%B8-%D1%81%D0%B0-%D0%B2%D0%B7%D0%B5%D0%BB%D0%B8-%D1%83%D1%87%D0%B0%D1%81%D1%82%D0%B8%D0%B5-%D0%BD%D0%B0-%D0%BD%D0%B5%D0%BC%D1%81%D0%BA%D0%B8-%D0%BF%D0%B0%D0%BD%D0%B0%D0%B8%D1%80%D0%B8-%D0%BF%D1%80%D0%B5%D0%B7-%D0%BF%D0%BE%D1%81%D0%BB%D0%B5%D0%B4%D0%BD%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Над 400 български изложители са взели участие в немски панаири през 2016 г. Това стана ясно по време на среща между заместник-министъра на икономиката Александър Манолев и д-р Петер Невен, управител на AUMA (Съюз на германските панаирни дружества) и представители на ръководствата на панаирите в Мюнхен, Лайпциг и Есен.\n\nПредставителите на Съюза на германските панаирни дружества посочиха, че от 158 панаири, които се организират в Германия ежегодно, на 93 от тях могат да се видят български продукти. По думите на д-р Невен над 3 млн. чуждестранни посетители идват на тези изложения, което дава възможност на българските фирми за по-широк маркетинг.\n\n„Германия е водещ външнотърговски партньор за нас, като се стремим да запазим и разширяваме тези позиции. Важна роля в това има и успешното участие на международните изложения и панаири, които се провеждат на нейна територия“, посочи зам.-министър Манолев. По думите му показателно за интереса на българския бизнес към тях е, че 30% от всички панаири, на които се представя страната ни, са именно в Германия. „За миналата година надхвърлихме рекордните 6,6 млрд. евро в двустранния ни стокообмен, което е резултат както от увеличаващия се брой германски компании, опериращи на българския пазар, така и от и разширяване на присъствието на български продукти на германския пазар“, допълни Александър Манолев.\n\nПо време на срещата бяха обсъдени още възможностите България да бъде страна-партньор на някои от предстоящите изложения, които са от особена важност за бизнеса. Сред секторите от взаимен интерес бяха споменати производството на машини, съоръжения и части за тях, както и в автомобилната и хранително-вкусовата промишленост.\n\nНемската делегация, която е на посещение в България включва, освен д-р Невен , управителите на панаирите в Мюнхен Фолк Зенгер, в Лайпциг Маркус Гайзенбергер и на Панаира в Есен Франк Мерц.\n                    ", "date": "2017.10.24", "title": "Над 400 български изложители са взели участие на немски панаири през последната година"}
{"url": "http://www.monitor.bg/a/view/35834-%D0%9F%D1%83%D1%81%D0%BD%D0%B0%D1%85%D0%B0-%D0%B5%D0%BA%D0%BE%D0%B4%D0%BE%D0%BA%D0%BB%D0%B0%D0%B4%D0%B0-%D0%B7%D0%B0-%D0%B0%D1%83%D1%82%D0%BE%D0%B1%D0%B0%D0%BD%D0%B0-%D0%A0%D1%83%D1%81%D0%B5-%D0%92%D0%B5%D0%BB%D0%B8%D0%BA%D0%BE-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    На интернет страницата на Агенция „Пътна инфраструктура“ - www.api.bg, е публикуван Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново”, съобщиха от пътното ведомство. Докладът е в секция „Нормативна база“, подсекция „Документи“ - http://www.api.bg/index.php/bg/normativna-baza/dokumenti/dovos-ruse-veliko-trnovo/.\n\nОбщественото обсъждане на доклада ще се проведе между 28 ноември и 1 декември 2017 г. Ще бъдат проведени общо 10 срещи в населените места, през които ще преминава трасето на автомагистралата. На 28 ноември е дискусията в общините Павликени, Горна Оряховица и Велико Търново, а на 29 ноември в Полски Тръмбеш, Ценово и Бяла. На 30 ноември докладът ще бъде представен пред жителите на общините Борово, Две могили и Иваново. На 1 декември е обсъждането в община Русе.\n\nАМ „Русе - Велико Търново“ е с приблизителна дължина 133 км. Началото на проекта е на 3 км източно от съществуващия Дунав мост при гр. Русе, а краят е след гр. Дебелец, по посока на път II-55. В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе – Бяла /от 0+400 до км 40+357/, обход на гр. Бяла /от км 40+357 до км 76+200/ и Бяла – Велико Търново /от км 76+200 до км 133+500/.\n\nИзграждането на автомагистралата е сред приоритетните обекти, тъй като направлението осигурява транзитния трафик по коридор №IX и международен път Е85. С построяването й ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места. АМ „Русе - Велико Търново“ ще бъде основна връзка, свързваща втория мост над река Дунав при Русе с гр. Велико Търново, с път I-4 София - Велико Търново - Варна, път I-3 София - Плевен - Русе и бъдещия участък от АМ „Хемус“.\n\nДокладът за ОВОС на инвестиционното предложение, заедно с всички негови приложения, а също и Докладът за оценка на степента на въздействие, са на разположение на интересуващите се както на интернет страницата на Агенция „Пътна инфраструктура” - www.api.bg, така и на хартиен носител в администрацията на конкретната община всеки работен ден.\n\nПълният график за срещите по дни и часове в приложения линк - http://www.api.bg/index.php/bg/obyavi/obyava-za-provezhdane-na-sreshi-za-obshestveno-obszhdane-za-obekt-am-ruse-veliko-trnovo\n\n \n                    ", "date": "2017.10.24", "title": "Пуснаха екодоклада за аутобана Русе - Велико Търново"}
{"url": "http://www.monitor.bg/a/view/32017-%D0%A0%D1%83%D0%BC%D1%8A%D0%BD%D1%81%D0%BA%D0%B8%D1%82%D0%B5-%D1%82%D1%83%D1%80%D0%B8%D1%81%D1%82%D0%B8-%D0%BD%D0%B0%D0%B9%D0%BC%D0%BD%D0%BE%D0%B3%D0%BE%D0%B1%D1%80%D0%BE%D0%B9%D0%BD%D0%B8-%D0%BF%D1%80%D0%B5%D0%B7-%D0%B0%D0%B2%D0%B3%D1%83%D1%81%D1%82/", "text": "\n                    85 600 са чуждестранните туристи, посетили само през август област Добрич. Това сочат данните на местното статистическо бюро. Сред тях първо място заемат румънците - 39.8 на сто, следват германците, с 16.8% и руснаците - 7.4%. 30.6% са българи. Приходите от нощувки за август са 39.9 млн. лв., като от български граждани са 19.8%, а от чужди - 80.2%.\n\nПрез август в област Добрич са функционирали 161 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 11.9 хил., а на леглата - 28.9 хиляди. Общият брой на нощувките във всички места за настаняване в Добричко, регистрирани за месеца, е 683.1 хил. или с 11.6% повече в сравнение със същия месец на предходната година.\n                    ", "date": "2017.10.24", "title": "Румънските туристи - най-многобройни през август "}
{"url": "http://www.monitor.bg/a/view/63470-%D0%A2%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D1%81-%D0%94%D0%A6%D0%9A-%D0%BD%D0%B0-%D0%B1%D0%BE%D1%80%D1%81%D0%B0%D1%82%D0%B0-%D0%B7%D0%B0%D0%BF%D0%BE%D1%87%D0%B2%D0%B0-%D0%BD%D0%B0-1-%D0%BD%D0%BE%D0%B5%D0%BC%D0%B2%D1%80%D0%B8/", "text": "\n                    Търговията с държавни ценни книжа (ДЦК) на Българска фондова борса (БФБ - София) започва на 1 ноември, съобщи борсовият оператор. Началото ще бъде отбелязано с церемония по символичен старт на търговската сесия, на която ще присъстват официални лица от Българската народна банка (БНБ) и Министерството на финансите.\n\nОт борсовия оператор уточниха, че предмет на търговия са всички емисии, търгувани на вътрешния пазар. Очакванията на оператора са да има интерес към инвестициите в ДЦК.\n\nОт съобщение на сайта на БФБ става ясно още, че от Министерството на финансите е постъпило заявление за допускане до търговия на Основния пазар BSE на 20 емисии ДЦК. Това е важна стъпка в съвместните усилия на БФБ, Централния депозитар, Министерството на финансите и Българската народна банка (БНБ) за създаване на регулиран вторичен пазар за държавен вътрешен дълг в рамките на пазарите, организирани от БФБ. Очакванията са тази стъпка да обогати палитрата от финансови инструменти, които се търгуват на борсата, като я направят още по-атрактивна за инвеститорите.\n\nТърговията на ДЦК е част от стратегията за развитие на капиталовия пазар, приета през миналата година.\n                    ", "date": "2017.10.24", "title": "Търговията с ДЦК на борсата започва на 1 ноември"}
{"url": "http://www.monitor.bg/a/view/33967-%D0%9A%D0%BE%D1%80%D0%BD%D0%B5%D0%BB%D0%B8%D1%8F-%D0%9D%D0%B8%D0%BD%D0%BE%D0%B2%D0%B0-%D0%BF%D0%B0%D0%BA-%D0%BD%D0%B0%D1%85%D0%BB%D1%83%D0%B7%D0%B2%D0%B0-%D1%88%D0%B8%D0%BD%D0%B0/", "text": "\n                    Соцлидерът Корнелия Нинова най-вероятно отново ще трябва да сложи шина на врата си, след като претърпя втора поред в рамките само на два месеца катастрофа със служебната си кола в центъра на София.Вчера се чухме. Добре е, но май ще трябва да си сложи шината пак. Добре е, заяви Крум Зарков от БСП в ефира на Нова ТВ. Той даде да се разбере, че не се присъединява към колегите си на \"позитано\" 20, които изразяват съмнения, че катастрофите с Нинова може да не са случайни. Аз не бих захранвал конспиративните теории.  Не трябва да се драматизира, каза Зарков. Той потвърди, че шофьорът на таксито и този на Нинова са се разбрали без да викат КАТ.Както съобщи \"Монитор\" Нинова, която бе с шина за обездвижване известно време заради травмата от камшичния удар при първия инцидент с колата й вчера мина лекарски преглед, след което съобщи, че е добре. Ударът при вчерашната катастрофа е бил в страничната част на шкодата, в която тя се е возила. \n                    ", "date": "2017.10.24", "title": "Корнелия Нинова пак нахлузва шина"}
{"url": "http://www.monitor.bg/a/view/73089-%D0%9E%D1%82%D0%BA%D1%80%D0%B8%D1%85%D0%B0-%D0%B8%D0%B7%D0%BB%D0%BE%D0%B6%D0%B1%D0%B0-%D0%90%D1%82%D0%BE%D0%BD-%D0%B2-%D1%80%D0%B8%D1%81%D1%83%D0%BD%D0%BA%D0%B8-%D0%B8-%D1%84%D0%BE%D1%82%D0%BE%D0%B3%D1%80%D0%B0%D1%84%D0%B8%D0%B8-%D0%B2-%D0%BD%D0%B0%D0%B2%D0%B5%D1%87%D0%B5%D1%80%D0%B8%D0%B5%D1%82%D0%BE-%D0%BD%D0%B0-%D0%94%D0%B8%D0%BC%D0%B8%D1%82%D1%80%D0%BE%D0%B2%D0%B4%D0%B5%D0%BD/", "text": "\n                    Изложбата, подредена в музей „Кръстата казарма” е част от празничната програма за Димитровден и се организира съвместно с Регионален исторически музей - Видин и Център за семиотични и културни изследвания, съобщават от общината. Нейни автори са художникът Андрей Янев и проф. Мирослав Дачев. Изложбата бе открита от кмета на Община Видин Огнян Ценков. Той изрази увереността си, че представените в нея фотографии и рисунки ще предизвикат много голям интерес. „За мен беше любопитно да разбера, че Центърът поставя началото на серия изложби под този наслов още през 2012 г. Всяка следваща включва нови, непоказвани до момента творби” - каза кметът. Неизвестна до днес за широката публика е и колекцията от движими културни ценности на Видинска Света митрополия, която посетителите също могат да разгледат. Ценков призова видинчани и гостите на града да се запознаят с изложените творби и ценности от колекцията и пожела на авторите творческо дълголетие и нови духовни открития.\n\nИзложбата е част от мащабен проект - „Светите земи и българската култура”, който Центърът за семиотични и културни изследвания реализира. Фотографиите и рисунките са плод на над 40 експедиции на авторите до Света Гора – Атон в периода 2004-2017 г., на престоя им във всички светогорски манастири. Зад силуетите на светите обители се крият не географски, а духовни територии. В настоящата изложба са включени пет рисунки и петнайсет фотографии\n                    ", "date": "2017.10.24", "title": "Откриха изложба „Атон в рисунки и фотографии” в навечерието на Димитровден"}
{"url": "http://www.monitor.bg/a/view/70817-%D0%95%D0%BA%D1%81%D0%BA%D0%BC%D0%B5%D1%82%D1%88%D0%B0-%D1%83%D0%B4%D0%B0%D1%80%D0%B8-%D0%B2-%D1%81%D1%8A%D0%B4%D0%B0-%D0%BA%D0%BC%D0%B5%D1%82-%D0%BF%D0%BE-%D0%B3%D1%8A%D1%80%D0%B1%D0%B0/", "text": "\n                    Съпругата на бившия кмет на община Септември Петър Бошев-Гина удари с плесница в гърба сегашния кмет на железничарското градче Марин Рачев, срещу който се води наказателно дело за укрити данъци в размер на 115 106 лева за периода от 1 май 2005 до 30 септември 2006 година. Обвинителният акт е на Софийска градска прокуратура. Екскметшата присъства в съдебната зала като гражданин, тъй като опонира на наследника на мъжа си и избраник на ПП“ГЕРБ“ Марин Рачев. Заради реакцията й в съдебната зала председателят на тричленния състав на магистратите Ивета Парпулова нареди инцидентът да се впише в протокола от заседанието и постанови забрана Гина Бошева да не се допуска в залата по наказателното дело. Пред журналисти Бошева обясни, че реакцията й била провокирана от кмета Рачев, който я бил хванал за задните части, според нейното твърдение. „ Направи ми път да мина, уж „кавалерски“, но след това си сложи ръката“, каза тя. За това свидетелстваха и двамата й спътници, но набеденият кмет Марин Рачев отрече да е минавал зад гърба й и да си е позволявал волности. Факт е обаче, че заради невъздържаното поведение на госпожата съдията по делото й наложи забрана да присъства в залата, докато траят заседанията. Междувременно пресаташето на кмета на Септември изпрати до медиите инфо, в което поставя въпроса „Над закона ли е съпругата на бившия кмет Бошев?“ и дава пример с това, че минути преди заседанието Бошева била паркирала джипа си на мястото на магистрат от местния съд, та се наложило колата да бъде вдигната принудително.\n\n \n                    ", "date": "2017.10.24", "title": "Екскметша удари в съда кмет по гърба"}
{"url": "http://www.monitor.bg/a/view/88886-%D0%9C%D1%83%D0%B7%D0%B5%D0%B9-%D0%BF%D0%BE%D0%BA%D0%B0%D0%B7%D0%B2%D0%B0-%D1%81%D0%BF%D0%B0%D1%81%D0%B5%D0%BD%D0%B8-%D0%BE%D1%82-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BA%D1%83%D0%BB%D1%82%D1%83%D1%80%D0%BD%D0%B8-%D1%86%D0%B5%D0%BD%D0%BD%D0%BE%D1%81%D1%82%D0%B8/", "text": "\n                    Културни ценности, които са били спасени благодарение на усилията на служителите от Главна дирекция „Борба с организираната престъпност“ и Главна дирекция „Криминална полиция“, както и на съответните структурни звена, които отговарят за територията на Пазарджишка област , ще бъдат показани в изложба в Регионалния исторически музей в Пазарджик. Това съобщи директорът на културната институция Борис Хаджийски. Артефактите са експонирани в залата за временни изложби и ще бъдат показани официално на 1 ноември т.г. от 17 ч., а желаещите да ги видят могат да  посетят уникалната изложба до 1 декември. В резултат на успешните акции на правозащитните органи и след произнесени окончателни присъди, само в периода 2012-2017г. във фондовете на Регионален исторически музей - Пазарджик са постъпили около 1500 културни ценности и 1300 в Археологически музей „Проф. Мечислав Домарадски“, гр. Септември, част от които посетителите могат да видят в изложбената зала.Експонираните културни ценности са археологически артефакти-съдове, накити, метални пластики, монети, оръжия от 18-ти и 19-ти век, етнографски вещи и художествени предмети-икони, представени в състоянието, в което са предадени в музеите. Реликвите са намерени у иманяри и конфискувани от различни съдилища в полза на държавата. Практиката е тези ценности да отиват в тези регионални музеи, в чийто обхват са намерени културните ценности и подобно \"захранване\" на музейните фондове се случва ежегодно. Една от целите  е да се покаже успешната работа на службите за противодействие на кражбите и контрабандата на предмети с културно-историческа стойност.\n\n \n                    ", "date": "2017.10.24", "title": "Музей показва спасени от полицията културни ценности"}
{"url": "http://www.monitor.bg/a/view/13424-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0%D0%BC%D1%80%D0%B0%D0%B7%D0%B8-%D0%B8%D0%B4%D0%B5%D1%8F%D1%82%D0%B0-%D0%B7%D0%B0-%D0%BF%D0%BE%D0%BB%D0%BE%D0%B2%D0%B8%D0%BD-%D0%BD%D0%B0%D0%B4%D0%BD%D0%B8%D1%86%D0%B0-%D0%BF%D1%80%D0%B8-%D0%B1%D0%BE%D0%BB%D0%BD%D0%B8%D1%87%D0%BD%D0%B8/", "text": "Замразяват идеята за половин надница при временна нетрудоспособност.  Държавата харчи 500 млн. лв. за обезщетенията, затягат контрола заедно с полицията\n                    Масови проверки за фалшиви болнични, разпореди премиерът Бойко Борисов. Същевременно от коментар на министър-председателя в началото на днешното заседание на МС се разбра, че правителството е замразило идеята първите три дни от болничните да се изплащат 50% от заплатата, вместо досегашните 70 на сто. Освен това стана ясно, че държавата харчи по 500 млн. лв. за изплащането на обезщетения за временна нетрудоспособност.\n\nОтлагането на идеята за изплащането на половин надница ще бъде за месец или два, докато се намери начин за засилване на контрола върху издаването им.\n\nМилиарди изтичат от тази система, заяви Борисов и даде пример с Полша, където за фалшив болничен отнемали правата на лекаря. През миналата година имало едно предприятие с над 105 000 болнични, а лекар от Ихтиман издал над 200 листове. Премиерът поиска повече проверки от страна на лекарските комисии, които да следят болничните. Борисов заяви, че с проблема е ангажирана дори полицията. „Знаете, когато дойде петък и колко болнични се издават и всички отиват в Гърция”, възмути се премиерът. По думите му фалшивите болнични трудно се доказват. „Всеки може да каже, че днес има кръвно, а докато дойдат кръвното му спаднало”, даде пример Борисов. От думите му стана ясно, че има наредена и проверка на компаниите, които масово пускат служителите си в болнични. Той обаче призова МТСП да изчака, за да „видим дали 1-2 месеца ще се справим”.\n\nШефът на НОИ Ивайло Иванов отчете от своя страна, че около 500 млн. лв. годишно харчи институтът за обезщетения при болест, а за последните шест години болничните листове са нараснали с 60%. Така те скочили от 1,9 млн. на над 3 млн. за цялата година. По думите му във Великобритания, Франция, Австрия има период на болничните, в който лицето не получава възнаграждение от работодателя или държавното осигуряване. България обаче възприела най-мекия вариант. Иванов даде за пример множество компании пред ликвидация, които масово пускат над 50% от служителите си в болнични за 6 месеца. Така те получавали доход, който е по-висок от този, ако работят и плащат данъци и осигуровки. Това карало компаниите на свой ред да местят бизнеса си в други държави, констатира пък Борисов. Според него обаче такава рестриктивна мярка в социална държава като България няма да се приеме добре от хората, затова трябвало да се обсъдят други механизми за контрол.\n\nПовече регулация, засилен контрол и множество проверки при издаването на болнични. Това са част от мерките срещу злоупотребата с листовете, стана ясно от коментар на здравния министър Николай Петров след допълнителна среща при премиера по темата. РЗОК и НЕЛК щели да са тези, които контролират и санкционират лекарите и болниците при издаване на болничните листове без реално основание. Как ще става контролът и какви ще са санкциите още не било ясно. „Вече са набелязани мерки и срокове, които да отрегулират това, ставащо все по-уродливо явление\", обяви Петров и допълни: „Ние ще се опитаме да вкараме повече регулация със съответния санкционен режим за това. Ще се променят и някои наредби.“.\n\nШефът на НОИ изтъкна в допълнение, че се наблюдават райони със засилено издаване на болнични листове.\n\nОще при първия кабинет „Борисов“, когато бе въведено правилото за изплащане на 70% от възнаграждението през първите три дни от болничните, премиерът се възмути, че служителите масово представят на практика фалшиви листове, за да ходят по екскурзии в чужбина, а отпуските им се трупали така че накрая се наложило от хазната да се изплащат десетки милиони левове за обезщетения на съкратени служители.\n                    ", "date": "2017.10.24", "title": "Тръгват проверки за фалшиви болнични (ОБНОВЕНА)"}
{"url": "http://www.monitor.bg/a/view/39582-%D0%A3%D1%87%D0%B5%D0%B1%D0%BD%D0%B8%D1%86%D0%B8%D1%82%D0%B5-%D0%BD%D0%B0%D0%B4-64-%D1%81%D1%82%D1%80%D0%B0%D0%BD%D0%B8%D1%86%D0%B8-%D0%BD%D0%B0-%D0%B4%D0%B2%D0%B5-%D1%87%D0%B0%D1%81%D1%82%D0%B8/", "text": "МОН умува как да олекоти ученическата раница\n                    Дебелите учебници, които са над 64 страници, да бъдат разделени на две части. Това е един от вариантите, които обмислят от Министерството на образованието и науката (МОН) в посока олекотяване на ученическата раница, за който шефката на дирекция „Учебници и учебна документация“ към просветното ведомство Пенка Иванова разказа пред „Монитор“. Ако това се случи, децата ще могат да носят само тази част от учебника, по която учат в дадения момент. Иванова обаче поясни, че този вариант за момента само се обсъжда и в никакъв случай не става дума за окончателно решение. Тя добави, че разделянето на учебниците би оскъпило помагалата. Също така, ако детето загуби едната част, няма как да купи само нея, защото учебникът се продава цял.\nДруго предложение, което се обсъжда, е помагалата да олекнат, като се изработват от по-лека хартия, наречена обемна. В момента обаче на нея не може да се печата едноцветно или двуцветно. Така например учебникът е предимно в черно, а само някои важни дефиниции са на син фон. Многоцветните учебници в момента пък се изработват на офсетова или хромова хартия, която обаче е по-тежка. Затова от Асоциацията на българската книга ще сформират работна група, която да направи проучване за възможностите за многоцветен печат на обемни листа. Това е станало ясно по време на среща на нейни представители с образователния министър Красимир Вълчев, която се е провела вчера, разказа още Пенка Иванова. Едно от съображенията по този въпрос обаче е, че това може да повлияе негативно на качеството на учебниците.МОН също така обмисля възможността да купува електронни помагала за учителите. Идеята е по този начин на децата да не се налага да носят хартиените учебници в клас, а да учат по тях само у дома, а в училище да работят с електронни.\nТрябва да направим анализ колко училища разполагат с необходимата техника за тази цел, обясни още Пенка Иванова.\nВъпросът за ученическите чанти се постави за пореден път на дневен ред, след като ученичка се оплака от тежката си чанта пред Държавната агенция за закрила на децата.\n\n\n                    ", "date": "2017.10.24", "title": "Дебелите учебници на две части (ОБНОВЕНА)"}
{"url": "http://www.monitor.bg/a/view/47722-%D0%A1%D1%8A%D0%B1%D0%B0%D1%80%D1%8F%D1%82-%D0%92%D0%B8%D1%82%D0%B8%D1%8F-%D0%BC%D0%BE%D1%81%D1%82-%D0%B2-%D0%A0%D1%83%D1%81%D0%B5/", "text": "Емблематичното съоръжение на кея отива в историята\n                    Започна събарянето на Вития мост в Русе – емблематично съоръжение на дунавския кей, свързано със спомените на много русенци. Премахнати са парапетите, няколко колони и е разрушена най-долната част, която стъпваше на брега. Заради дъждовното време днес до обед тежките машини не работеха.\n\nУнищожаването на красивия мост, свързващ кея с булевард „Придунавски”, се случва заради реализацията на мащабен европроект на Община Русе за преобразяване на крайбрежната ивица. Много русенци негодуват срещу събарянето, но изразяват възмущението си най-вече в социалните мрежи. На протеста на 19 септември т.г. пред сградата на местната администрация дойдоха едва няколко души. Подписката също не бе подкрепена от много хора. Въпросът бе разгледан и на сесия на Общинския съвет преди дни и тогава окончателно стана ясно, че съоръжението ще бъде разрушено.\n\nПо проекта се предвижда изграждането на нова двуетажна пасарелка на мястото на Вития мост, която да е по-красива и по-удобна за придвижване на хора с инвалидни колички. От друга страна, разширението на булевард „Придунавски”, което също е предвидено в дейностите, изисква събарянето на старото съоръжение, твърдят експерти. Разширяването на „Придунавски”, който всъщност не прилича на булевард, а на тясна улица, е особено важно за транспортната свързаност.\n\nВитият мост е строен през седемдесетте години на миналия век при благоустрояването на крайбрежната зона. Общественото обсъждане на проекта, включващ унищожаването на съоръжението, се е състояло в края на 2014 г.\n                    ", "date": "2017.10.24", "title": "Събарят Вития мост  в Русе"}
{"url": "http://www.monitor.bg/a/view/80351-%D0%94%D0%BE-10-%D0%B4%D0%BD%D0%B8-%D1%89%D0%B5-%D0%BC%D0%BE%D0%B6%D0%B5%D0%BC-%D0%B4%D0%B0-%D0%BF%D0%BE%D0%BB%D0%B7%D0%B2%D0%B0%D0%BC%D0%B5-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D0%BD%D0%B8%D1%82%D0%B5-%D0%B4%D0%B2%D0%B8%D0%B3%D0%B0%D1%82%D0%B5%D0%BB%D0%B8-%D0%B7%D0%B0-%D0%9C%D0%B8%D0%9329/", "text": "\n                    До 10 дни ще можем да ползваме шестте ремонтирани двигатели за МиГ-29. Това заяви ген. Атанас Запрянов, зам.-министър на отбраната по повод спрените полети в авиобаза Граф Игнатиево. Причината е, че рано сутринта летателният състав масово е докладвал, че се чувства психологически непригоден за полети, заради недостатъчни летателни часове и оперативни самолети. Днес е трябвало да се проведат редовните тренировъчни полети в авиподелението, където са базирани изтребителите МиГ-29, но всички полети до един са били отменени.По думите му ръководството на Министерството на отбраната прави всичко възможно да поддържа самолетите МиГ-29 в летателни годност, която да позволява както воденето на нормални тренировки, така и носенето на бойно дежурство по охраната на въздушното пространство на страната и НАТО. Зам.-министърът поясни, че от получените 10 двигателя 4 са нови и 6 ремонтирани. С новите няма проблеми, но другите шест не могат да бъдат използвани заради липсата на оригинални протоколи от завода производител.„Очаква се до 10 дни да се уточни съответствието на копията с оригиналните документи и ще бъде разрешено използването на тези двигатели, с което броят на самолетите може да се увеличи на 9-10 и ще даде възможност на пилотите да правят тренировките си и да повишат летателните си часове“, уточни Запрянов..Според него гориво в базата има достатъчно и дори Съветът по отбрана е взел решение да се похарчат още 20 млн.лв. допълнително за авиационно гориво и то ще стигне до октомври 2018 г.Запрянов обаче каза, че полетите не са спрени и тази информация ще бъде проверена и ще се проведе среща с летците от базата, които имат претенции.  \n\n\n                    ", "date": "2017.10.24", "title": "До 10 дни ще можем да ползваме ремонтираните двигатели за МиГ-29"}
{"url": "http://www.monitor.bg/a/view/914-%D0%9F%D0%B8%D0%BB%D0%BE%D1%82%D0%B8%D1%82%D0%B5-%D0%BE%D1%82-%D0%90%D0%B2%D0%B8%D0%BE%D0%B1%D0%B0%D0%B7%D0%B0-%D0%93%D1%80%D0%B0%D1%84-%D0%98%D0%B3%D0%BD%D0%B0%D1%82%D0%B8%D0%B5%D0%B2%D0%BE-%D0%9D%D0%B5-%D0%BB%D0%B5%D1%82%D0%B8%D0%BC/", "text": "\n                    \n\n\n                    ", "date": "2017.10.24", "title": "Пилотите от Авиобаза Граф Игнатиево: Не летим"}
{"url": "http://www.monitor.bg/a/view/48028-%D0%A2%D1%80%D0%B5%D1%82%D0%B8-%D1%81%D0%BC%D0%B5-%D0%B2-%D0%95%D0%A1-%D0%BF%D0%BE-%D0%BF%D1%80%D0%BE%D0%B4%D1%8A%D0%BB%D0%B6%D0%B8%D1%82%D0%B5%D0%BB%D0%BD%D0%BE%D1%81%D1%82-%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B0%D1%82%D0%B0-%D1%81%D0%B5%D0%B4%D0%BC%D0%B8%D1%86%D0%B0/", "text": "\n                    \n\n\n                    ", "date": "2017.10.24", "title": "Трети сме в ЕС по продължителност на работната седмица"}
{"url": "http://www.monitor.bg/a/view/30941-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%BB%D0%B8%D0%B7%D0%B0-%D0%B2-%D0%BD%D0%BE%D0%B2%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D0%BD%D0%B0-%D0%95%D0%A1/", "text": "\n                    България се присъединява към единната системата за отбрана на ЕС. Правителството прие решение за присъединяването на страната ни към общата нотификация до Съвета на Европейския съюз и Върховния представител за външна политика и политика за сигурност на ЕС, с която ще бъде поставено началото на процедура за създаване на Постоянно структурирано сътрудничество (ПСС) в областта на отбраната, съобщиха от пресслужбата на кабинета. Основната цел на системата е покачване на отбранителния капацитет на ЕС, както и до по-бърз напредък във военно отношение за държавите. В рамките на системата ще се създадат възможности за съвместно изграждане на високотехнологични и скъпоструващи отбранителни способности, включитело и чрез съфинансиране от Европейския фонд за отбрана. Така парите, вложени в проекти, ще останат в отбранителната индустрия на ЕС и ще спомогнат за укрепването й. Участието в ПСС предполага и готовност от всяка държава да се включи в поне един мащабен проект по инициативата, уточняват от кабинета.\n                    ", "date": "2017.10.24", "title": "България влиза в новата система за отбрана на ЕС"}
{"url": "http://www.monitor.bg/a/view/35506-%D0%9D%D1%8F%D0%BC%D0%B0-%D0%BF%D0%BE%D0%B1%D0%B5%D0%B4%D0%B8%D1%82%D0%B5%D0%BB-%D0%B2-%D0%BA%D0%BE%D0%BD%D0%BA%D1%83%D1%80%D1%81%D0%B0-%D0%B7%D0%B0-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%9B%D0%B5%D0%B2%D1%81%D0%BA%D0%B8-%D0%B2-%D0%A0%D1%83%D1%81%D0%B5/", "text": "\n                    Няма победител в конкурса за паметник на Васил Левски в Русе. Това реши след сериозен дебат в крайдунавския град деветчленно жури с председател акад. Светлин Русев. Все пак то се спря на три проекта, на чиито автори да се даде втори шанс за доразвият виждането си по същата тема. Едва след това журито ще се произнесе кой е победителят. Срокът се удължава до 29 януари 2018 г., като е възможно да бъде обявен нов конкурс.\n\n„Левски се оказа много по-голям от майсторството и професионализма на авторите, които участваха. Който се е занимавал с изкуство, знае колко сложна и трудна тема е Левски. Като изключим Вазов, малко творци са успели да се докоснат до тази велика личност. Левски не е конкретен образ, личността му има много измерения и всеки го носи по различен начин”, каза акад. Светлин Русев.\n\nПроектите ,на които се спря журито, са на три авторски колектива - на арх. Венелин Кафеджийски и скулптора Альоша Кафеджийски, на архитектите К. и Т. Тончеви и скулптора Георги Радулов и на арх. Емил Попов и скулптора доц. Пеньо Добрев.\n\nРусе е единственият по-голям град в страната, в който няма паметник на Васил Левски. Съществува само един бюст на великия българин в двора на училище, носещо неговото име. Бъдещият монумент на Левски ще се извисява в Парка на възрожденците, където са положени костите на много наши национални герои.\n                    ", "date": "2017.10.24", "title": " Няма победител в конкурса  за паметник на Левски в Русе"}
{"url": "http://www.monitor.bg/a/view/14624-%D0%9A%D0%B0%D1%82%D0%B0%D1%81%D1%82%D1%80%D0%BE%D1%84%D0%B8-%D1%80%D0%B5%D0%BC%D0%BE%D0%BD%D1%82%D0%B8-%D0%B8-%D0%B4%D1%8A%D0%B6%D0%B4-%D0%B7%D0%B0%D0%B4%D1%80%D1%8A%D1%81%D1%82%D0%B8%D1%85%D0%B0-%D0%A1%D0%BE%D1%84%D0%B8%D1%8F/", "text": "КАТ: Носете си двустранни протоколи, не запушвайте движението\n                    Катастрофи, ремонти и дъжд задръстиха повечето пътни артерии на София. Първата сериозна тапа станала под тунела на Лъвов мост в посока квартал „Люлин“. Причината е технически проблем, довел до спиране на помпите, които изпомпват дъждовната вода. Екипи на „Софийска вода“, „Транспортна инфраструктура“, Столичен инспекторат и Аварийно-спасителното звено към Столичната община бяха на място до обяд, за да отстранят аварията. Столичани бяха изнервени до краен предел и заради километричните задръствания по Околовръстния път. Там причината беше отново ремонт, а и ограничението на скоростта на места беше 50 км в час, а на други - 30 км в час, като движението се осъществяваше на места в насрещните ленти.Големи тапи се наблюдаваха и на централния бул. „Васил Левски“ от Софийския университет „Св. Климент Охридски“ до Сточна гара.Заради падналите в последните дни дъждове и застудяването на времето част от регулировчиците, които сутрин отпушваха движението в София, ще бъдат изпращани на катастрофи, защото през есенно-зимния период се увеличават леките инциденти.По данни на КАТ три пъти повече катастрофи са станали в София през последните два дни, в които валя.„Имахме един интервал от час и половина, в който станаха 30 катастрофи“, коментираха от КАТ. Ръководството на Пътна полиция призова водачите да си носят в жабките двустранни протоколи, използвани при леки инциденти, при които колите са в движение и няма спор относно вината. Тогава е хубаво те да не запушват пътя, а да се отместят и да попълнят само документите си.„Нека водачите да проявят разбиране, защото при дъждовно време нямаме достатъчен ресурс и се налага шофьорите да чакат екип на КАТ по 2 часа. Понякога след цялото чакане, като дойдат полицаите, шофьорите от тях разбират, че могат да минат и с двустранен протокол и самото разкарване на униформените е било напразно“, разясниха от Пътна полиция.Големи задръствания имаше и по централния булевард „Гоце Делчев“, където всяка сутрин необезпокоявано спират таксита от двете страни, като правят само една тясна фуния, през която шофьорите трябва да преминат. Освен това много частни шофьори също оставят автомобилите си неправилно. Въпреки множеството сигнали обаче от Центъра за градска мобилност съобщиха за „Монитор“, че са вдигнали само един автомобил от този район.Един от ранените при катастрофата, станала край Владая в понеделник вечерта, все още е с опасност за живота. Това съобщиха от „Пирогов”. Общо трима от пострадалите при тежкия инцидент в понеделник вечерта са настанени в болницата.\n\n\n                    ", "date": "2017.10.24", "title": "Катастрофи, ремонти и дъжд  задръстиха София"}
{"url": "http://www.monitor.bg/a/view/49345-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%9A%D0%B0%D0%BA-%D0%B1%D0%B0%D0%BD%D0%BA%D0%B5%D1%80%D1%8A%D1%82-%D0%B1%D0%B5%D0%B3%D0%BB%D0%B5%D1%86-%D0%BD%D0%B0%D0%BB%D1%8F-%D0%BE%D1%81%D0%BD%D0%BE%D0%B2%D0%B8%D1%82%D0%B5-%D0%BD%D0%B0-%D0%B1%D1%8A%D0%B4%D0%B5%D1%89%D0%B0%D1%82%D0%B0-%D1%81%D0%B8-%D0%B7%D0%BB%D0%B0%D1%82%D0%BD%D0%B0-%D0%B8%D0%BC%D0%BF%D0%B5%D1%80%D0%B8%D1%8F/", "text": "\n                     1992 година, Ню Йорк. Минали са 2 години от момента, в който измамният крал на „Уолстрийт“ Бърнард Мадоф поставя началото на своята престъпна схема за „издояване“ на чужди пари през Океана. Настоящият редови затворник № 61727-054 в затвора Бътнър, в Северна Каролина, на около 650 км от Ню Йорк, дава старт на пирамидата „Мадоф“ в собственото си мазе, докато търси начин да стане богат, независимо от цената и средствата за реализирането на това начинание.7500 км на изток от Лонг Айлънд друг аферист също мечтае за чували с пари и живот в разкош и вече е тръгнал по първите стъпки към лелеяното богатство. 2 години след като в България официално е съборен комунистическият строй, в един сив офис на централния столичен булевард „Васил Левски“ 45 българският еквивалент на Мадоф Цветан Василев започва да налива основите на бъдещата си златна империя. Първото съобщение за раждането на пирамидата, която 22 години по-късно ще завлече хиляди вложители с внушителните 5 млрд. лв., се появява на 15 декември в неофициалния раздел на брой 101 на „Държавен вестник“. В него е записано, че Софийският градски съд регистрира под номер 25744/92 фирмата „Фина С“ ООД, която ще се занимава с покупко-продажба на валута, ценни книжа, валутен арбитраж и други валутно-финансови сделки, незабранени със закон. Дружеството с капитал 1 000 000 лв. е със съдружници \"Сирбанк\" АД, \"Бромак\" ООД, и Цветан Радоев Василев, който е и негов управител.С това кратко известие броени дни преди Коледата на 1992 г. в центъра на София поема дъх финансово отроче на банкера-беглец. Години по-късно прокуратурата ще установи, че всъщност „Фина С“ е генерална репетиция за грабежа на века, а схемите и участниците в тях са буквално прекопирани по-късно в КТБ. От документите по делото „Василев“ става ясно и друго – машината за пари на българския Мадоф започва реално да се върти 2 години след създаването си, като през 1994 г тя вече се движи като добре смазан механизъм.„Историята на модела, развит и разработен от обв. Цветан Василев („Моделът КТБ“), започва от финансова къща “Фина-С” АД през 1994 г. Това е зараждането на типа на управленско поведение, което обв. Василев използва. В усъвършенствания му финален вариант той се превръща именно в “Моделът КТБ“, ще запише в резюмето на обвинителния акт срещу Василев наблюдаващият прокурор по делото Иван Гешев. Подобно на разплитането на аферата „Мадоф“ и българските разследващи разчитат на показанията на един от основните служители на Василев, който разбирайки, че е бил въвлечен в колосална измама, решава да сътрудничи на властите. Самият Бисер Лазов се запознава с Василев в края на същата 1994 г., когато постъпва на работа в „Централна кооперативна банка“ - същата, която в този момент българският Мадоф използва като оперативен трезор за обслужване на финансите на дружествата си, които любовно нарича „Фирмата“.Името едва ли е случайно. Вдъхновената от злокобното дружество на Джон Гришам, което върти парите на мафиотските картели и върши чудовищни финансови машинации, бизнес империя на Василев до края си остава точно това – една голяма, но куха фирма.В тази далечна зима Лазов е 26-годишен млад счетоводител, който започва работа в ЦКБ, но през следващите години ще се превърне в неформален финансист на Василев, отговарящ за „Фирмата“. Две десетилетия по-рано в ЦКБ работят и повечето от лицата, които в последствие Василев ще привлече и интегрира в „Моделът КТБ“. За да е сигурен, че той е босът и никой няма да секне финансовите му схеми, Василев до последно държи служителите си на каишка, като им определя просто привидни длъжности, зад които обаче не стоят реални отговорности.През есента на 1995 г. самият Цветан Василев постъпва на работа в ЦКБ АД като началник управление „Валутни операции и ликвидност“, а Лазов става началник отдел „Бек офис“ в рамките на същото това управление, т.е. минава на прякото подчинение на фараона беглец. В ЦКБ Василев се запознава и с други свои бъдещи служители в измамната си бизнес империя, сред които дори и бъдещите директори на КТБ, които по-късно ще станат обвиняеми заедно с него за източването на банката. Докато се подвизава като шеф в ЦКБ обаче Василев паралелно и в разрез със закона продължава да ръководи и финансовата си къща „Фина-С“. За да замаскира погазването на закона, българският Мадоф използва служители пионки, които обаче са само номинални управители на дружествата му, но реално решението къде и за какво да се използва всеки лев е на самият Василев. 3 години след постъпването си в ЦКБ мустакатият банкер кани Лазов да стане главен счетоводител на същата тази финансова къща „Фина-С“. Интервюто за нова работа, през което минава Лазов, смущаващо наподобява запомнящата се сцена от „Фирмата“ на Гришам. В офисите на финансовата къща на Василев Лазов узнава, че шефът му продължава да ръководи пряко и нейните дела, въпреки че има формален изпълнителен директор. Хартиеният шеф на дружеството пък открито заявява на Лазов, че бос и собственик на финансовата къща е Василев и оперативно той взема решенията по нейното управление. Младият счетоводител разбира и друга мръсна тайна за шефа си – благовидният уж банкер има работен кабинет в офиса на „Фина-С“, в който не влиза никой в негово отсъствие. Всяка сутрин и всяка вечер Василев отива в кабинета си във „Фина-С“, възлага задачи и преглежда оставените му на бюрото отчети от служители по изпълнение на възложените преди това задачи. Този стар ченгеджийски навик Василев запазва като управленски механизъм и по-късно при управлението на КТБ и „Фирмата“.По нареждане на Василев всеки понеделник във финансовата къща се провежда и оперативка, на която се възлагат задачи за седмицата и се отчита изпълнението от миналата или миналите седмици. Когато Лазов започва работа на позицията главен счетоводител на финансова къща, разбира и друго - наред с чисто формалните функции, негово основно неформално задължение става това да изготвя справка за това най-общо „къде са парите“ на фирмата. Тази справка е особено важна, тъй като тя е основният информационен инструмент, чрез който самият Василев получава подробна и детайлна информация какво се е случило през съответния ден до стотинка.Най-просто казано когато в справката се посочват пари по сметки, това е сумата от всички пари по всички банкови сметки на отделните дружества от „Фирмата“. В графата „Каса“ пък се отбелязват всички налични пари, които се намират в общия за всички компании сейф. Независимо, че по счетоводните сметки „Каса“ на всяко от търговските дружества се водят различни стойности на касова наличност, реално фактическата сума от пари е една и тя се намира и съхранява във финансовата къща. В справката се посочват движенията през деня по отделните позиции, резултатите от извършените плащания и получавания на пари. В резултат на това справката придобива един вид на баланс на „Фирмата“ – вляво показва активите (пари и вземания), а в ясно – пасива на баланса (задълженията). Тази справка се изготвя неизменно през всичките следващи години. Такава е изготвена и на самия 20.6.2014 г., която много ясно показва – в дясната страна като задължения сумата от 3,5 млрд. лева, осигурени като взети кредити от КТБ АД, а вляво – отделните условно наречени по-долу “кухи” дружества и проекти, където тези пари са похарчени или се намират..При постъпването си във „Фина-С“ Лазов минава на инструктаж и при самият Василев. Българският Мадоф му очертава няколко императивно важни неща за него. Те са особено важни, защото съставляват сърцевината на ръководство и управление на модела на „Фирмата“. Такива разговори се водят с всеки служител, който влиза и започва работа в измамната схема на Василев. Най-важното правило е, че всички служители имат само изпълнителни функции, независимо какво е пишело или би било написано на визитните им картички. Шефът е единствено Василев, а работата на останалите е да получават конкретни задачи от него и да осигуряват информация за изпълнението им и за това къде са парите на „Фирмата“.„В тази фирма няма началници. Началник съм само аз, а всеки от вас е толкова важен, колкото са му важни задачите“, инструктира Василев служителите си и им обяснява, че при изпълнение на поставена от него задача всеки от служителите може да ангажира и да ползва целия ресурс на „Фирмата“. След като отчете резултата от свършеното обаче моментално се връща обратно в редиците на пионките, докато дойде ред да изпълнява нова задача. В обвинителния акт на прокуратурата инструктажът на Василев е описан като „специфичен модел на авторитарно отношение и управление, при което служителите следва да се подчиняват и да не поставят под съмнение или въпрос възлаганите им задачи“. За да няма злоупотреби с тази временна власт, дадена им от шефа, Василев редовно подлага на разпит пионките си какво правят и кой им го е наредил. Винаги, когато някой не е сигурен или се усъмни, може да го провери, като пита лично мустакатия банкер или да откаже да изпълни нареждането, като в този случай ще си получи задачата лично от шефа. Този контролен механизъм през годините е ползван многократно явно или скрито от служителите във „Фирмата“. Един вид тест за лоялност, който нито един служител на българския Мадоф не би посмял да не издържи.   \n\n\n                    ", "date": "2017.10.24", "title": "Цветан Василев: Как банкерът беглец наля основите на бъдещата си златна империя (III част)"}
{"url": "http://www.monitor.bg/a/view/37863-1000-%D0%BB%D0%B2-%D0%BD%D0%B0-%D0%BA%D0%B0%D0%BB%D0%BF%D0%B0%D0%BA-%D0%B7%D0%B0-%D0%BF%D0%B0%D1%80%D0%BD%D0%BE-%D0%B2-%D0%B1%D0%BB%D0%BE%D0%BA%D0%B0/", "text": "Във Варна чакат поне месец, за да пуснат тока в нов дом\n                    Поне 1000 лв. такси и попълване на десетки страници документи очаква всеки клиент, желаещ да се присъедини към мрежата на „Топлофикация София“, показа проверка на „Монитор“. За нов блок процедурата може да отнеме от няколко месеца до повече от 2 г. Срокът зависи и от това дали бъдещите клиенти ще предпочетат да си наемат фирма, която е на „ти“ с процедурата, или се те сами да минат през всички изискванията за присъединяване на нови клиенти на дружеството.От „Топлофикация“ единствено проверяват документите, но не съдействат при процедурите. Така един упълномощен от останалите съкооператори в сградата, най-често домоуправителят, е необходимо да изготви на чиновниците общо 4000 страници с документи. Причината е, че дружеството изисква сключването на колективен договор,а не индивидуални с всеки един от ползвателите. За целта се подават 25 различни вида документи, като няколко от тях се попълват от всеки един от собствениците. На топлото трябва да предоставим и нотариални актове, пълномощни, скици на обектите, актове за разпределение на отопляемите обеми, декларации и др. Освен бумагите бъдещите клиенти е необходимо и да финансират изграждането на тръбите до мрежата на „Топлофикация“, да съгласуват строежа и плащат гаранции на Столична община, както и да платят допълнителна сума за присъединяване, наречена такса мощност. Последната само за две години е увеличавана два пъти, твърдят клиенти на топлинното дружество. Освен това собствениците на имоти в сградата е необходимо и да финансират изграждането на абонатна станция за нуждите на вътрешната си мрежа от тръби. Цената й е около 10 хил. лв. Добрата новина е, че тя бива изкупена от дружеството в рамките на две до три години.Всички цени и документи за ползване на ток, вода и парно са одобрени от Комисията за енергийно и водно регулиране. Бумагите властват не само в София, ами и в цялата страна, показа проверка на „Монитор“.Месеци ходене по мъките трябват и за присъединяването към мрежите на енергото, ВиК и на парното в морската ни столица. Около 30 дни трябват за присъединяването към електрическата мрежа и към ВиК, особено в отдалечени села, жалват се хората. По-лесно става свързването към местната топлофикация, макар че за да стане това, предварително кандидат потребителят трябва да премине през бюрократичната машина, като осигури, попълни, подготви и подаде в някой от центровете за обслужване на клиенти цял набор от документи за проучване, проектиране и присъединяване на обектите.Близо 200 лв. струва присъединяване към водопроводната мрежа в Бургас и региона, а срокът за парафиране на всички бумаги и изпълнението е две седмици. За да се случи присъединяване към мрежата на ВиК - Бургас е необходимо бъдещият клиент да представи в дружеството скица за съгласуване, което ще му струва точно 30 лв. За експресна услуга от 5 работни дни - цената е 90 лв. Ако се налага съгласуване на проект, то се плащат още 60 лв. След това идва ред на откриването на нова партида, която струва 30 лв., следва  узаконяване на водомер срещу такса от 12 лв. и накрая идва ред на договора за ВиК услуги, за който се плащат още 36 лв.\nДоста по-солени са цените за присъединяване към мрежата на \"Електроразпределение-Юг\". Процедурата е доста бавна и може да отнеме повече от година. Тя стартира с подаване на искане за проучване, за което се плаща такса в зависимост от необходимата мощност – от 80 до 925 лв. Срокът за извършването на тази услуга е 25 дни. Ако на клиента му е необходимо становище за присъединяване, то се плащат отделно 139 лв., а срокът отново е 25 дни. За техническо консултиране си има отделни тарифи - 45 лв. в офиса на дружеството и 65 лв. с посещение на обекта, а срокът е 30 дни. Ако услугата е експресна, срокът за изпълнение е 7 дни, но цените скачат съответно  на 90 лв. с консултиране в офис и 135 лв., ако експертите се разходят до обекта. Съгласуването на проекта струва 215 лв., ако трасето е до 1 км и по 45 лв. за всеки следващ километър. За договора за присъединяване и предоставяне на мощност се плащат от 444 до 21 360 лв.Откриване на партида във ВиК-Пловдив за нов абонат е 12 лв. с ДДС, а срокът за осигуряване на достъп до имота за оглед на място е 15-дневен. Срокът за откриване на партида е в рамките на 30 дни. За проучване за водоснабдяване с изготвяне на предварителен договор цената е 55 лв. с ДДС, колкото струва и за канализация. Становищата за подробни устройствени планове за водоснабдяване и за канализация също струва по 55 лв. с ДДС. Съгласуването на проект е на цена 65 лв. с ДДС. Цените за експресните технически услуги са двойни спрямо горепосочените. Срокът за изготвяне на нормална техническа услуга е 14 работни дни, а срокът за изготвяне на експресна техническа услуга е 24 часа от момента на подаването на документите.В Добрич пък всеки, който иска да се присъедини към местното ВиК, ако е физическо лице, трябва да плати над 500 лева, за да стане абонат на водното дружество, а юридическите лица – близо по 1000 лева. Чакането е повече от месец – два, твърдят преминали през процедурите. Понякога всички ходения по мъките отнемат и по няколко месеца, в зависимост от свободното време на клиентите. \n\n\n                    ", "date": "2017.10.24", "title": "1000 лв. на калпак  за парно в блока"}
