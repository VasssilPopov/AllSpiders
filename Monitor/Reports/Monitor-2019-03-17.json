{"url": "https://www.monitor.bg/bg/a/view/otchitaneto-na-elektromerite-stava-distancionno-159949", "text": "Постепенно въвеждане на дистанционно отчитане на електроенергията в реално време и незабавна реакция при аномалии са част от промените в контрола, готвени от ЧЕЗ. Нововъведението заради многото случаи на системни кражби е било обсъдено на заседание на Потребителския съвет към електроразпределително дружество. По-стриктният контрол ще дава възможност да се повиши качеството на услугата за потребителите. Новите електромери е и първата стъпка към близкото бъдеще, когато Електромерите притежават сертификат по MID директива, която е задължителна за всички държави-членки на ЕС и са за напрежение според европейската норма, а именно между 207 и 253 волта. „Всички електромери, които се поставят, отговорят на стандартите в България и Европейския съюз и са снабдени с хардуерна и софтуерна защита, за да се гарантира най-високо качество на предоставяната услуга“, коментира Илиян Мутафчиев, директор „Мерене и управление на данните“ в ЧЕЗ. По-високи глоби за крадците на ток ще предложи енергийният регулатор. Според новите правила, ако някой бъде хванат, че се е присъединил незаконно към мрежата Според данните на най-голямото ЕРП у нас - всеки четвърти веднъж откраднал - повтаря. През 2018-та ЧЕЗ са хванали над 6600 кражби на ток - на бедни, богати, на домакинства и на фирми. Другите две енергодружества също търпят такива загуби. В Южна България EVN е установило над 2700 злоупотреби за около милион и 200 хиляди лева. а на североизток миналата година Eнерго-Про е засякло 3500 случая на незаконно ползване на ток за над 2 милиона и 500 хиляди лева. От електроразпределителното дружество ЧЕЗ са хванали собственици на луксозна къща в столичния квартал Драгалевци в кражба седем пъти за последните пет години. Краден ток ЕРП-тата засичат и в ресторанти, сладкарски цехове, развъдници. Рецидивистите рекордьори са с над 12 кражби. Според електроразпределителните дружества трябват по-високи глоби, за да стреснат крадците, защото иначе страдат изрядните с аварии. Кражбата на ток е престъпление по закон. Ако се случи за пръв път, нарушителят може да получи до 5 г. затвор и глоба до 15 хиляди лева. Повторната кражба се наказва с до 8 години лишаване от свобода и 20 хиляди лева.", "date": "2019.03.17", "title": "Отчитането на електромерите става дистанционно"}
{"url": "https://www.monitor.bg/bg/a/view/na-bradjasalite-problemi-im-trjabva-brysnach-159954", "text": "Брадясали проблеми колкото щеш в държавата. Този с имотите на горублянци в столичния квартал „Младост“ обаче е прораснал „до кръста“. Над 20 години собствениците на имоти, върнати като земеделска земя, не могат да се разпореждат с тях, защото по Общ устройствен план са отредени за зелени площи и там общината планира да изгради Източен парк. Сигурно това нямаше да е апокалиптична драма, ако терените бяха от другата страна на София, откъм Кремиковци. Имотите обаче може и да са били ниви някога, но сега са в регулация и точно на това място в края на „Младост“, в полите на Витоша са изключително апетитни. Да, но пък точно над панелния „Младост“, където зелените площи стават все по-малко, хората от блоковете искат парк. Тези, които си имат къщи с дворове, пък на празните места искат да си вдигнат кооперации, в крайна сметка местата са от прадедите им, техни са си. Между чука и наковалнята е общината, защото от давни времена се знае, че няма как и вълкът да е сит, и агнето цяло. Това заключение обаче не засяга въпроса за обезщетенията, защото ако вземеш частна собственост, очевидно трябва да платиш и то задоволително. Иначе наистина е национализация, пък това историческо упражнение вече е играно. Само че кметството няма 1 милиард за обезщетения, ама и не прави особени усилия да ги осигури. В този казус се беше заплела и кметицата на \"Младост\" Десислава Иванчева, на която впоследствие й падна главата с обвинение за подкуп. Тя беше абдикирала от него, очевидно защото не е била в състояние да даде адекватно предложение. Не че някой друг реши проблема, де. От общината казват, че ще разгледат исканията на протестиращите горублянци, но те, исканията им, са известни отдавна. Лошото е, че казусът е като параграф 22. И тъй като е сложен и няма лесно решение, дори и опозицията в СОС, май не ще да се замесва с него. За случая с парка в Пловдив какво да кажем? Класика. Връща се терен, препродава се, сменя му се предназначението и от зелена площ се превръща в комплексно застрояване. Тази схема е приложима към цялата държава, практикувала се е десетилетия много успешно. Такива бомби цъкат на много места. Обаче като има брада, има и бръснач. Няма как всички да са весели и доволни. Градоустройството е нещо, което търси пресечната точка на интересите на хиляди, да не кажем милиони хора, струпани на едно ограничено място. Не случайно в белите държави се правят непрекъснато референдуми по темите, които засягат пряко обитателите на дадена територия. Проверява се общественото мнение, взема се решение, осигуряват се парите (може и да не са на куп, но плащанията да вървят). И после с бръснача. Това е положението.", "date": "2019.03.17", "title": "На брадясалите проблеми им трябва бръснач"}
{"url": "https://www.monitor.bg/bg/a/view/shapki-grynci-i-bijuta-na-izlojenie-na-zanajatite-159950", "text": "Захарни петлета и пеперуди се появиха в столичен мол по време на занаятчийско изложение. Сладките изкушения привлякоха както млади, така и възрастни, решили да си припомнят сладостта на младостта. Освен традиционния ягодов вкус, посетителите успяха да опитат и петлета с вкус на сладка диня, ананас, праскова, теменужка и дори слива. Пеперудите и звездите също срещнаха своите почитатели, но ягодовите петлета останаха най-търсени и харесвани. Изложението събра творци от 30 традиционни български занаята, които бяха представени през изминалия уикенд в мола. Занаятчиите бяха пръснати по различни ъгли на Сердика център, всеки от които те връща назад във времето. Посетителите успяха да се насладят не само на демонстрации, но и на обучения. Най-малките станаха грънчари за един ден с помощта на Анатоли Ванчев, който има 30-годишен опит зад гърба си. “Най-важно за едно дете е въображението - да се научи само да изобретява, а не да копира”, сподели грънчарят пред “Монитор”. Някои избраха да направят чаши или малки купи, други – красиви вази за цветята на майка си. “Не беше толкова страшно”, заключи един от малките ентусиасти, който подари ваза на майка си. Изработката на съд отнема различно време като съхненето изисква поне едно денонощие престой. За дамите пък изложението предложи викториански шапки и ръчноизработени накити в причудливи форми и цветове. “Някои шапки ги правя за 2 дни, други стоят с месеци”, каза шапкарката Ирина Сардарева. По нейни думи всяка шапка предлага нова роля на жената, нов живот, затова и е важно да се вземат точни мерки и ъгли. “Една жена се притеснява, ако пробва шапка пред други хора - важно е самата тя да избере какъв модел ще е, как ще я носи”, сподели още Сардарева. Шапките бяха във всички възможни цветове, някои изглеждаха сякаш слънцето се е приземило на главата, други превръщаха дамите в парижки дебютантки, а трети окичваха главата на носителката си с най-различни цветя. Шапкарката демонстрира и шапки, които се разгръщат в 3 различни модела според предпочитанията на своя притежател. Те можеха да се огънат отстрани или отпред, а украшението най-отгоре се превръща в брошка.", "date": "2019.03.17", "title": "Шапки, грънци и бижута на изложение на занаятите"}
{"url": "https://www.monitor.bg/bg/a/view/vlak-blysna-61-godishen-v-popovica-159957", "text": "Влакът от Пловдив за Димитровград блъсна мъж на 61 години на гарата в село Поповица. Сигналът на 112 бил получен около 18 часа, съобщиха от пресцентъра на МВР в Пловдив.  61-годишният пострадал бил откаран в болница в тежко състояние, но жив, уточниха от полицията. Движението на влака било спряно до приключване на огледа и изясняване на причините за инцидента. Мъжът бил ударен от влака на самата гара Поповица, при стрелките.", "date": "2019.03.17", "title": "Влак блъсна 61-годишен в Поповица"}
{"url": "https://www.monitor.bg:443/bg/a/view/sofija-i-plovdiv-na-protesti-za-parkove-159956", "text": "Два различни протеста, но с една и съща тема – паркове, се проведоха днес в София и Пловдив. Пловдивчани, които бранят парка си зад хотел „Санкт Петербург”, искат прокуратурата да се сезира и да провери как и защо през 2009 г. в кадастралната карта на имота е записано, че е за комплексно застрояване при условие, че според Общия устройствен план на Пловдив паркът е за „зелена зона”. Протестиращите искат държавното обвинение да се самосезира и за отсечените от новия собственик на терена 64 дървета вместо разрешените за санитарна сеч 9. Хората, които се вдигнаха на бунт, настояват прокуратурата да провери дали на решението за продажба е присъствал представител на община Пловдив и ако е присъствал, то как е гласувал. Причината е, че през 2006 г. имотът е бил един от апортираните от общината в така наречената „панаирна сделка”. Тази неделя хората от кварталите край парка се вдигат на пореден протест. В съботния ден пък десетки жители на квартала около парка се включиха в почистването му. Те вдигнаха там и палатка, в която дежурят денонощно, за да пазят зелената площ от багерите. На последната сесия на общинския съвет кметът Иван Тотев обеща на хората, общината да предприеме стъпки по изкупуването на терена, стига сделката да е на разумна цена. Представител на собственика, който на 11 март т.г. е бил забелязан в кметството на район „Северен” е обещал пред живущите в района, че е готов да продава. Протест, но този път срещу създаването на парк се проведе и в столицата на бул. \"Цариградско шосе\" вчера. Жителите на столичния квартал „Горубляне“ се събраха на кръстовището с ул. \"Павел Красов\" и с \"Димитър Пешев\". Протестът беше съгласуван със Столичната община, но с категоричното изискване, да не се блокира основната пътна артерия на София. В часа на протеста на разклона за Горубляне кордон от полицаи препречи шосето и не даде възможност на протестиращите да блокират изцяло пътя. Горубци, както се наричат самите те, излизат на пореден протест заради това, че не могат да ползват върнатите си земи, тъй като са определени за зелени площи, но пък плащат данъци за тях. Те са срещу изграждането на Източен парк, който по план трябва да се разпростре на 1250 дка, разположени основно на частни терени. \"Те (бел.ред Столична община) искат промяна на законодателството, което според тях в момента позволява чрез устройствени планове (ОУП и ПУП). Наричат тази национализация \"принудително отчуждаване за зелени площи\", пише в декларация на Инициативния комитет на „Горубляне“. Последното недоволство на „Горубляне“ пък е и заради отчуждаване на частни имоти за доизграждането на Южната дъга на столицата.", "date": "2019.03.17", "title": "София и Пловдив на протести за паркове"}
{"url": "https://www.monitor.bg:443/bg/a/view/globiha-s-500-leva-visshist-obidil-s-djendyr-policaj-vyv-fejsbuk-159898", "text": "Глоба от 500 лева от Указа за борба с дребното хулиганство отнесе висшист от Пловдив, който наругал полицай в публична Фейсбук група. Обиденият бил член на същата група, както и негови приятели и колеги. Затова, когато видял обидите по свой адрес, се засегнал много и пуснал жалба в Пето районно управление. Оттам констатирали, че става дума за дребно хулиганство и вкарали висшиста в съда, откъдето пък преценили, че с обидните реплики към полицая другият е нарушил обществения ред и спокойствие. Подсъдимият се явил на заседанието и не отрекъл, че е написал обидите във Фейсбук групата, но не се признал за виновен. Случката е от 19 ноември м.г., когато колата на висшиста била спряна от полицая. Те му съставили акт по Закона за движение по пътищата. Нарушителят се ядосал и снимал колата на полицая, като във Фейсбук написал с името на ченгето: „Джендъри на колелото на асеновградско. Единият е меко казано джендър. (б.р. споменава името на полицая)…е един селски тарикат от Садово, който се представя за полицай, ама законите малко не ги знае…ама простено му е за това, но не и за това, че ме заплашваше. Той даже е в групата, нека гледа сладура му със сладур, да не се засичаме в кабинета ми…иначе силно се надявам да се видим в съдебната зала с него, доста нагъл и прост служител”. Желанието на глобения да се види с полицая в съдебната зала се сбъднало по-скоро, защото засегнатият прочел написаното и се почувствал унизен. В съдебната зала била представена и разпечатка от Фейсбук, а и авторът на публикацията признал, че думите са негови, но казал, че ги е написал, защото е бил ядосан. Според съдебния състав „безспорно написването на думите „джендъри на колелото”, „селски тарикат”, „доста нагъл и прост служител” представляват обидни реплики, като те са били адресирани към конкретно лице и са били възприети от неограничен брой хора, в това число и от други полицаи. Непристойните действия, макар и да са били написани в социална мрежа, а не са били изречени на обществено място, безспорно изпълват състава на нарушението, за което нарушителят е предаден на съд”. При определянето на наказанието съдът е взел предвид и смекчаващите и отегчаващите вината обстоятелства. Към смекчаващите попада това, че нарушителят признал извършените от него действия, поради което съдът е предпочел по-леката от предвидените в УБДХ санкции, а именно – глобата, тъй като задържането в структурно звено на МВР би било прекалено тежка санкция за това нарушение. Снимка: илюстративна  ", "date": "2019.03.17", "title": "Глобиха с 500 лева висшист, обидил с „джендър” полицай във Фейсбук"}
{"url": "https://www.monitor.bg:443/bg/a/view/1-000-000-fenove-gledaha-kristian-kostov-v-pekin-159937", "text": "Над 1 000 000 зрители гледаха в Интернет специалния промо концерт на Кристиан Костов в Пекин, с който младият български изпълнител с международна слава отпразнува на сцената сред няколкостотин фенове 19-ия си рожден ден. Само в най-голямата стрийминг платформата в Китай – QQ Music, събитието е било наблюдавано директно от 711 338 души, а в KuGou Music – от 241 917, съобщиха за „Монитор“ от щаба на певеца. На концерта в събота Крис за пръв път изпълни на живо пред публика новата си песен Live It Up – дует с известната китайска изпълнителка Тифа Чен (Tifa Chen). Тази песен като в рамките на час се изкачи до върха в класацията на QQ Music. Със своя пърформанс чаровният българин представи песните от новия си китайски мини-албум #Prologue. Вторият на музикалния конкурс „Евровизия 2017“ изпя 8 парчета под оглушителните възгласи и аплодисменти на азиатските си фенове. Ден и половина по-рано, точно месец след Деня на влюбените, когато в Китай и цяла Азия се празнува Белият Свети Валентин, пет щастливи почитателки, спечелили билети за следобеден чай с Кристиан Костов, се срещнаха със своя идол в романтичен пекински ресторант. Специално за момичетата Крис изпя предпремиерно на живо новата си песен и се снима с тях. На 14 март онези, които са получили подаръци в Деня на влюбените, връщат жеста и на свой ред подаряват нещо в знак на любов или учтивост – обикновено бял шоколад, бисквити и цветя. Така на следобедното парти певецът „върна жеста“ на 5 от своите фенки в Китай за любовта и подкрепата, която му оказват там. Благодарение на тях в необятната страна изпълнителят на Beautiful Mess вече е мегазвезда. Само за 3 месеца в китайската социална мрежа Weibo China Кристиан направи фотосесия за китайското издание на модното списание Elle, окупира корицата на Men's uno, стана обект на множество интервюта и репортажи, някои от които го увековечиха дори в Летния императорски дворец в Пекин – дворцов комплекс от ХVІІІ век. Седмица преди излизането на #Prologue, който вече е във всички стрийминг платформи в страната, 40 от основните станции на метрото в китайската столица, фасадите на търговските центрове и небостъргачите бяха украсени с негови огромни билбордове. Реклама като за световна звезда! В Китай Крис ще участва най-малко до 12-ия епизод на музикалното тв риалити Singer, който ще бъде записан в четвъртък и излъчен на 29 март. След това има всички шансове да стигне и до финала му. Миналогодишното издание бе спечелено от британската певица Джеси Джей.", "date": "2019.03.17", "title": "1 000 000 фенове гледаха Кристиан Костов в Пекин"}
{"url": "https://www.monitor.bg:443/bg/a/view/malshans-za-iliev-na-praznika-mu-159943", "text": "Малшанс преследваше Владимир Илиев в последни старт – масовия, от световното първенство по биатлон в Йостерзунд (Шв) и то навръх 32-рия му рожден ден днес. Българинът, който спечели историческо сребро на 20 км, потегли със стартов номер 5, но още в началото счупи щека и трябваше да я смени. После Владо направи цели 8 грешки (най-много от всички) при 4-те си влизания на огневия рубеж и финишира на предпоследното 29-о място с изоставане от 3:06,4 мин. от първия. Шампион с 3 грешки в стрелбата изненадващо стана Доминик Виндиш, с което направи италианския триумф пълен, след като преди това сънародничката му Доротеа Вирер спечели титлата при жените. Илиев бе единственият български участник днес, тъй като място сред 30-те стартирали намират медалистите от шампионата и тези с по-предно класиране за Световната купа.", "date": "2019.03.17", "title": "Малшанс за Владо Илиев на празника му"}
{"url": "https://www.monitor.bg:443/bg/a/view/berluskoni-napuska-predizborna-kampanija-zaradi-smyrtta-na-imane-fadil-159942", "text": "Експремиерът и лидер на италианската десница Силвио Берлускони напусна най-неочаквано предизборната кампания за местния вот следващата неделя в областта Базиликата. Според в. „Република“ основната причина за тази стъпка на видния политик е безпокойството и умората му от шумотевицата, която се вдигна в Италия и по света във връзка със загадъчната кончина на 1 март на З4-годишната мароканска манекенка Имане Фадил. Тя бе основната свидетелка на прокуратурата в Милано на процеса в ход срещу Берлускони за подкуп на свидетели на делото от преди няколко години. Тогава той бе осъден на 7 г. решетки за секс с малолетната мароканка Карима Ел Махруг с прокор Руби, както и за злоупотреба със служебното му положение на премиер при измъкването й от ареста, където е вкарана за кражба. На т.нар. процес Руби лидерът на италианската десница бе оправдан на третата, последна съдебна инстанция, но прокуратурата го обвини в последствие, че той е подкупил с десетки хиляди евро свидетелите – главно знойни хубавици от прословутите негови купони „бунга бунга“. Срещу многото пари те трябвало да дават показания в негова полза с цел оправдаването му и присъствалата на осем от въпросните купони Имане Фадил била разкрила пред магистратите както същността на тези оргии, представяни за „елегантни вечери“, така и механизмите за разплащане с лъжесвидетелките. Освен това мароканката била написала и книга с работно заглавие „Аз срещнах дявола“, в която разказвала с пикантни подробности за развратните привички и покварата в обкръжението на 82-годишния Берлускони. Самият той вчера отрече официално да е познавал Имане и да е разговарял някога с нея, но не само политическите му опоненти, а дори негови приятели го опровергаха в изявления. Според медиите на Апенините Имане Фадил е била отровена с радиоктивен микс от кобалт и други три тежки метала, но дали е точно така ще се разбере може би в четвъртък, когато трябва да бъде направена аутопсия на трупа й. Прокуратурата в Милано вече работи по хипотезата за умишлено убийство на манекенката и днес по обед забрани достъпа на когото и да било до нейните охранявани от полицаи тленнии останки. Редица италиански журналисти пък видяха в кончината на Имане „руски почерк“, тоест за тези репортери тя била отровена както бившите руски шпиони Александър Литвиненко и Сергей Скрипал. А някои видни политически наблюдатели подчертаха днес в коментари, че смъртта на мароканската манекенка ще повлияе отрицателно на кампанията на кандидатиралия се за евродепутат Силвио Берлускони и на популярността на неговата партия „Форца Италия!“, подкрепата за която според социолози вече била под 10% и я заплашвал разпад.  ", "date": "2019.03.17", "title": "Берлускони напуска предизборна кампания заради смъртта на Имане Фадил"}
{"url": "https://www.monitor.bg:443/bg/a/view/sledim-katastrofata-chernobil-v-mini-serial-159842", "text": "Мини-сериалът „Чернобил“ ще ни припомни ядрената катастрофа от преди 33 години за пет епизода време. Поредицата е оригинална продукция на HBO, в партньорство със SKY, и ще се стартира на 7 май. Сюжетът проследява опитите на смелите мъже и жени, които правят невероятни лични жертви, за да минимализират последиците от катастрофата, застрашила цяла Европа през 1986 г. Водещите роли в мини-сериала са поверени на Стелан Скарсгард („Добрият Уил Хънтинг“), Емили Уотсън (номинирана за „Оскар“ за „Хилари и Джаки“) и Джаред Харис (номинаран за „Еми“ за „Момчетата от Медисън авеню“). Харис влиза в ролята на академик Валерий Легасов, виден съветски ядрен физик, а Уотсън ще лесне като негова колежка. Като част от екипа за спешно реагиране, той е един от първите, които си дават сметка за мащаба на бедствието. Скарсгард слага костюма на съветския вицепремиер Борис Щербина, който е назначен от Кремъл да ръководи правителствената комисия за Чернобил, сформирана часове след инцидента. Екипът зад камера също е впечатляващ. Сценарият на „Чернобил“ е дело на Крейг Мазин („Снежанка и ловецът“), който е и изпълнителен продуцент на сериала, заедно с Каролин Щраус („Игра на тронове“) и Джейн Федърстоун („Broadchurch“). Режисьор е Йохан Рен („В обувките на Сатаната“).", "date": "2019.03.17", "title": "Следим катастрофата „Чернобил“ в мини-сериал"}
{"url": "https://www.monitor.bg:443/bg/a/view/praseto-na-dragomir-sholev-s-3-nagradi-ot-sofija-film-fest-159939", "text": "Филмът „Прасето“ на режисьора Драгомир Шолев спечели 3 отличия на 23-ия София Филм Фест в събота вечер: специалната награда на журито, приза за най-добър български филм и наградата на ФИПРЕССИ. Творбата е независима продукция, създадена без държавна подкрепа, само с частни средства. В „Прасето“ Шолев, познат с филмите си „Подслон“, документалния „Сега и завинаги“ и късометражните „Преди живота, след смъртта“ и „Посредникът“, разказва историята на 13-годишния Стоян (в ролята Румен Георгиев), когото всички наричат с прякора Прасето, защото е пълен. Подложен на всекидневен тормоз от съучениците си, самотен и затворен в себе си, той е свикнал и не им отвръща, докато един ден инстинктивно нанася единствен, но може би фатален удар... Във филма освен непрофесионални актьори тийнейджъри участват и известните Павел Поппандов, Радена Вълканова, Деян Донков, Йосиф Шамли, и др. „В определен момент всеки един от нас може да се окаже Прасето. Историята няма връзка със специфичен обществен строй, модел или манталитет, а е общовалидна и обобщаваща определени социални и обществени нагласи. Налице е един типичен конфликт – човекът срещу обществото. Самотникът срещу групичките. Жертвата срещу глутниците. Героят ни е сам срещу всички”, по-рано бе казал Драго Шолев за творбата си. Голямата награда на СФФ „София - град на киното“ получи румънският режисьор Мариус Олтеану за филма „Чудовища“. Премията от 7000 евро за него и продуцента на лентата е осигурена от Столичната община. Приза на Олтеану връчи председателят на журито Ник Пауъл, който определи „Чудовища“ като високохудожествен и много човечен. Наградата на публиката отиде при „Снимка с Юки“ на Лъчезар Аврамов с участието на Руши Видинлиев и японската актриса Кики Сугино, Весела Бабинова, Рашко Младенов, боксовата легенда Серафим Тодоров и др. Наградата на една от големите български винопроизводителни компании за най-добър балкански филм бе присъдена на „Нейната работа“ на режисьора Николас Лабот (копродукция на Гърция, Франция и Сърбия). Наградата на критиката за най-добър балкански филм пък заслужи „Пеперуди“ на турската режисьорка Толга Карачелик. Наградата за режисура спечели Нора Фингшайд за филма „Извън системата“. Като най-добър български късометражен филм с диплом и парична премия от 6000 евро бе отличен „Рози в нощта“ на Пенчо Кунчев, а „Тайният живот на Вера“ на режисьора Тонислав Христов стана най-добър документален филм и бе бонусиран с премия от 1000 евро. По време на церемонията в зала 1 на НДК рок музикантът Кирил Маричков бе удостоен с „Наградата на София\" за цялостен принос към музиката и киното. „Днес в рамките на СФФ гледах един филм - „20 години Щурците“, а преди 2 години празнувахме 50 годишнина“, припомни от сцената Маричков. Той благодари на покойните си родители, че са го научили защо демокрацията е по-добра от тоталитаризма и че изкуството изисква сериозно отношение.  ", "date": "2019.03.17", "title": "„Прасето“ на Драгомир Шолев с 3 награди от София Филм Фест"}
{"url": "https://www.monitor.bg:443/bg/a/view/weekly-digest-prokopiev-caught-us-state-department-in-web-of-lies-against-peevski-and-his-media-159951", "text": "The indicted oligarch Ivo Prokopiev who has left a mark in the history of the Transition period in Bulgaria with one of the most maleficent privatisation deals – that for Kaolin mining company, managed to lug in his manipulations even the US State Department. One of his principle misinformation tools, the Association of European Journalists – Bulgaria (AEJ-Bulgaria), an NGO immediately related to the Capital circle, put itself on record in the latest State Department report on human rights status around the globe for 2018. The Media chapter of the report is based exactly on the claims of AEJ-Bulgaria.   It is an enigma why the US institution decided to trust the Association which is fully comprised of former and present employees of two indicted persons – Ivo Prokopiev and Ognyan Donev, as well as of their no less scandalous partner, Sasho Donchev.  The result, however, is apparent – the Association grabbed the opportunity to give as an example of pressure the appeal of the publications from our Monitor and Telegraph media group to the bTV channel to get rid of journalists who use the national air for waging smearing campaigns. AEJ-Bulgaria has evidently missed to mention that this appeal came after Svetoslav Ivanov, anchor of the “120 Minutes” talk show used this platform to denounce our publications as “media battering rams” without quoting any facts or evidence. This apparently fake news, one of the many fakes against publisher of Telegraph Media Delyan Peevski circulated by media and programmes catering to the interests of Prokopiev&Co, is not mentioned in the report as an example. What is even more absurd is the fact that the report doesn’t quote yet another, even more drastic example of aggression against our journalist  - the incident with our Plovdiv correspondent Eli Krumova who was hit by the now ex-employee of the Council of Ministers press service. The event has shocked the media community last year as an act of open aggression on the part of a representative of power structure against a journalist and stirred stormy reaction among the larger part of our colleagues. Faced with an avalanche of indignant comments the AEJ-Bulgaria also came out with a declaration, albeit belatedly, but they were obviously struck by a case of amnesia and forgot to quote it during their conversations which laid the foundation to the Media chapter of the US State Department report. Because this outrageous example of aggression is also omitted in the report. The result of the institution’s decision to use as their source an openly biased Association which services the interests of the indicted oligarchs in Bulgaria is the distorted media picture that has nothing to do with the reality. Why the media outlets of the Telegraph Media are such a thorn in the side for Prokopiev and his pawns is a question with a foretold answer. For decades on end we have been bringing to light the shady deals of Prokopiev and his minions who for years are trying to pick taxpayers’ pockets. Each of our journalistic investigations was grounded and confirmed, including in court, because truth is on our side. And since this is a fact, the only thing which the oligarch from Razgrad can do is to create some parallel, alternative reality built on fake news. The question is why authoritative institutions like the US Department of State allow to be caught into this web of manipulations and give credit to the claims of the obviously biased NGOs which cater to the interests of the oligarchy in Bulgaria? Otherwise, the media of the Capital circle and the other backstage actors using the country’s publications as a screen for their criminal deeds have never had any scruples when implicating foreign institutions into their manipulations. Thus, several months ago, Frognews involved into his fakes against Peevski even US Secretary of State Mike Pompeo and, prior to that incident, another US senator whose office had to refute the post in an e-edition financed by the fugitive banker Tsvetan Vassilev. Now Frognews was the first website to use the State Department report to launch one more attack against Peevski and the media outlets of Telegraph Media ( ).    And if any of you is still wondering how the indicted oligarchs-turned-publishers use the internet sites which they themselves finance we can quote one bright example – the EVN affair and the way how Dnevnik and Capital distort the facts which in this case are evident ( ). During his official visit to Azerbaijan on 14-15 March, Bulgaria's PM Boyko Borissov discussed the future of the Balkan Gas Hub with the Azerbaijani President Ilham Aliyev  . The bilateral cooperation in the field of power engineering and the possibilities for the participation of Azerbaijan in the hub were the key agenda items of Borissov's talks in Baku. Bulgaria is seeking a strategic investor for its revived Belene nuclear power project on the Danube River, which is estimated to cost at least €10bn ( ). In a statement last Monday, the Bulgarian energy ministry said that it hopes to select an investor in the next year and has asked potential bidders to file letters of interest in the project to build two 1,000 megawatt nuclear reactors. The new fighter planes F-16 Block 70 may be delivered to the Bulgarian Air Force in 2023 ( ). The first aircraft of this modern modification is expected to be assembled in the new Lockheed Martin facility the year before that. The plant, which is located in Greenville, South Carolina, is close to becoming operational, with the production lines undergoing testing at this point in time.  ", "date": "2019.03.17", "title": "Weekly Digest: Prokopiev caught US State Department in web of lies against Peevski and his media"}
{"url": "https://www.monitor.bg:443/bg/a/view/dve-symnitelni-organizacii-pod-lupata-na-mvr-ot-2016-g-159945", "text": "Две организации, които според МВР са с „уклон“ към преобразуване в паравоенни формирования, са под наблюдение от службите. Те са сложени под лупа от началото на 2016-а година, научи \"Монитор“. Организациите, чиито членове се обличат в камуфлажни униформи и набират финансиране от чужбина за различно оборудване. подадени към вътрешното ведомство. В петък, след атентата в новозеландския град Крайстчърч, се появи информация, че се търсят евентуални връзки между терориста Брентън Тарант и паравоенни формирования на Балканите, в това число и у нас. Както стана ясно, Тарант е пребивавал през ноември 2018 г. в България, заради което се проверява и версия той да е бил подпомаган от местни организации. Според МВР и ДАНС у нас има само две такива, които отговарят отчасти на профила. Това са Войнски съюз „Васил Левски“ и БНО „Шипка“. на 28-годишния Брентън Тарант с двете органиации. Въпреки това българските специални служби работят по всички версии, тъй като е станало ясно, че терористът е пътувал у нас около шест дни. Това е станало от 9 до 15 ноември. Наел е автомобил и е обиколил Дряново, Плевен, Велико Търново, Шипка, Благоевград, Банско, Пловдив, Асеновград, Бачково, Казанлък, Банско, Перник. Ивайло Иванов в събота в интервю пред БНР. Ден по-рано главният прокурор Сотир Цацаров обяви, че пътуването на нападателя в България не е предполагало „евентуална терористична дейност или връзки на лицето“ на българска територия. Според информация на „Монитор“ към момента няма и изпратена молба до прокуратурата у нас за правна помощ от Австралия, откъдето е Брентън, нито пък от Нова Зеландия, където е изправен пред съда.", "date": "2019.03.17", "title": "Две съмнителни организации  под лупата на МВР от 2016 г."}
{"url": "https://www.monitor.bg:443/bg/a/view/marius-kurkinski-e-novijat-nositel-na-nagradata-azarjan-159948", "text": "Мариус Куркински е тазгодишният носител на наградата за ярко постижение в театралното изкуство на името на проф. Крикор Азарян, учредена през 2018 г. от едноименната фондация. Награждаването е част от инициативите, с които всяка година НДК отбелязва рождението на големия режисьор. Първият лауреат на приза беше актьорът и режисьор Деян Донков. Преди връчването на наградата публиката видя уникалния спектакъл „Чехов х 3“, създаден специално за 85-годишнината на режисьора. Заглавието е свързано със знаменитата трилогия по А.П.Чехов – лебедовата песен на Крикор Азарян, която професорът успя да реализира въпреки напредването на болестта. Едни от най-обичаните съвременни български актьори пресъздадоха емоционални моменти от „Чайка” в Театър „Българска армия“, „Три сестри” в Младежкия и „Вишнева градина” в Народния театър. Идеята и реализацията са на Антоанета Бачурова и Владимир Люцканов. Отличието беше връчено на Мариус на сцената на театър „Азарян“ от актьора Димитър Маринов, част от състава на „Зелената книга“, който получи „Оскар“ за най-добър филм тази година. Куркински, както и Маринов, са сред учениците на проф. Азарян от т.нар. негов „златен клас“ в НАТФИЗ, които с обич и преклонение си спомнят за работата и безценните уроци, научени от него. Дълбоко развълнуван и трогнат, Мариус Куркински сподели: „След това, което чух от професора тази вечер и след изпълнението на тези големи актьори, които прекрасно играха, тук, в центъра на театъра, който носи името Азарян, аз нямам право да кажа нищо друго освен „Професоре, смирено благодаря!“, и докато гледах представлението ми се прииска да се провикна: „Вярвам, Господи, помогни на неверието ни!“ Благодаря!“. Димитър Маринов пък добави: „Знам, че той все още ни гледа от втори балкон. Аз продадох вишневата си градина, взех си трите сестри – вяра, надежда и любов, и заминах, за да разбера, че не съм нищо повече от една чайка. Истината е, че аз отидох, за да го направя по моя начин. Защото той ми каза, че винаги трябва да имаме нашия начин в себе си“. Във фоайето на театър „Азарян“ е подредена изложба с плакати от постановки на големия режисьор през годините, писма от негови приятели, бележки от работата му по Чехов, както и прочутите „10 Кокови заповеди“ към учениците му.  ", "date": "2019.03.17", "title": "Мариус Куркински е новият носител на наградата „Азарян“"}
{"url": "https://www.monitor.bg:443/bg/a/view/otkriha-27-nelegalni-sirijci-na-gara-v-plovdiv-159931", "text": "27 мигранти бяха открити във влак на жп гара „Тракия“ в Пловдив. Влакът е пътувал от Турция за България по маршрута Свиленград – София, съобщи БНР. Мигрантите са се представили за сирийци - осем мъже, 11 жени и осем деца. Нелегалните мигранти ще бъдат настанени в миграционен лагер. Продължава разследването на начина, по който те са се озовали в композицията. ", "date": "2019.03.17", "title": "Откриха 27 нелегални сирийци на гара в Пловдив"}
{"url": "https://www.monitor.bg:443/bg/a/view/hirsher-i-shifrin-s-novi-globusi-v-poslednite-startove-pri-alpijcite-159928", "text": "Носителите на Световните купи в алпийските ски за този сезон Марсел Хиршер (Ав) и Микаела Шифрин (САЩ) прибавиха нови трофеи в последните стартове от финалите в Солдеу (Андора). Австриецът спечели малкия кристален глобус в слалома, а американката взе купата в гигантския слалом. Победител при мъжете стана французинът Клеман Ноел. Той бе най-бърз в първия манш с 54,21 сек. и запази достатъчно от аванса си във второто спускане, за да запише трета победа в кариерата си. Втори, на 18 стотни от секундата, завърши австриецът Мануел Фелер, а трети (на 0,83 сек.) се нареди Даниел Юле (Швей). Хиршер се представи разочароващо и завърши 14-и с изоставане от 1,62 сек., но това не му попречи да триумфира с купата в дисциплината за трети последователен сезон и общо за шести път в кариерата. Българинът Алберт Попов остана на последното 23-о място от завършилите с пасив от 3,22 сек., но самото му класиране за финалите бе невероятен успах на родните ски. В генералното класиране Хиршер триумфира за осма поредна година с 1546 т., следван от Алекси Пентюро (Фр) с 1145 т. и Кристоферсен с 1047. При жените олимпийската шампионка Микаела Шифрин (САЩ) спечели гигантския слалом в Солдеу, с което постигна 60-а победа в кариерата си. Американката беше най-бърза след първия манш с 1:09,74 мин., а във втория допусна малка грешка в долната част на трасето, но това не се оказа фатално и тя изпревари с 30 стотни от секундата сензацията на състезанието Алис Робинсън от Нова Зеландия. 17-годишната Робинсън, световна шампионка за девойки, заслужи място на подиума за първи път в десетия си старт за СК при жените. Световната шампионка при жените Петра Влъхова (Слвк) остана трета на 41 стотни, след като даде най-добро време във втория манш, но не успя да навакса изоставането си от първия. С успеха Шифрин взе и малката световна купа в дисциплината, прибавяйки безпрецедентен четвърти глобус в рамките на сезона. Тя спечели крайната победа за Световната купа за трети пореден път, както и титлите в слалома и супергигантския слалом. Шифрин завърши сезона като номер 1 с 2204 точки, следвана от Влъхова с 1355 точки и Холденер с 1079 точки.", "date": "2019.03.17", "title": "Хиршер и Шифрин с нови глобуси в последните стартове при алпийците"}
{"url": "https://www.monitor.bg:443/bg/a/view/vuchich-pod-obsada-v-prezidentstvoto-si-159929", "text": "Демонстрантите в Белград направиха жива верига около сградата на президентството, за да попречат на президента Александър Вучич да излезе от нея, съобщи в. \"Данас\". По думите на лидера на движението Двери Бошко Обрадович те правят \"обръч около Вучич\". Около сградата се събраха служители на специалните части, като бе съобщено за сблъсъци на екипираната за разпръсване на демонстрации полиция с граждани. Председателят на партия Левица Борко Стефанович призова гражданите да стоят пред президентството като \"жива верига на свободата\" и да не пуснат Вучич да излезе. Лидерът на Народна партия Вук Йеремич заяви, че демонстрантите няма да се разотидат докато президентът Вучич не се обърне към тях. \"Очакваме президентът да дойде да разговаря с гражданите\", каза той. По-рано на пресконференцията Вучич заяви, че е готов да разговаря с всички, но не и с Джилас и Йеремич. Имам чиста съвест и чисто лице за разлика от представителите на Съюза за Сърбия и затова не се страхувам от демонстрантите, които се опитаха да влязат в президентството, заяви Вучич, цитиран от Танюг. \"Не съм откраднал и ограбил нищо и когато някой има чиста съвест и лице, може да ги чака колкото и да са те и ни най-малко да не се страхува от тях\", каза Вучич. Той добави, че демонстрантите \"събориха загражденията и само чакат през коя врата да нахлуят, вероятно си мислят, че имат право да убият някого\". По думите му 1000 от тях си мислят, че могат да определят съдбата на страната, а не могат да получат повече гласове /на избиратели/ от този брой. \"Не трябва да се страхувате. Компетентните органи ще съумеят да защитят конституционния ред и да защитят държавата от насилие\", каза той. В събота вечерта протестиращи срещу сръбското правителство проникнаха в сградата на държавната Радио-телевизия Сърбия (РТС) в столицата Белград. Те искат Вучич да спре контрола си над медиите, отбелязва Ройтерс. В сградата пристигнаха и полицаи от силите за борба с безредиците. Полицейски служител призова присъстващите опозиционни лидер Драган Джилас и Бошко Обрадович да прекратят седящата стачка, но те отказаха. Протестните акции в Сърбия започнаха от началото на декември, след като опозиционен деец бе пребит от бой в град Крушевац. Опозицията обвинява режима на президента Александър Вучич, че разпалва насилие и потиска основни човешки права, включително свободата на медиите.", "date": "2019.03.17", "title": "Вучич под обсада в президентството си"}
{"url": "https://www.monitor.bg:443/bg/a/view/bsp-izbra-elena-joncheva-stava-vodach-na-evrolistata-159933", "text": "БСП избра бившата журналистка и настоящ соцдепутат Елена Йончева за водач на евролистата си. Решението беше взето на оспорвано заседание на пленума на Столетницата. Изборът на Йончева бе решен с таен вот след близо четири часа обсъждане. Тя събра подкрепа от 95 гласа от Националния съвет, а нейният основен опонент за водаческото място лидерът на ПЕС Сергей Станишев – 75, макар да бил номиниран в над 87% от структурите. По време на дебатите се обсъждали три имена. Освен тези на Йончева и Станишев, била издигната и номинацията на соцлидерката Корнелия Нинова, която обаче бързо си дала самоотвод. Така основната битка се съсредоточила между двете бивши половинки – Йончева и Станишев, който на влизане на „Позитано“ 20 носеше рицар на кон за сина на журналистката. В началото на пленума Йончева и Станишев призовали първото и второто място в листата да се гласуват заедно. Соцлидерът обаче се обявила категорично против идеята, а на свой ред пленумът отказал да гласува предложението. Нинова обяснила, че не е задължително Станишев да е евродепутат, като акцентирала и различията по доста теми. Йончева бе издигната от Изпълнителното бюро на партията, като Нинова заявила, че тя щяла да бъде „лицето на битката за справедливост\". Останалата част от листата ще бъде одобрена на следващ пленум след около две седмици. На него Националният съвет ще реши на каква позиция да сложи Станишев, Момчил Неков, Румен Гечев и Георги Пирински. Самият Станишев така и не даде точен отговор на въпросите дали при положение, че загуби, ще участва изобщо в соцлистата. Но заяви, че щял да направи така, че „БСП да се събере“, а не да отиде в състезанието „подскачайки на един крак“. При евентуално избиране на Йончева за евродепутат, досъдебното производство срещу него ще трябва да бъде замразено, а имунитетът й искан наново – този път от ЕП. В интервю за bTV тя заяви, че вече веднъж си е давала имунитета и няма проблем отново да го направи.  До броени дни ГЕРБ ще подредят и своята листа. Тя трябва да бъде решена и оповестена около 31 март, като фаворит за поста е настоящият еврокомисар по цифровизацията Мария Габриел. Именно тя е събрала и най-много номинации сред областните структури на ГЕРБ – около 10 000. Останалите лица, които се очакват да намерят място в листата, са Ева Майдел, Емил Радев и Андрей Ковачев, които в момента също са доста активни евродепутати. На голяма подкрепа сред местните структури се радват също Лиляна Павлова, която ръководеше министерството за БГ председателството и депутатът от ГЕРБ Ивелина Василева. Павлова е добре разпознаваема в Брюксел, особено след успешното ни европредседателство, което се признава от всички страни в Европа. Окончателната дума обаче ще има Изпълнителната комисия на партията, която трябва да одобри листата. Кой ще оглави листата на ДПС ще стане ясно в началото на април. Номинационите събрания сред структурите на движението продължават обаче до края на март. Номинациите трябва да се предложат до 30 мат до изборния щаб, като подредбата, утвърждаването и регистрирането на листата ще стане от лидера, тясното ръководство на движението и щаба. Бъдещите евродепутати от ДПС трябва да имат познания по европейски институции и политики, да са съпричастни на либерализма, да имат професионален и политически опит, владеят поне един от официалните езици, да имат авторитет и способности за работата в екип и комуникация. Основни приоритети, които ДПС ще защитава и ще изведе по време на кампанията са чиста храна, вода и въздух, чиста зелена енергия и високи технологии.", "date": "2019.03.17", "title": "БСП избра Йончева за водач, ГЕРБ казват за Габриел до края на март (ОБЗОР)"}
{"url": "https://www.monitor.bg:443/bg/a/view/vladinova-i-kalejn-si-podeliha-titlite-v-burgas-159932", "text": "Невяна Владинова и Боряна Калейн спечелиха по два златни медала на финалите на отделните уреди при жените на държавното първенство по художествена гимнастика за приз \"Жулиета Шишманова\" в Бургас. Владинова, която в събота стана шампионка в многобоя, завоюва общо две златни и две сребърни отличия на финалите. Тя завърши първа на топка с 21,600 т. и на бухалки с 20,900, а е втора на обръч с 20,300 т. и на лента с 16,950 т. Калейн триумфира на обръч с 21,450 т. и на лента със 17,500 т., а взе сребро на топка с 20,800 т. и бронз на бухалки с 20,050 т. От националките не участва само Катрин Тасева, която е на турнир Гран при в Киев и спечели сребърен медал в многобоя със сбор от 76,650 т. Тя отстъпи само на Влада Николченко (Укр) – 77,950 т., а днес ще игра във финалите и на четирите уреда. На съпътстващия в Киев турнир \"Дерюгина къп\" ансамбълът на България за девойки спечели бронзов медал на финала на съчетанието с 5 обръча (20,100 т.). В съчетанието с 5 ленти нашите допуснаха грешки и с оценка от 13,750 т. са 6-и във финала.", "date": "2019.03.17", "title": "Владинова и Калейн си поделиха титлите в Бургас"}
{"url": "https://www.monitor.bg:443/bg/a/view/pavel-kolev-v-levski-predstojat-bolezneni-promeni-159930", "text": "Изпълнителният директор на „Левски“ Павел Колев призна, че предстоят тежки промени, които ще засегнат администрацията на клуба. „Истината е, че се върнахме в битката за титлата малко случайно. Когато обаче дойде мачът на истината, въпреки че публиката на „Левски“ създаде уникална атмосфера, се видя, че отборът не е готов да се противопостави на „Лудогорец“ с аргументи на терена. Нуждаем се от болезнени промени не само в съблекалнята, но и в начина по който се управлява клуба и в начина, по който е структурирана администрацията. Аз съм готов на такива промени. С тази цел съм дошъл“, отсече Колев пред blitz.bg. Според информация на „Монитор“ в плановете на новата власт влиза генерална промяна в организационната структура на клуба. Ще бъдат за да може администрацията да започне да работи по поставените цели. На първо място ще се гони приоритизиране на школата. Идеята е да се изгради по-добра връзка между Академията и първия отбор, за да може повече млади футболисти да са готови за мъжкия футбол. В същото време ще се работи целенасочено за оздравяването на клуба чрез разумна трансферна политика и свиване на бюджета. „Ще преследваме титлата през следващия сезон, но всичко това изисква промени на всякакво ниво. Ще използваме т.нар. прозорец за квалификациите, за да анализираме ситуацията и да преценим с кои играчи ще водим разговори и на кои няма да разчитаме. Ще направим план за следващия шампионат и на базата на него ще видим кои футболисти можем да продадем и какви да търсим. Посоката е ясна. Ще се опитаме да привлечем защото това липсваше на „Левски“. Нямаше я емоционалната връзка между отбор и публика“, допълни Колев, като призна, че клубът има интерес към Тодор Неделев и Мартин Минчев. „Все още не сме разговаряли с ръководствата на „Ботев“ и „Черно море“. Официални разговори предстоят тепърва. След това, ако получим зелена светлина, ще разговаряме и с футболистите“, разкри силният човек на „Герена“.", "date": "2019.03.17", "title": "Павел Колев: В „Левски“ предстоят болезнени промени "}
{"url": "https://www.monitor.bg:443/bg/a/view/makron-jyltite-jiletki-iskat-da-razrushat-republikata-159938", "text": "Френският президент Еманюел Макрон остро осъди насилието при протестите на \"жълтите жилетки\" в Париж през уикенда, предаде ДПА. Действията на хората, прибегнали до насилие, не биха могли да се нарекат демонстрации, подчерта Макрон. Това са хора, които искат да разрушат републиката, дори да е с риск да убиват, каза Макрон. Много бутици на булевард \"Шан-з-Елизе\" в центъра на Париж бяха разграбени и опожарени в събота на фона на новата мобилизация на протестното движение на \"жълтите жилетки\" във Франция. Тентата на луксозния ресторант \"Фуке\", който в събота сутринта бе разграбен, бе подпалена за кратко. Бутици на \"Шан-з-Елизе\" също пламнаха, докато демонстранти скандираха: \"Революция!\" На фона на разграбването на магазини на емблематичния парижки булевард, протестиращи призоваваха тълпата да се насочи към намиращия се наблизо Елисейски дворец, официалната президентска резиденция. Самият Макрон обаче не бе в столицата - този уикенд той бе на ски в Пиренеите, за да \"презареди\", съобщи неговата канцелария. Органите на реда се опитаха да разпръснат тълпата със сълзотворен газ и част от \"Шан-з-Елизе\" потъна в гъста мъгла.", "date": "2019.03.17", "title": "Макрон: \"Жълтите жилетки\" искат да разрушат републиката"}
{"url": "https://www.monitor.bg:443/bg/a/view/mysk-izstrelva-prototipen-kosmicheski-korab-tazi-sedmica-159935", "text": "Възможно е компанията на Илън Мъск SpaceX да изстреля прототипа на космически кораб в тази седмица. Идеята на пробния летателен съд е да подготви компанията в изпращането на хора на Марс. Голямата крачка може да се случи още утре, показват писма, натъпкани в пощенските кутии на някои от гражданите на плаж Бока Чика, който се намира в близост до Тексас, пише Business Insider. Изграждането на площадката в Бока Чика, от която ще бъде изстрелян корабът, започна още 2014 г., когато бяха изстреляни ракетите Falcon 9 и Falcon Heavy. Едва миналата година обаче стана ясно, че същата площадка ще бъде дом и на новия кораб, наречен \"Космическия кораб\". Ако успее да се реализира, новият съд ще бъде близо 400 фута висок, годен за повторна употреба и ще използва система, позволяваща повторно навлизане в атмосферата. Очакванията са Космическият кораб да достигне орбитата до 2020 г., 3 години по-късно да се изпратят хора на Луната, а през 2024 г. да стигне и Марс. Корабът ще побере общо 100 души, както и 150 тона допълнителен товар. Преди това обаче шефът на компанията Илън Мъск ще трябва да се справи с Test Hopper, който и планира да вдигне във въздуха в понеделник. Тестовата машина не може да лети в орбита около Земята, а скоковете й достигат едва 16 400 фута в небето, сочат данни на Комисията по федерална комуникация. През януари Мъск обяви, че компанията ще изгради по-добър модел около юни месец, който да може да достигне орбитата, а повърхността му няма да се набръчква. Сега обаче това не е сигурно след като тексаските ветрове успяха да навредят на машината. „SpaceX ще извърши проверка на новоинсталираните наземни системи и ще направи кратък статичен тест в следващите дни\", заяви представител на компанията, цитиран от Business Insider. Според предупрежденията в писмата, изпратени до хората, тестът ще се осъществи утре като самите скокове на машината няма да бъдат видими, а компанията ще огради пространството според изискванията на закона.", "date": "2019.03.17", "title": "Мъск изстрелва прототипа на кораба за Марс"}
{"url": "https://www.monitor.bg:443/bg/a/view/shesto-zlato-za-tajsyna-brat-mu-sys-srebro-159936", "text": "Даниел Асенов-Тайсъна грабна златото в категория до 52 кг на първенството за мъже и жени до 22 г. във Валдикавказ (Рус). На финала българинът победи категорично с 5:0 англичанина Киърън Макдоналд, за да спечели третата си поредна европейска титла в тази възраст и общо 6-а в кариерата си. Той има две златни отличия при мъжете - от Самоков 2015 и Краков 2017 и едно при юношите от Анапа 2013. Мачът във Владикавказ мина изцяло под диктовката на Асенов. Още в самото начало той вкара боя в близка дистанция, като по този начин елиминира ръстовото предимство на съперника си. С умели ескиважи Тайсъна избягваше ударите на англичанина и нанасяше силни крошета в тялото му. Така в края съдиите бяха единодушни и дадоха титлата на българина. Брат му Боян Асенов спечели сребърния медал в категория до 56 кг. На финала той загуби от представителя на домакините Сергей Ярулин с 0:5. Боят бе доста оспорван, като руснакът имаше лек превес и в трите рунда. Така България приключи с пълен комплект медали от шампионата, след като с бронз при жените се окичи Еми-Мари Тодорова в кат. до 48 кг.", "date": "2019.03.17", "title": "Шесто злато за Тайсъна, брат му със сребро"}
{"url": "https://www.monitor.bg:443/bg/a/view/es-se-gotvi-za-ostavka-na-tereza-mej-159934", "text": "Брюксел се опасява, че Камарата на общините на британския парламент няма да одобри проекта за споразумение с Европейския съюз относно условията за Брекзит, пише британският в. „Обзървър“. Според публикацията, по време на срещата главният преговарящ на Европейския съюз Мишел Барние е заявил, че се съмнява в способността на британския премиер Тереза Май да привлече необходимата подкрепа на депутатите от Камарата на общините и да получи одобрение на сделката преди началото на срещата на ЕС на 21 март. Очаква се на срещата на върха лидерите на страните - членки на общността да одобрят все още неподаденото искане от Обединеното кралство за отлагане на Брекзит. Въпросът е от колко време ще има нужда Лондон и колко ще иска да му предостави Брюксел. Ако сделката бъде одобрена, според Мей ще е необходимо „кратко техническо забавяне“, но ако премиерът отново се провали, тогава страната може да се нуждае от много повече време. В ЕС се подготвят за евентуална оставка на Тереза Мей, ако Парламентът отхвърли сделката й за трети път, но в Брюксел не изключват, че след следващо поражение британският министър-председател може да подложи проекта за споразумение за Брекзит на четвърто гласуване . Представителите на ЕС, които разговаряха с участниците в срещата на посланиците, предупредиха, че наследникът на Мей може да опита отново да започне преговори отначало, но ЕС няма да приеме такава възможност. В същото време Мей предупреди в статия, че ако Брекзит бъде отложен толкова дълго, че се наложи Обединеното кралство да участва в европейските избори през май, това ще бъде \"ярък символ на колективния политически провал на (британския) парламент\". Мей допълва, че ако британските депутати не подкрепят споразумението й за Брекзит преди срещата на Европейския съвет в четвъртък, Великобритания \"няма да напусне ЕС още месеци, ако изобщо някога го напусне\". Очаква се през новата седмица британският премиер да се опита за трети път да спечели одобрението на парламента за своето споразумение. В четвъртък депутатите гласуваха да поискат Брекзит да бъде отложен. Така вероятно ще бъде избегнато хаотично излизане на първоначално насрочената дата на Брекзит 29 март, но в крайна сметка правото да одобрява или отхвърля евентуално продължаване на срока има ЕС, отбелязва АП. Британското правителство не разполага все още с подкрепата на достатъчно депутати, за да спечели парламентарното гласуване на споразумението си за Брекзит, но \"значителен брой\" депутати са размислили и вероятно все пак ще подкрепят документа, заяви финансовият министър на Обединеното кралство Филип Хамънд, цитиран от Ройтерс. Британското правителство може да се е отказало да внесе за трети път за гласуване в парламента през следващите седмици споразумението за Брекзит, договорено с ЕС, заяви пред \"Скай нюз\" министърът на търговията на Обединеното кралство Лиъм Фокс. Дали ще има ново гласуване зависи от това дали ще има мнозинство в Камарата на общините, каза Фокс. \"Няма да има никакъв смисъл от гласуване, ако няма никакъв шанс да спечелим\", добави той. Засега няма насрочена дата за трето гласуване в парламента, макар че британските медии тиражираха информация, че това може да стане във вторник. По-рано беше съобщено, че Европейският съюз е готов да отложи Брекзит за три месеца (до края на юни), така че Великобритания да е напуснала ЕС към момента на първото заседание на новия Европейски парламент, изборите за който ще се проведат в края на май. Ключовият въпрос за ЕС е дали Обединеното кралство ще участва в тях. В Брюксел се страхуват, че работата на Европейския парламент може да бъде парализирана, ако не бъдат избрани депутати от Обединеното кралство, а Лондон се нуждае от дълго забавяне - до края на 2020 година.", "date": "2019.03.17", "title": "ЕС се готви за оставка на Тереза Мей"}
{"url": "https://www.monitor.bg:443/bg/a/view/menidjyri-na-koka-kola-obuchavat-na-biznes-mladeji-159927", "text": "Експерти на Кока-Кола, ще обучават младежи в 10 града в страната в третото издание на образователната програма Youth Empowered. Програмата стартира с 25 професионалисти от системата на компанията и 20 учители, които заедно ще подготвят ученици в последните класове на гимназии от София, Самоков, Лом, Своге, Костенец, Гоце Делчев, Търговище, Монтана, Харманли и Банкя. Те ще споделят опит и ще им разкрият тайните за развитие на успешна кариера в областите: продажби, финанси, бизнес планиране, управление на проекти и други. Инициативата ще се проведе в рамките на третото издание на образователната програма Youth Empowered, организирана от Кока-Кола и Джуниър Ачийвмънт България. След поредица съвместни проекти за създаване на по-добра предприемаческа среда и повишаване на квалификацията на младежите, двете организации отново обединят усилията си, за да споделят знания, умения и успешни практики на световни бизнес лидери и по този начин да допринесат за развитието на младите хора в България. За да мултиплицира ефекта на програмата, която вече е с три годишна история, инициативата стартира тази седмица с обучение тип train-the-trainers, в рамките на което на 15 и 16 март учители от 12 училища в София преминаха през серия от интерактивни сесии. По този начин организаторите целят да запознаят преподавателите с нуждите на бизнеса и уменията на бъдещето, които техните ученици трябва да придобият, за да могат да разчитат на успешна реализация след приключване на образованието си.", "date": "2019.03.17", "title": "Мениджъри на Кока-кола обучават на бизнес младежи"}
{"url": "https://www.monitor.bg:443/bg/a/view/raznasjat-nelegalno-lekarstva-s-koli-po-sela-vyv-varnensko-159914", "text": "Нерегламентирана продажба на лекарства, пренасяни от неквалифицирани хора с лични автомобили, се осъществява в малките населени места във Варненска област. Една от причините за това е, че помощник-фармацевтите не могат да продават медикаменти с рецепта. Това обясни председателят на съсловната организация Даниела Мутафчиева, цитирана от „Фокус“ – Варна. Според нея, проблемът е сериозен, тъй като всяко лекарство си има правила за съхранение и за отпускане. Но хората от отдалечени села и малки градове в областта нямат достъп до аптеки и се налага да пътуват надалече, за да си набавят необходимите лекарства. Затова и този тип търговия с разпространение на медикаменти по рецепта с коли, е все по-разпространена, категорична е Мутафчиева. „Някакви хора продават лекарства на населението по места, вместо да е възможно помощник-фармацевтите да работят в малките населени места с лекарствата, отпускани с рецепта. Сега законът позволява в населени места с до 5 000 души помощник да отвори аптека. Но той няма право да предлага лекарства по рецепта, което налага промени в нормативната база. Но това е въпрос на бъдеще. Нещо трябва да се случи. Има хора от селата, които трябва да пътуват на 80 километра, за да си получават лекарствата по Здравна каса“, обясни още тя. Според фармацевтите, промяната в закона и един модел, който е работил успешно в продължение на 40 години, е забранен и изоставен, поради което сега има случаи на продажба на лекарства не само от автомобили, но и в магазини за хранителни стоки, което е недопустимо. „Нашето предложение към Министерството на здравеопазването още преди 6 години беше, ако към помощник-фармацевтите има повишени изисквания, те да могат да учат и да покрият тези изисквания с обучения. Настоявахме да бъде платена следдипломната квалификация по специалността и даже й дадохме име –  „Обслужване в малки населени места. Колегите, които бяха все още в селата, живееха там и можеха да работят“, коментират още от националното сдружение на фармацевтите у нас.", "date": "2019.03.17", "title": "Разнасят нелегално лекарства с коли по села във Варненско"}
{"url": "https://www.monitor.bg:443/bg/a/view/vlubeni-se-zadushiha-v-garaj-159912", "text": "Рапърът Костадин Асенов Кобаков – Кобака, от Пазарджик почина нелепо в новия си гараж в Пловдив, след като се задуши в мерцедеса си с пазарджишка регистрация. Заедно с него в автомобила е била жена на 34 години, с която са били любовници. Тя била семейна с две деца, а Кобака приживе се хвалел, че бил много харесван от жените и затова не бързал със създаването на семейство и деца. Труповете на Кобака и новата му приятелка били открити около 7 часа сутринта на 17 март от баща му. Предполага се обаче, че са починали два дни по-рано – в петък вечерта, защото оттогава близките им нямали връзка нито с единия, нито с другия. На 15 март вечерта 34-годишната дама на Кобаков, която работела в дискотека в Пловдив, му се обадила след като заведението затворило, за да се видят. Той пък можел да я заведе на хотел, защото в джоба си имал 4 700 лева, но предпочел да й се похвали с новото жилище, каза пред Агенция Монитор бащата на починалия Костадин - Асен. Именно той в неделната утрин открил двата трупа и изпаднал в шок. Гаражът с жилището на сина му са в една от луксозните кооперации на ул. „Рая” в кв. „Смирненски” и са наскоро построени. „Аз открих труповете им, защото синът ми не си вдигаше телефона от петък вечерта. Звънях му и тази нощ (б.р. на 17 март т.г.) в 4 часа сутринта, но после в 7 часа телефонът му вече беше с паднала батерия. Гледката беше страшна. На никой родител не пожелавам да си погребва детето. Не знам как ще кажа на майка му, че е починал”, плачеше бащата Асен пред злополучния гараж. Синът му мечтаел да има апартамент в Пловдив. В Пазарджик живеел близо до ул. „Пловдивска”. Продал си там жилището и инвестирал в строежа в града на тепетата. Имал жилище и в к.к. Слънчев бряг, където изкарал зимата, разказа през сълзи покрусеният баща. Кобака бил по живота и не искал да се обвързва, въпреки че бил вече на 40 години. Той бил по-малкото дете в семейството, а брат му бил адвокат. „Беше моята слабост Костадин. За всичко му угаждах, а явно не е трябвало. Десетина коли смени. Каквото поискаше, ставаше. Казват, че когато родителите имат две деца, ги обичат поравно, но не е така. Той беше моята слабост”, повтаряше в несвяст бащата. Със сина си се чул за последно около 22 часа в петък вечерта. На следващия ден му звъннал отново, но Костадин вече не си вдигал телефона. „Усетих, че има нещо, защото 100 пъти му звънях по телефона, но той не вдигаше. Предусетих най-страшното. Дойдох в Пловдив, качих се до апартамента му. Претършувах да намеря ключовете за гаража и като го отворих, ги открих. Страшно беше”, не спира да плаче Асен. Той предполага, че синът му е искал да се похвали на новата си приятелка с новозакупеното жилище, защото иначе е имал пари да я заведе на хотел. Вместо това обаче се са отдали на ласки в колата в гаража. Явно им е станало студено и по някое време той е запалил двигателя, което решение се оказало фатално. Едно от най-известните парчета, в които Кобака рапира, е „Ти искаш да бъдеш с мен”, а друга, пак заедно с Ангел, е „Не всичко е пари”. Първият му албум „Моят бизнес” е продуциран от рап бандата на Мишо Шамара „Гумени глави” и е издаден през 1999г. , а вторият му албум е „Стил хит”. Кобака става по онези години член на групата, участва в техните парчета и клипове. След това я напуска и започва самостоятелна кариера. Има записи с Мишо Шамара, Ангел, Трой, д-р Пит и други рапъри. След като приключва с музикалната си кариера по думите на баща му Асен, Костадин се включил в семейния бизнес с игрални зали. „Беше крупие при мен. Работеше много, но и ние много му угаждахме”, призна таткото на рапъра. На мястото на трагедията на ул. \"Рая\" бе и съпругът на починалата 34-годишна жена, който запази мълчание. ", "date": "2019.03.17", "title": "Рапърът Кобака се задуши с гадже в гараж (ОБНОВЕНА)"}
{"url": "https://www.monitor.bg:443/bg/a/view/dupnichani-stanaha-pyrvenci-po-kryvodarjavane-159915", "text": "Дупничани станаха първенци по кръводаряване след стартиралата национална кампания \"В кръвта ти е да спасяваш животи“. В рамките на 5 часа общо 36 човека дариха кръв, като немалко бяха отзовалите се хора, които не успяха да покрият изискванията за кръводарител. „Благодарим на всички хора в областта, които бяха съпричастни към нашата кампания! Всеки дарител премина през стандартния процес за кръводаряване, а накрая изненадахме всички с малки подаръчета, които да напомнят за доброто дело. Дупничани определено са сред най-хуманните българи според резултатите от всички проведени кампании в страната“, обявиха организаторите на кампанията, Рокаракт клуб - Дупница.  Дупница успя да си раздели първото място с Пловдив, където също 36 човека дариха кръв. Във Велико Търново кръводарителите бяха 33, а в Панагюрище - 29.  Любопитен факт е, че през всички отминали кръводарителски кампании, организирани от Ротари и Ротаракт клуб Дупница, дупничани винаги са били сред първенците в цялата страна по брой дарители, за разлика от други много по-големи градове.  ", "date": "2019.03.17", "title": "Дупничани станаха първенци по кръводаряване "}
{"url": "https://www.monitor.bg:443/bg/a/view/deutsche-bank-i-commerzbank-zapochvat-pregovori-za-eventualno-slivane-159917", "text": "Двете водещи финансови институции в Германия започват официлно преговори за евентуално сливане, съобщава Reuters. Разговори за плановете на банковите институции се водят от месеци. Слуховете, че днес преговорите официално ще бъдат обявени, се появиха още сутринта. Информацията беше потвърдена от двете институции. \"Не е сигурно, че ще се случи каквато и да е сделка\", се казва в изявление на Дойче Банк. Преди време правителството на Германия заяви, че властите „са отворени за икономически целесъобразни варианти“ в банковия сектор. Ниските лихви в еврозоната и високите разходи по управлението усложняват дейността на германските институции. Reuters съобщи, че Берлин настоява за сделка, въпреки че тя може да доведе до финансова дупка от няколко милиарда евро заради преоценка на активите на кредиторите. Източник от банковата индустрия, пожелал анонимност и запознат с въпроса, каза пред CNBC, че няма огромна подкрепа за сливането. \"Общото чувство е, че сливането не е добра идея, тъй като Commerzbank няма същата степен на доверие като Deutsche Bank, когато става въпрос за клиенти и това може да повлияе на бъдещите сделки.\"", "date": "2019.03.17", "title": "Deutsche Bank и Commerzbank започват преговори за евентуално сливане"}
{"url": "https://www.monitor.bg:443/bg/a/view/edinstvenata-pista-na-vitosha-veche-e-zakonna-159919", "text": "Единствената писта на Витоша - \"Лалето\" досега не отговаряше на закона за туризма и на наредбата за безопасност, защото нямаше определена категория на сложност. Комисия от министерството на туризма вече направи експертиза на 12 март, а следващата седмица категоризацията ще е готова и документално. Сложността на пистата е \"червена\". За останалите трасета в ски зона \"Алеко\" все още процедурите не са задействани, съобщи БНТ. Още през 2015 г. министърът на туризма издаде заповед за определяне на сложността на всички ски писти у нас. Собствениците на съоръженията \"Витоша ски\" реагират като заявяват искане за узаконяване на над 20 ски писти, предвидени в проекта за ски зона „Алеко\". От Министерството на туризма оправдат забавянето с много работа, която имат, метеорологичните условия и трудното събиране на експертната комисия. Още през есента беше обявено, че планът за управление на парк „Витоша\" ще бъде променен, за да се позволи модернизирането на ски зона \"Алеко\". Все още обаче предложени промени няма.", "date": "2019.03.17", "title": "Единствената писта на Витоша вече е законна"}
{"url": "https://www.monitor.bg:443/bg/a/view/pravjat-dni-na-otvoreni-vrati-v-medicinskija-universitet-varna-159918", "text": "Медицински университет - Варна организира за шеста поредна година \"Дни на отворените врати\" на 22 и 23 март 2019 година, съобщиха от висшето учебно заведение. Бъдещите кандидат-студенти ще имат възможността в рамките на два дни да посетят учебните бази в четирите факултета към университета – Медицина, Дентална медицина, Фармация и Обществено здравеопазване, както и в Медицинския колеж. Поканени са ученици от Варна и страната, които имат интерес към медицинските науки и здравните специалности, както и учители, родители и всички желаещи да посетят Медицинския университет. Освен че ще имат възможност да получат информация за специалностите и кандидатстването, посетителите ще могат да видят симулаторите, използвани за обучение на студентите, музейната сбирка по анатомия – кости, органи, 3D холограми, дигиталните 3D технологии в денталната медицина, да присъстват на лабораторни експерименти и атрактивни химични опити, микроскопски и макроскопски наблюдения, демонстрации на живо с високотехнологична апаратура, демонстрация „виртуална класна стая\", да посетят първата в страната университетска аптека във Факултета по фармация, залите за спорт, танци и репетиции. Към момента във варненския медицински университет се обучават над 5700 студенти, сред които и 1600 чужденци от 48 държави. Университетът привлича младите хора с модерната си материално-техническата база, съвременните високотехнологични методи на преподаване, възможностите за реализация и дипломите, които са признати във всички страни от Европейския съюз.", "date": "2019.03.17", "title": "Правят дни на отворени врати в Медицинския университет – Варна "}
{"url": "https://www.monitor.bg:443/bg/a/view/morgan-frijman-startira-nova-obikolka-na-religiozni-centrove-159843", "text": "Поредицата „Историята на Бог с Морган Фрийман” се завръща с трети сезон по National Geographic. Датата на премиерата е 21 април, а часът е 21, 55. В шест епизода от по 60 минути носителят на „Оскар“ продължава своето зашеметяващо пътешествие. Холивудският ас пътува до древни и съвременни религиозни центрове с голямо духовно значение, за да участва в културни церемонии и да чуе трогателни лични истории. Фрийман ще се опита да открие по какъв начин различните религии оформят нашия личен живот и какви са общите основи между нашите религиозни вярвания.", "date": "2019.03.17", "title": "Морган Фрийман стартира нова обиколка на религиозни центрове"}
{"url": "https://www.monitor.bg:443/bg/a/view/hvanaha-s-heroin-kradec-na-jelirani-bonboni-159911", "text": "Врачанин сви желирани бонбони от хипермаркет в града, но ченгетата намериха и хероин в раницата му. 38-годишният мъж е засечен да краде три пакетчета с любимите на децата лакомства от охраната в магазина малко след 11 часа в събота. Гардовете веднага се обадили в районното полицейско управление, от където изпратили патрулиращ екип. Униформените направили обиск на крадеца и намерили в раницата му не само отмъкнатите бонбони, но и найлоново пликче тип \"спейсбек\", съдържащо бяло прахообразно вещество. При извършения полеви наркотест се разбрало, че става дума за хероин. Наркотикът е иззет с протокол за доброволно предаване, а притежателят му не е задържан по здравословни причини, съобщиха от областната дирекция на МВР. По случая в районно управление на Враца е образувано бързо производство.", "date": "2019.03.17", "title": "Хванаха с хероин крадец на желирани бонбони"}
{"url": "https://www.monitor.bg:443/bg/a/view/loko-pd-gleda-kym-evropa-sled-razgrom-nad-vitosha-159921", "text": "„Локомотив“ (Пловдив) разгроми с 3:0 като гост „Витоша“ в последния кръг на редовния сезон в Първа лига. Един Бахтич откри резултата в 66-ата минута, Димитър Илиев (83) удвои, а в заключителните секунди Ален Ожболт вкара трети гол. Успехът не дойде чак толкова лесно, въпреки че бистричани останаха с човек по-малко още в 32-ата минута, когато Милчев получи директен червен картон. При 1:0, в 80-ата минута, домакините имаха отличен шанс да изравнят, но шут на Четин Садула срещна гредата. Победата пък на практика гарантира на „Локо“ участие в елиминационната фаза за място в Лига Европа, тъй като има 14 точки преднина пред преследвача „Септември“ при оставащи 6 мача в групите на втората осмица.", "date": "2019.03.17", "title": "„Локо“ (Пд) гледа към Европа след разгром над \"Витоша\""}
{"url": "https://www.monitor.bg:443/bg/a/view/teroristyt-v-krajstchyrch-dejstval-sam-159922", "text": "След като в първите часове след терористичното нападение в Крайстчърч (загинаха 50 души и още толкова бяха ранени, част от тях тежко) новозеландската полиция заяви, че са задържани четирима заподозрени, в момента масовият разстрел има само един извършител – австралиецът Брендън Тарант. Той е задържан под стража и е обвинен в убийство. Полицията смята, че Тарант е действал съвсем сам, защото именно той е излъчвал клането директно във Фейсбук, публикувал е „манифест“, пълен с антиимигрантски и антимюсюлмански идеи и го е разпратил на около тридесет адреса на политици и медии. Новозеландската премиерка Джасинда Ардърн съобщи, че е получила манифеста на атентатора девет минути преди атаката в Крайстчърч и той не е съдържал никакви индикации за мястото, на което ще бъде извършен атентата, предаде АФП. Общо нападателят е изпратил манифеста си на трийсетина души, добави Ардърн. Жертвите на нападението срещу джамии в Крайстчърч са на възраст от 3 до 77 години, показва неокончателен списък на загиналите, изготвен от семействата. Премиерът Ардърн повтори обещанието си, че законите за притежание на оръжие ще бъдат променени, предаде АП. Правителството веднага ще се захване с обсъждането на новата политика. Нова Зеландия налага по-малко ограничения над притежанието на пушки от други страни. По-строг контрол се осъществява над притежанието на пистолети. Новозеландските власти започват да предават телата на загиналите на роднините им. Кметицата на Крайстчърч Лиан Далзиер вече съобщи, че местните власти работят по подготвянето на места за погребението им, за да може то да бъде извършено възможно най-бързо, в съответствие с каноните на исляма. В същото време стана известно, че служителите на Фейсбук са премахнали за едно денонощие над 1,5 милиона записи на атентата в Крайстчърч. 80 на сто от тях са били премахнати още по време на ъплоадването, добави говорителка на компанията. Властите на Нова Зеландия веднага след нападението помолиха потребителите да не разпространяват видеото, както и текста на „манифеста“ му. Но видеото стремително се е разпространило по най-затънтените кътчета на мрежата Акаунтите на извършителя на нападението във Фейсбук и Инстаграм са блокирани, а служителите на компанията премахват и съобщенията на лицата, които изразяват подкрепа за действията му. Джасинда Ардърн заяви, че тепърва предстои да се оцени ролята на социалните мрежи за терористичното нападение, като добави, че този проблем е актуален на само за Нова Зеландия, а за целия свят. В същото време турският президент Реджеп Ердоган показа запис от нападението срещу джамиите на митинг и определи атаката като посегателство срещу неговата страна, неговия народ и него самия. Той подчерта, че страните по цял свят, особено западните, трябва да попречат на възхода на ислямофобията. Ердоган добави, че нападателят е отправил заплахи към мюсюлманите от турски произход. Тарант е посетил два пъти Турция и е заявил, че турците нямат място в Европа, добави президентът, уверявайки, че властите разследват посещенията му и хората, с които се е срещал, отбелязва Ройтерс. \"Не искаме да видим отново конфликт между кръста и полумесеца\", подчерта Ердоган на митинга.", "date": "2019.03.17", "title": "Терористът в Крайстчърч действал сам (Какво се случва в Нова Зеландия)"}
{"url": "https://www.monitor.bg:443/bg/a/view/otnovo-nedostig-na-sezonni-rabotnici-po-moreto-159902", "text": "Преди началото на активния туристически сезон хотелиерите и ресторантьорите отново са изправени пред стар проблем - наемането на квалифициран персонал. Най-много свободни места има за сервитьори, бармани, готвачи, камериерки и администратори. И тази година недостигът на кадри ще бъде компенсиран с работници от Украйна и Молдова, съобщава БНТ. Младите хора бягат, всяка година става все по-трудно. Липса на кадри изобщо, не на квалифицирани кадри, а изобщо на кадри. Най-добре проблемът с образованието и квалификацията се решава, когато държавата се намеси, когато има държавна политика, коментира хотелиерът Атанас Карагеоргиев. Сериозен недостиг има на сервитьори, бармани и готвачи. Основно изискване към персонала е средно или висше образование, както и владеене на чужд език, предимно английски, руски или немски. Работодателите проявяват гъвкавост по отношение набирането на хора. По-скоро са склонни и търсят хора, които имат готовност за работа, имат готовност за учене и проявяват лоялност, смята Божидар Михайлов - директор на Регионална служба по заетостта във Варна. Заплащането, което се предлага в зависимост от позицията, е около средната работна заплата за Варна - 800 лева. „Свидетели сме, че и в последните години заплащането има минимален ръст нагоре. Постепенно работодателите свикнаха с идеята, че трябва да дадат малко повече пари, за да си запазят кадрите“, коментира още Михайлов. За предстоящия сезон хотелиерите по Черноморието отново ще привличат сезонни работници от Украйна, Беларус и Молдова.", "date": "2019.03.17", "title": "Отново недостиг на сезонни работници по морето"}
{"url": "https://www.monitor.bg:443/bg/a/view/padnalijat-ot-vtorija-etaj-blagoevgradski-aktior-se-vyzstanovjava-uspeshno-159904", "text": " 33-годишният актьор Теодор Куков, който преди седмица се претърколи през парапет от втория етаж във фоайето на благоевградския театър и след летеж от близо 4 метра пукна черепа си, се възстановява успешно, казаха от болница „Света Ана“ – София: „Благодарение на младия лекарски екип от отделението по неврохирургия, ръководен от д-р Алиоски в бившата Окръжна болница, която сега се нарича „Света Ана“ Теодор се възстановява много добре.  След 2 успешни операции хематомите му са отстранени, той вече става от леглото и се разхожда, каза за „Телеграф“ близката му приятелка Симона Любомирова, която е и пиарка на благоевградския драматичен театър „Никола Вапцаров“. Майка му и сестра му са постоянно до него и всички се надяваме много скоро той да се върне здрав на сцената“, допълни Симона Любомирова.    Завеждащият отделението по ендоваскуларна неврохирургия към бившата Окръжна болница, която сега се нарича „Света Ана“ д-р Нурфет Алиоски е роден в днешната република Северна Македония. Завършил е Медицинския университет в София през 1999 г.: “Тогава това беше един от начините да се избегне войната в Югославия. През 1993 година избрах София и се явих успешно на кандидат-студентски изпити по медицина ”, казва д-р Алиоски. Първата му специализация е в Клиниката по чернодробна хирургия в Александровска болница при проф. Гайдарски и проф. Димитрова. Взема специалност по хирургия през 2005 г., но постепенно се насочва към неврохирургията. Перфектен професионализъм и хипократово себеотдаване на медиците са в основата на бързото възстановяване на младия благоевградски актьор.     Припомняме, че в Благоевград на 11 срещу 12 март вечерта след премиерата на спектакъла „Портретът на Дориан Грей“ по Оскар Уайлд с участието на Калин Врачански превъзбуденият от успешната премиера 33-годишен актьор от благоевградския драматичен театър „Никола Вапцаров“ Теодор Куков падна от 4 метра височина и си пукна черепа. Нелепият инцидент стана около 01:30 часа по време на коктейла след премиерата на спектакъла. Младият актьор се спъна и се претърколи през парапет във фоайето на театъра, от около 4 метра височина. Веднага е транспортиран в благоевградската болница, която се намира наблизо. Около 5 часа сутринта на 12 март пострадалият беше транспортиран в софийската болница „Света Анна“.       Теодор Куков е роден на 4 април 1985 г. в Плевен. Завършил е Актьорско майсторство в Югозападния университет „Неофит Рилсли-Благоевград, в класа на доц. Огнян Спиров. Повече от дузина са ролите, които Теодор Куков е изиграл предимно в Благоевградския театър, но е гастролирал още в Хасковския и Кърджалийския театри. Любими роли са му: Джо - в “Джон и Джо” по Агота Кристоф, Пьотър Симеонич - в “Добрият доктор” от Нийл Саймън, Пощенски раздавач - в “Януари” от Й.Радичков, която роля му е дебют на сцената на ДКТ”Д.Димов” гр.Кърджали. Участвал е в \"Големите момичета не плачат\" по пиесата на Нийл Саймън, \"Странната двойка\", която режисьорът Михаил Петров поставя на сцената на Драматичен театър - Благоевград. Още в  \"ТРЕТОТО ОКО\",  \"ЯНУАРИ\",  \"ЛУДОРИИТЕ НА КОТАРАКА С ЧИЗМИ\",  \"ГЕРАЦИТЕ\",  \"ВЕСЕЛИ НЕВОЛИ\",  \"ГОЛЕМИТЕ МОМИЧЕТА НЕ ПЛАЧАТ\",  \"МАКБЕТ\",  \"ВЕЩИЦАТА ОТ КИЛЕРА\",  \"БОСИ В ПАРКА\",  \"ГОЛЯМАТА ПЕЧАЛБА\",  \"БУРЕ БАРУТ\",  \"ЧЕХОВИАДА ЗА ВРЕДАТА ОТ ТЮТЮНА\",  \"ПРИНЦЕСАТА И СВИНАРЯТ\",  \"ПИНОКИО\",  \"BG КРИМИНАЛЕ\",  \"ДВУБОЙ\",  \"ЗАЩО ПАДАТ ЗВЕЗДИТЕ\",  \"БРЕМЕНСКИТЕ МУЗИКАНТИ\",  \"СЕКС ПО АНГЛИЙСКИ\",  \"В ПОЛИТЕ НА ВИТОША\",  \"ЕДНА ЧЕРВЕНА ШАПЧИЦА\",  \"ЕХ, ЛЬОБОФ!\",  \"БИБ И БОБ НА УЛИЦАТА\",  \"ПРИНЦЕСА ТУРАНДОТ\" и „Ножица трепач“...", "date": "2019.03.17", "title": "Падналият от втория етаж благоевградски актьор се възстановява успешно"}
{"url": "https://www.monitor.bg:443/bg/a/view/zadyrjaha-narkodilyr-snabdjaval-s-droga-velingradsko-i-rakitovsko-159906", "text": "Дилър на наркотици, който снабдявал с дрога населени места във велинградско и ракитовско, е бил задържан в курортния град при акция на местното Районно управление на МВР. Служителите от „ Криминална полиция“ във Велинград от доста време наблюдавали срещите и заниманията на 24-годишния И.А. от курорта. Органите на реда първо обискирали жилището му, където открили 30 пликчета – тип „спейс бек”, съдържащи суха зелена листна маса. При направения полеви наркотест зелените листа реагирали на марихуана. Освен това в жилището имало още един плик с канабис и 4 пакетчета с бяло прахообразно вещество, което се оказало метамфетамин. Криминалистите намерили още електронна везна, сумата от около 270 лева и прибори са разфасоване на наркотици. При акцията са иззети общо около 45 грама марихуана и близо 3 грама метамфетамин. В хода на разследването е установено, че дилърът е разпространявал дрога на територията на велинградско и ракитовско. И.А. е задържан за срок от 24 часа, а с постановление на прокурор от Окръжната прокуратура в Пазарджик срокът на арест е удължен със 72 часа. Работата по случая продължава, като ще се проверява къде още в района И.А. е продавал наркотици и какви са били клиентите му.  ", "date": "2019.03.17", "title": "Задържаха наркодилър, снабдявал с дрога велинградско и ракитовско"}
{"url": "https://www.monitor.bg:443/bg/a/view/semejstvoto-s-izgorjalata-kyshta-v-brestnik-se-sdobi-sys-sin-159905", "text": "Семейството на военния пилот от Авиобаза Граф Игнатиево, чиято къща изгоря на 24 февруари т.г., имат трета рожба. Малкият Михаил се е появил с гръм и трясък две минути след полунощ на 16 март, се похвали щастливата майка Константина Димитрова пред Агенция Монитор. Бебенцето се е родило 3 килограма и 800 грама, с височина 51 сантиметра. „Голям юнак е, борбен и силен. Роди се едричък, все едно е изгледано едномесечно бебе. Важното е, че е здрав”, каза от родилното отделение за Агенция Монитор Константина. Тя признава, че е избрала името на сина си след сън, който е сънувала, докато е била бременна. „Сънувах това име, докато бях бременна. А и когато иконата на Свети Архангел Михаил оцеля при пожара на къщата ни, решихме да кръстим бебето на него. Иначе бяхме избрали друго име”, обясни тя. Когато къщата на Константина Димитрова и съпруга й Петър пламнала на 24 февруари, цялото семейство си е било вкъщи и закусвали. Усетили, че им мирише на изгоряло и видели пламъците. Те идвали от изолацията на камината и затова предполагат, че изпълнението е било некачествено. „Явно е тлеело от дълго време и добре, че не се е запалило през нощта, иначе живи щяхме да изгорим”, казаха тогава пострадалите. Тогава съпругата на пилота бе бременна в 9-ия месец. Домът им изгоря нацяло, тъй като пожарът се разпространил много бързо заради дървената конструкция на сградата. Като по чудо четиричленното семейство успяло да излезе навън, като всички били само с дрехите на гърба си. Огънят погълнал абсолютно цялата им покъщнина, събирана с години с много усилия и средства. В помощ на Петър и Константина да възстановят дома си се включиха хиляди хора от цялата страна. Министерство на отбраната дари средства и осигури ведомствен апартамент за младото семейство на територията на авиобаза Граф Игнатиево. Десетки българи пращаха колети с дрехи и вещи от първа необходимост на Петър и Константина. От община „Родопи” дариха на сесия 2000 лева за семейството. Бяха поставени кутии за дарения в магазини в село Брестник и в Пловдив. Колеги на Петър направиха спешен ремонт на ведомственото жилище, за да може, когато роди, Константина да има къде да се прибере с бебето. Теренът на изгорялата им къща в село Брестник още не е разчистен от руините на доскорошния им дом, каза още Константина. Причината е, че къщата е била застрахована и ипотекирана към банка, откъдето трябва да направят допълнителни огледи на щетите.   Банкова сметка на името на Константина Емилова Димитрова: УникредитБулбанк IBAN BG05UNCR70001520697983 BIC UNCRBGSF Paypal account: Снимки АВТОРЪТ архив", "date": "2019.03.17", "title": "Семейството с изгорялата къща в Брестник се сдоби със син"}
{"url": "https://www.monitor.bg:443/bg/a/view/bydeshta-bankerka-dovede-proletta-v-kustendil-159909", "text": "Бъдеща банкерка доведе пролетта в Кюстендил по време на грандиозен спектакъл, които беше наблюдаван от стотици на централния площад „Велбъжд“. 17-годишната Снежанка Пенова е новата девойка „Кюстендилка пролет“, която успя да впечатли жури и публика по време на 53-тия и единствен по рода си конкурс в цялата страна. Тя беше наградена лично от кмета на града Петър Паунов, а обявяването на името й предизвика бурните овации на стотиците кюстендилци в центъра на областния град. Момичето и нейните подгласнички бяха избрани от предходните носителки на титлата. Снежанка Пенова е ученичка в ПГИМ „Йордан Захариев\" и мечтае да стане банкер. „Чувствам се уникално, не очаквах да спечеля. В конкурса ме записаха моите най-добри приятелки, те ми вдъхнаха кураж“, каза през сълзи на очи младото момиче. В ежедневието си тя обича да се занимава с пеене, танци и благотворителност. „Искам да пожелая на кюстендилци да бъдат много здрави, щастливи и най-вече обичани. Да продължават да се усмихват, защото усмивката е най-важна“, обяви 17-годишната Снежанка Пенова, която участва в конкурса под №1. Подгласнички на „Девойка Кюстендилска пролет“ станаха Виктория Тишанска, която стана и момиче на публиката и Рафиела Николова. Стотици кюстендилци за поредна година излязоха на централния площад „Велбъжд“, където имаха възможността да се насладят на един невероятен концерт, множество емоции и на 14-те претендентки за короната. Водещи на спектакъла бяха носителите на призa „БГ модна икона“ за 2018 г. - актрисата, участвала в едни от най- добрите български и чужди филмови продукции през последните години  - Яна Маринова и Орлин Павлов -  певецът, покорил не само музикалните сцени, но и превъплътил се в едни от най-запомнящите се актьорски роли в модерното българско кино и малкия екран. Преди да стане ясно коя е носителката на титлата „Девойка Кюстендилска пролет“ 2019, на сцената се качи един от най- обичаните изпълнители, продуцентът и хитмейкър - Криско. Огромни агитки от фенове припяваха песните му и тръпнеха в очакване да получат автографи от Криско. Малки и големи в един глас пееха едни от най-големите му хитове, сред които „Дали това любов е“, „Почивни дни“, „Цяло лято“ и др. Традицията по тържествено посрещане на пролетта в Кюстендил датира от 1966 година. На този празник се избира девойка, която символизира идването на пролетта, младостта, пробуждането на природата и надеждата за нов живот. Изборът по традиция се проведе в три кръга - официални тоалети, танцово дефиле и единствения по рода си в България тур с народни носии. Участничките, които дефилираха тази година, бяха 14 на брой. Победителката в \"Девойка Кюстендилска пролет“ 2019 получи парична награда от 1500 лв., а двете й подгласнички и момичето на публиката по 850 лв. Община Кюстендил подари на всички участнички официалните тоалети и обувки, с които участваха в спектакъла, както и луксозни албуми със снимки. Тържествата по случай празника „Кюстендилска пролет” ще продължат на 21 март  от 11:00 часа на площад „Велбъжд”, където ще се отслужи молебен за здравето на кюстендилци и ще се състои ритуал по предаването на символите на града. В празничната програма участват народният певец Иван Дяков, емблематичният глас на българската музика Тони Димитрова и танцови състави от Кюстендил.", "date": "2019.03.17", "title": "Бъдеща банкерка доведе пролетта в Кюстендил (ГАЛЕРИЯ)"}
{"url": "https://www.monitor.bg:443/bg/a/view/vzaimstvame-ot-evropejski-praktiki-za-tyrgovskija-registyr-159900", "text": "Изпълнителният директор на Агенцията по вписванията Габриела Козарева и председателят на Дисциплинарната комисия на Нотариалната камара на България Димитър Танев се срещнаха с държавния секретар на министерство на правосъдието на провинция Северен Рейн-Вестфалия Дирк Ведел. На срещата присъстваха още Йенс Борман- председател на Федералната нотариална камара на Германия, Георгиус Рускас- председател на Нотариалната камара на Гърция. Срещата в Министерство на правосъдието бе отдавна планирана ,като целта беше взаимстване на опита на немския търговски регистър създаден още през 1897 г.Немският търговски регистър се слави като най-сигурният търговски регистър в света където явлението”кражба на фирми е непознато”,а обжалванията в триинстанционното производство се редки изключения. Софтуерът на немския търговски регистър е базиран на платформата Оракъл,подобно на българския.При срив в информационната система ,за да няма прекъсване работата на регистъра по обявяване на обстоятелства подлежащи на вписване, се преминава незабавно на входиране с писменни документи. Прагматичния характер на срещата позволи на госпожа Козарева отблизо да се запознае с европейските практики гарантиращи сигурност в работата и действието на Търговския регистър у нас.", "date": "2019.03.17", "title": "Взаимстваме от европейски практики за Търговския регистър"}
{"url": "https://www.monitor.bg:443/bg/a/view/sabre-dostiga-mah-5-159903", "text": "Европейската Космическа Агенция (ESA) и Космическата Агенция на Обединеното Кралство (UKSA) одобриха предварителния дизайн на демонстрационния двигател Synergetic Air-Breathing Rocket Engine (SABRE) на Reaction Engine, което го приближава до реалността. Положителната оценка на свръхзвуковия двигател, който е проектиран да работи, като реактивен и ракетен, позволява на компанията да премине към провеждането на тестове през следващите 18 месеца. SABER е свръхзвуков хибриден двигател, който всмуква въздух, като стандартен реактивен двигател, ускорявайки до скорост от Мах 5 (5.961 км / ч), а след това се превръща в истински ракетен двигател, изгарящ водород и течен кислород, достигайки скорост до Мах 25 (29.808 км / ч). Това е възможно поради революционният топлообменник, който защитава двигателя при достигане на свръхзвукова скорост. При свръхзвукова скорост, въздухът постъпва в двигателя със сила, 25 пъти по-голяма от тази на урагана от категория 5, генерирайки достатъчно висока температура да разтопи всеки материал, от който двигателя може да се изработи. За да предотврати това, SABER е снабден с предохладител, който използва рециркулиращо криогенно водородно гориво за охлаждане на постъпващия в двигателя въздух от 1000 ° C до -150 ° C, за 1/100 от секундата. ESA казва, че тестовете ще се проведат в наземното тестово съоръжение в Уесткот, Бъкингамшир (Westcott, Buckinghamshire), където в момента се строят нови съоръжения за изпитания. Това е исторически обект, който в миналото е използван за разработването на британските ракети Blue Streak и Black Arrow.  ", "date": "2019.03.17", "title": "SABRE достига Мах 5"}
{"url": "https://www.monitor.bg:443/bg/a/view/500-lichni-lekari-zatvarjat-zaradi-lipsa-na-specialnost-159910", "text": "Джипита получиха писмо с напомняне, че ще бъдат закрити практиките на общопрактикуващите лекари без исканата специалност. Това ще стане на 3 юни, когато изтича даденото през 2014 г. удължаване на срока. По данни от страната ще бъдат засегнати поне 500 лични лекари, обслужващи хиляди пациенти. За да не остават без джипита, те ще бъдат разпределени между колегите им със специалност. Общият брой на личните лекари в България е под 4500. Проблемът може да се окаже сериозен в Кърджали, Разград и Търговище, където и сега джипитата не достигат.", "date": "2019.03.17", "title": "500 лични лекари затварят заради липса на специалност "}
{"url": "https://www.monitor.bg:443/bg/a/view/plovdivchani-koito-branjat-parka-si-iskat-prokuraturata-da-se-sezira-159899", "text": "Пловдивчани, които бранят парка си зад хотел „Санкт Петербург” искат прокуратурата да се сезира и да провери как и защо през 2009г. в Кадастралната карта на имота е записано, че е за комплексно застрояване при условие, че според Общия устройствен план на Пловдив паркът е за „зелена зона”. Протестиращите искат държавното обвинение да се самосезира и за отсечените от новия собственик на терена 64 дървета вместо разрешените за санитарна сеч 9. Хората, които се вдигнаха на бунт, настояват прокуратурата да провери и как имотът е бил продаден през 2009г., дали на решението за продажба е присъствал представител на община Пловдив и ако е присъствал, то как е гласувал. Причината е, че през 2006г. имотът е бил един от апортираните от общината в така наречената „панаирна сделка”. Тази неделя хората от кварталите край парка се вдигат на пореден протест. Те вече са окачили на много места в района и в целия град – по мостове, надлези и булеварди, транспаранти с текст „Да спасим парка зад хотел „Санкт Петербург”, искаме въздух, а не бетон”. Очаква се днес протестът да е много по-масов от този от миналата неделя, защото на него ще присъстват жители на целия град. Всички те канят новия собственик на терена Байрям Солак и неговия шеф от арабски произход да присъстват на протеста им. В съботния ден десетки жители на квартала около парка се включиха в почистването му. В почистването се включиха възрастни и деца, участваха и юношите на баскетболния клуб „Пловдив”. През седмицата хората посадиха и 40 фиданки на мястото на отсечените многогодишни дървета. Те вдигнаха в парка и палатка, в която дежурят денонощно, за да пазят зелената площ от багерите. Междувременно в подписката им срещу застрояването на парка се включиха над 2000 души, сред които и много деца. Първата част от подписката бе предадена на 13 март по време на общинска сесия от протестиращите на кмета Иван Тотев. Той получи и няколко детски розови тетрадки с разкривени подписи на малчугани от съседните на парка детска градина и основно училище. Градоначалникът обеща на хората общината да предприеме стъпки по изкупуването на терена от Байрям Солак, стига сделката да е на разумна цена. Самият Солак, който на 11 март т.г. е бил забелязан в кметството на район „Северен” е обещал пред живущите в района, че е готов да продава. Неофициално се твърди, че той е подставено лице на строителен предприемач - арабин, който има построени вече около 10 жилищни комплекса в Пловдив.  За първи път пловдивчани изригват така категорично срещу застрояване в града. По-масов протест от този на кършакалии досега не е имало в Пловдив. Кварталът е един от най-гъсто застроените в Пловдив и затова хората обявиха, че са готови да блокират булеварди, но да не позволят паркът им да бъде застроен. Възрастните пловдивчани си припомнят, че на същото място преди десетилетия е бил ситуиран легендарният 9-и пехотен пловдивски полк. Много от наследниците на войниците и офицерите от този полк и до ден днешен живеят в квартала. Снимки авторът архив", "date": "2019.03.17", "title": "Пловдивчани, които бранят парка си, искат прокуратурата да се сезира"}
{"url": "https://www.monitor.bg:443/bg/a/view/premieryt-na-nova-zelandija-poluchil-manifesta-na-kilyra-chas-predi-kasapnicata-159897", "text": "Кабинетът на премиера на Нова Зеландия Джасинда Ардърн е получил „манифеста“ на терориста Брентън Тарант, убил 50 души в две джамии в Крайстчърч 9 минути преди атаката. „Аз бях една от повече от 30 получатели на манифеста, който ми беше изпратен по електронната поща 9 минути преди нападението“, заяви Ардърн пред репортери. „В него не е имало включена локация, нито специфични подробности“, каза още тя и допълни, че документът е бил препратен и на разузнавателните служби. Стана ясно, че жертвите вече са 50. Фейсбук блокира видеото с касапницата.", "date": "2019.03.17", "title": "Премиерът на Нова Зеландия получил манифеста на килъра минути преди касапницата"}
{"url": "https://www.monitor.bg:443/bg/a/view/protestirashti-prevzeha-dyrjavnata-televizija-v-syrbija-159896", "text": "Протестиращи срещу режима на сръбския президент Александър Вучич нахлуха в държавната телевизия РТС в Белград в събота вечер. Това стана след като част от демонстрантите пробиха полицейския кордон. Пристигналите веднага спецчасти успяха да спрат протестиращите да не се качат по етажите на сградата.  Целта на протестиращите е била да стигнат до телевизионните студиа и да направят изявление в ефир. Начело на групата е бил лидерът на \"Двери\" Бошко Обрадович. \"Никой от служителите на РТС няма да пострада, защото повечето от тях мислят като нас. Влязохме тук, за да върнем телевизията на народа и ще я освободим\", казва Обрадович. Останалите пред сградата на телевизията протестиращи, хвърляха яйца по нея. Час след нахлуването в сградата на телевизията пристигна и жандармерия и изведе част от протестиращите. От Министерство на културата и информацията излязоха с декларация и заявиха, че нападението на демонстранти срещу сградата на РТС „преминава деликатната линия, която дели обществото от анархията и беззаконието“. „Призоваваме групата, влязла в сградата, да се изтегли, а останалите, които ги подкрепят, да се въздържат от подобни действия“, се казва в декларацията на министерството. По повод нахълтването на протестиращи в сградата на телевизията в Белград се очаква днес президентът на западната ни съседка Александър Вучич да направи изявление пред нацията.", "date": "2019.03.17", "title": "Протестиращи превзеха държавната телевизия в Сърбия"}
{"url": "https://www.monitor.bg:443/bg/a/view/bsp-izbira-vodach-na-listata-si-za-evrovota-159895", "text": "Националният съвет на БСП се събира днес, за да избере водач на листата си за европейските избори и да определи местата за гражданската квота и коалиционните партньори. Номинираните са над 100, което прави подреждането на ерволистата изключително трудно. С най-много номинации засега са лидерът на Партията на европейските социалисти Сергей Станишев и Елена Йончева. В челната петица са още заместник-председателят на БСП Деница Златева, както и сегашните евродепутати Петър Курумбашев и Момчил Неков.   Последният влезе по грешка в Европарламента чрез феномена \"15/15\", но се оказа, че е добро попадение, превръщайки се в един от десетте най-активни евродепутати.  Сред номинираните са и сегашни народни представители в 44-ото Народно събрание. Дори лидерът на БСП Корнелия Нинова е посочена - въпреки публично декларираното й нежелание да участва в тази надпревара. Броят и кандидатите на коалиционните партньори и гражданската квота в листата за евродепутати, както и имена на кандидати за водач са коментирани и в петък на заседание на Политическия съвет на коалицията „БСП за България”.  ", "date": "2019.03.17", "title": "БСП избира водач на листата си за евровота"}
{"url": "https://www.monitor.bg:443/bg/a/view/shte-se-radvame-na-topyl-pochiven-den-159894", "text": "Слънчева неделя ни очаква днес, като температурите ще достигнат до 24 градуса. Вятърът ще е слаб, предимно от запад. Затоплянето ще продължи и максималните температури ще са предимно между 19° и 24°, по-ниски по морския бряг.   Над планините ще бъде предимно слънчево. Ще духа до умерен западен вятър, който привечер ще се ориентира от югозапад и ще отслабне. Максималната температура на височина 1200 метра ще е около 14°, на 2000 метра – около 8°. Над Черноморието ще преобладава слънчево време. Повече облаци ще има в сутрешните часове, но валежи не се очакват. Ще духа слаб до умерен вятър от западната четвърт. Максимални температури предимно между 12 и 15°, на места в южните райони до 18-20°. Температурата на морската вода е 7-9°. Вълнението на морето ще е 1-2 бала.", "date": "2019.03.17", "title": "Ще се радваме на топъл почивен ден"}
{"url": "https://www.monitor.bg:443/bg/a/view/finalyt-na-teorija-za-golemija-vzriv-shte-e-ednochasov-159841", "text": "Феновете на култовия ситком „Теория за Големия взрив“ имат повод за наздравица. Последният епизод от любимия на малки и големи сериал няма да трае традиционните 22 минути, а ще продължи един час. Това съобщиха от телевизия CBS. Новината, че хитовият сериал приключва, остави многобройната му армия от фенове разочарована, а социалните мрежи са пълни с теории за това как ще приключи jfx. Надеждата на телеманиаците е поне една от двойките да се сдобие с нов наследник, както и Радж да се разходи до олтара. Шелдън Купър (Джим Парсънс), Ленард Хофстетдар (Джони Галеки), Хауърд Уоловиц (Саймън Хелбърг) и Раджеш Кутрапали (Кунал Наяр) се превърнаха в истински идоли за любителите на комиксите, а глуповата, но секси блондинка Пени (Кайли Куоко) им вдъхна надежда, че и зубър може да спечели сърцето на кралицата на бала. Датата, на която за последно ще чуем гениалния досадник Шелдън да чука три пъти на вратата и да казва „Базинга!“, е 16 май.", "date": "2019.03.17", "title": " Финалът на „Теория за Големия взрив“ ще е едночасов "}
{"url": "https://www.monitor.bg:443/bg/a/view/narekoha-petyr-stojchev-mashina-159941", "text": "Петър Стойчев бе наречен машина от коментаторите на световното първенство по плуване в ледени води в Мурманск (Рус). В събота 42-годишният българин спечели втора титла от подобни шампионати, като подобри с 5 сек. собствения си световен рекорд на 1000 м, фиксирайки 12:10 мин. Повод за този коментар е бързата приспособимост на Стойчев към различните температури на водата. През 2011 г. той стана световен шампион на 25 км в открити води в Шанхай при 31 градуса по Целзий, а сега в Мурманск бе 0 градуса. Освен това ледените води в езерото Семеновском донесе схващания и болки по тялото на Стойчев, която обаче доста бързо се възстанови. „Последните 300 м исках да натисна и да направя рекорда още по-убедителен, но получих спазъм в мускулите на лявата ръка“, разкри самият плувец, който призна, че след като излязъл от водата не можел да ходи от болки в краката заради нахлулата обратно кръв. Въпреки трудностите, българинът финишира с преднина от 34 сек. пред втория Фергил Хестерман (Хол) и на 53 сек. пред третия Владислав Сапожников (Рус).", "date": "2019.03.17", "title": "Нарекоха Петър Стойчев машина"}
{"url": "https://www.monitor.bg:443/bg/a/view/botas-otvja-hamiltyn-na-starta-na-sezona-vyv-formula-1-159901", "text": "Пилотът на Мерцедес Валтери Ботас спечели първия старт за новия сезон във Формула 1. Финландецът бе най-постоянен в битката за голямата награда на Австралия и след като поведе колоната още при старта, не изпусна лидерството до края.  Ботас, който за първи път в кариерата си на трасето в Мелбърн тръгна от първата редица на стартовата решетка (втора позиция), остави на повече от 20 секунди зад себе си съотборника си Люис Хамилтън. Британецът за шести пореден сезон потегли от полпозишън, но не стартира добре, а в последствие не успя да навакса и така остана зад съотборника си.  Челната тройка допълни пилотът на Ред Бул - Макс Ферстапен. Белгиецът изпревари Себастиан Фетел с Ферари, който се нареди четвърти. Непосредствено след него финишира младият му съотборник в тима на „Черните кончета“ – Шарл Льоклер. Състезанието не успяха да завършат Карлос Сайнц, Ромейн Грожан и Даниел Рикиардо.  Първото състезание за новия сезон започна интригуващо. Пилотът на Мерцедес Люис Хамилтън, които спечели полпозишън в квалификацията, не успя да стартира по най-добрия начин. Задните гуми на болида на британеца превъртяха, а той не успя да опази първата си позиция. Действащият световен шампион  бе изпреварен от съотборника му Валтери Ботас, който поведе колоната. Себастиан Фетел с Ферари запази третото си място, а непосредствено след него остана Макс Ферстапен. На старта Даниел Рикиардо излезе извън очертанията на пистата, а в резултат на това пострада предницата на болида му.   В 11-ата обиколка заради проблем със задвижващата система отпадна Карлос Сайнц.    След първите посещения в бокса, в 26-ата обиколка настъпи пренареждане на позициите. Ботас запази лидерството си, но зад него се нареди младият Шарл Льоклер. Хамилтън излезе трети, позиция пред Себастиан Фетел. В 29-ата обиколка Хамилтън се завърна на второто място, но изоставаше на 16.290 зад Ботас. В здрав спор за третото място влязоха Фетел и Ферстапен, като немецът удържаше умело атаките на съперника си. Състезанието приключи за Ромейн Грожан в 32-ата обиколка. Подобно на надпреварата на същата писта миналата година, отново проблем със закрепването на предната лява гума коства продължаването в състезанието. А междувременно Макс Ферстапен все пак успя да измести Фетел от третата позиция. По-малко от десет обиколки преди края младият Льоклер се приближи до съотборника си в тима на „Черните кончета“ Фетел на по-малко от 4 секунди. Льоклер намали още дистанцията и тя стана по-малко от 2 секунди. Три обиколки преди края обаче разликата между двамата пилоти на Ферари стана повече от 3 секунди. Ферстапен също скъси дистанцията между себе си Хамилтън на по-малко от 2 секунди. Грешка на белгиеца обаче позволи на британеца да увеличи със секунда преднината си. Три обиколки преди финала състезателят на Ред Бул бе на малко повече от секунда зад Хамилтън, но така и не успя да пребори съперника си за втората позиция и финишира трети. Така Ботас спечели 26 точки на старта на новия сезон, а след него се наредиха Хамилтън с 18, Ферстапен с 15, Фетел с 12 и Льоклер с 10. При конструкторите Мерцедес поведе с 44 пункта, докато втори остана Ферари с 22. Топ 3 допълва Ред Бул с 15. Следващият старт от календара на Формула 1 е в Бахрейн (29-31 март). Класиране на Гран При на Австралия: 1. Валтери Ботас (Финландия) Мерцедес 1:25:27.325 часа 2. Люис Хамиртън (Великобритания) Мерцедес +20.886 секунди 3. Макс Ферстапен (Холандия) Ред Бул +22.520 4. Себастиан Фетел (Германия) Ферари +57.109 5. Шарл Льоклер (Монако) Ферари +58.230 6. Кевин Магнусен (Дания) Хаас +87.156 на 1 обиколка 7. Нико Хюлкенберг (Германия) Рено 8. Кими Райконен (Финландия) Алфа Ромео 9. Ланс Строл (Канада) Рейсинг Пойнт 10. Даниил Квят (Русия) Торо Росо 11. Пиер Гасли (Франция) Хонда 12. Ландо Норис (Великобритания) Макларън 13. Серхио Перес (Мексико) Рейсинг Пойнт 14. Александър Албон (Великобритания) Торо Росо 15. Антонио Джовинаци (Италия) Алфа Ромео на 2 обиколки 16. Джордж Ръсел (Великобритания) Уилямс на 3 обиколки 17. Роберт Кубица (Полша) Уилямс  ", "date": "2019.03.17", "title": "Ботас отвя Хамилтън на старта на сезона във Формула 1"}
