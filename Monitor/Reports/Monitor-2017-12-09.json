{"url": "http://www.monitor.bg/a/view/2482-%D0%9F%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%89%D0%B8-%D0%BA%D0%B0%D0%B7%D0%B0%D1%85%D0%B0-%D0%9D%D0%B5-%D0%BD%D0%B0-%D0%BC%D0%BE%D0%BD%D0%B0%D1%82%D0%BE%D1%80%D0%B8%D1%83%D0%BC%D0%B0-%D0%B2%D1%8A%D1%80%D1%85%D1%83-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0%D1%82%D0%B0/", "text": "\n                    Протестиращи казаха „Не!” на мораториума върху лекарствата и новите терапии пред сградата на парламента днес.Представителят на Националната пациентска организация и член на Надзорния съвет на НЗО Андрей Дамянов обясни, че подкрепя пациентите в справедливото им възмущение за наложения мораториум. „Приветстваме ветото на президента. Депутатите да се замислят най-накрая, че и те ще бъдат пациенти“, каза той.Кристина, която беше дошла с децата си, обясни, че е на протеста, защото решението, което се взема, е меко казано несправедливо и всички трябва да се обединим срещу такива очевидно посегателства срещу човешките права. „Никой не избира от какво да се разболее и трябва да разчита на адекватна терапия. Освен че някои хора са жестоки и малоумни, нямам друго обяснение за това решение“, посочи жената пред БГНЕС.Омбудсманът Мая Манолова също бе на протеста и обясни, че е поканена от организаторите. „В институцията за последните 10 дни пристигнаха над 150 жалби, а и предупреждавах депутатите за жестокостта на този текст още, когато проектът за бюджет на НЗОК влезе в НС. Писах становища, писах и писма лично до всеки депутат. За мен това е нечовешко отношение, което отнема надеждата за живот на болни български граждани. То е и дискриминационно. Никой не избира онкозаболяванията или редките болести“, категорична бе Манолова.Според нея да нямаш шанс при положение, че вече медицината има решение за твоя проблем, е лошо решение, което трябва да бъде преосмислено. Манолова обясни, че ако депутатите не прегласуват този текст, ще подаде жалба в Конституционния съд по отношение на мораториума върху лекарствата и мораториума за новите дейности на болниците.Бившият здравен министър от БСП Радослав Гайдарски обяви обаче, че президентът се е объркал като е наложил вето, защото не са му обяснили правилно проблема. По неговите думи става въпрос за нови лекарствени средства, които не се използват в България в момента, обясни Гайдарски по bTV.\n\n\n                    ", "date": "2017.12.09", "title": "Протестиращи казаха „Не!“ на монаториума върху лекарствата"}
{"url": "http://www.monitor.bg/a/view/82907-%D0%91%D0%B8%D0%B2%D0%BE%D0%BB%D0%B8-%D0%B8-%D1%87%D0%B5%D0%BD%D0%B3%D0%B5%D1%82%D0%B0-%D0%B2-%D0%90%D0%B3%D0%BD%D0%B5%D1%88%D0%BA%D0%B0%D1%82%D0%B0-%D0%BA%D0%BE%D1%88%D0%B0%D1%80%D0%B0/", "text": "Разследват във Франция главния редактор на сайта Атанас Чобанов за клевета\n                    \n\nПринципът „с рогата напред“ се е изродил до дяволска арогантност. Така наречените „журналисти“ Асен Йорданов и Атанас Чобанов от години мародерстват с рогата напред из родното медийно пространство с претенцията да бъдат „безпристрастни“ борци срещу корупцията, но всъщност битието им се свежда основно до две неща – ламтеж за пари и прилагане на откровен рекет за тяхното набавяне. “Телеграф“, „Монитор“ и „Политика“ многократно са изобличавали схемите на двамата, включващи цял арсенал от добре изпитани средства за манипулация и изнудване. Така например разследване от 2015 г. на Агенция „Монитор“ доказа с документи, че сайтът „Биволъ“ всъщност действа в комбина със Зеления октопод, съставен от псевдоприродозащитници.\n\n \n\n\n\nЕдна от целите на престъпния сговор е да бъдат изнудвани инвеститорите, които срещу заплащане под масата получават благоприятно за тях становище, позволяващо им да строят в определени територии. В противен случай проектите им биват спирани с измислени доклади за екологична несъвместимост, а добре смазаната машина за очерняне от страна на Йорданов и Чобанов се пуска в действие. Друга разкрита цел на тандема е принуждаване на кметове на общини по Черноморието да сключват договори за пиар обслужване с рекламната агенция „Имидж едвъртайзинг“, собственост на половинката на Асен Йорданов – Алберта Алкалай. При отказ съответният кмет е подлаган на ожесточени компроматни удари от „биволите“. За това свидетелстват кметовете на Поморие и Царево, които също са били обект на безогледни медийни атаки. Разбира се, изобретателността на двамата „герои“ не спира дотук. След като схемите им бяха разкрити, рекетьорите се сдушиха с избягалия в Сърбия бивш банкер Цветан Василев, както и с медийните му марионетки в България като Мирослав Иванов и Огнян Стефанов. Вероятно в замяна на тлъсти хонорари на страниците на „Биволъ“ се публикуват постоянно пасквили против набедените за „врагове“ на Василев – главния прокурор Сотир Цацаров, депутата Делян Пеевски, премиера Бойко Борисов и т.н. Гръмките „разкрития“ в тези т.нар. разследвания обилно се гарнират и със сигнали до европейски прокуратури, списвани на крак от Йорданов и Чобанов на база на собствените им безумни съчинения. След като съответният разследващ орган в чужбина образува проверка (каквато е длъжен да образува по всеки сигнал независимо от съдържанието му), рекетьорите от „Биволъ“ се сдобиват с поредната им скалъпена от самите тях „новина“ и „сензация“, вече пренесена в България – как едва ли не европейските прокурори разследвали български бизнесмени и корумпирани политици, докато българската прокуратура бездействала.\n\n \n\n\n\n„Новината“ бързо се разпространява в медиите от кръга „Капитал“, в социалните мрежи и дълго време служи като опорна точка за всевъзможни говорители по темата. След като проверките по тези сигнали обаче приключват - във всички случаи безславно за изнудвачите, тъй като преписките обяснимо се прекратяват поради липса на всякаква връзка с действителността, Чобанов и Йорданов, както и грантовите „медии“ удобно проспиват този момент и ни лук яли, ни лук мирисали, преминават към следващата схема за „топновина“.\n\nОтскоро на ред са сензационни интервюта на самите „биволи“ в европейски медии или „цитиране“ на техни публикации. Там двамата „пробиват“ през задния вход благодарение или на лични контакти с присъдружни журналисти от съответната медия, или вероятно на откровен лобизъм срещу заплащане.\n\n \n\n\n\nМакар истината да няма значение за тях, „биволите“ осребряват всеки лев, изкаран с медиен рекет - Атанас Чобанов е собственик на незаконен имот на морския бряг, а разследване от 2016 г. показа, че същият се възползва ловко от години от френската социална система, представяйки се за нуждаещ се и ползвайки общинско жилище без основание. Наскоро в дирите на Чобанов влезе и френското правораздаване, образувайки наказателно преследване срещу „бивола“ за клевета. Въпреки това Чобанов тъпо и упорито се бута в разни международни журналистически организации, които не проверяват толкова старателно репутацията на кандидатстващите за членство там. Целта му е, внедрявайки се в такава организация, да гради фалшив авторитет, а и да придава „тежест“ на чисто далавераджийските си офанзиви.\n\nЧесто когато на вратата им почука я някой разследващ, я журналисти, тръгнали по следите на далаверите им, двамата се крият зад полите на някое НПО. Любимата им организацийка „Журналисти без граница” е базирана в Париж и често ползва Чобанов за свой източник на информация. Така например след като стана ясно, че кметове възроптаха срещу медийния рекет на сайта, в писмо, непочиващо на каквато и да било журналистическа логика, първите – без да потърсят другото мнение и гледна точка (основен журналистически принцип), излязоха с позиция в подкрепа на „Биволъ“, в която обвиниха в натиск медиите, дръзнали да разследват „биволския“ тандем.\n\nСъщата организация скокна да брани Чобанов и когато багери се насочиха срещу незаконно издигната от него постройка в морското село Варвара, която се намира в купен за жълти стотинки имот.\n\n \n\n\n\nПодобно на Чобанов, който много се дразни, когато журналистите навлязат в „личното му пространство“, Йорданов пък е скрил собствеността на рекламната агенция на жена си в офшорка в окръг Колумбия и дума не дава да се издума кой е реалният й американски собственик, на който самият Йорданов е пълномощник в България. Директор на тази офшорка до 2013 г. е бил Нийл Гейтли, който е управител и на друга фирма, попаднала в забранителния списък на Европейския съюз поради връзките й с иранската ядрена програма. Асен Йорданов е бил и съдружник през годините с Оризовия барон Светлозар Лолов, обвиняем за ръководене на организирана престъпна група за имотни и данъчни измами, изнудване, рекет и побой. За да убедят читателите си в своята независимост, от „Биволъ” гордо заявяват, че се издържат само от скромни дарения на читатели. Сумите на тези дарения достигат средно до около 20 000 лв. на година. Странно е как с подобни суми сайтът покрива разходите си за хостинг и други административни разходи по поддръжката му, а „биволите” - режийните си за „уж” мащабните разследвания и успяват да генерират достатъчни приходи на своите собственици, за да имат стимул да продължават с неговото списване. Все пак не може човек да прекарва цялото си време в писане на публикации, от които няма приходи, защото са му необходими доходи, за да си плати сметките за ток, вода, наем, храна и т.н. Самите „биволи” признават в своята Фейсбук страница, че годишно харчат много повече – между 50 и 80 бона, за издръжка на сайта си. Ако ги попитате откъде идва разликата, най-вероятно ще ви бомбардират с декларация на някоя журналистическа организация, която папагалски прегръща „малтретираните“ с неудобни въпроси „биволи“. Защото истината си е истина, но „биволите“ предпочитат да боравят с безотчетни пари.\n\n \n\n\n\nВ многоцветната и разнообразна група от лица, изпълняващи ролята на глашатаи на задкулисието, впечатление прави едно своеобразно каре от ченгета на бившата Държавна сигурност. Първи в списъка и най-ортодоксален защитник на интересите на Цветан Василев е агент Академик - Огнян Стефанов. През май 2015 г. в публичното пространство се разхожда PDF документ, съдържащ страници от ръчно изписана тетрадка от входа на централата на КТБ на бул. „Цар Борис III“ 159 в София, които описват списъка с гости на Цветан Василев и компания от юли 2013 г. Името на вездесъщия явочник от ДС Огнян Стефанов също е там. Познат още и като агент Академик, Огнян Стефанов не изпада в подробности за този период от живота си. Не може да се отрече, че жабешкият агент е лоялен към бившите, а и към настоящите си спонсори. Сайтът му върти центрофугата на фабриката за фалшиви новини, ангажирана да препере и зачисти петната от аферите на босовете у нас. За да прикрият вторичния грабеж на КТБ например, агент Академик се сдуши с агент Сашо, който напоследък се изявява като „водещ автор“ във „Фрогнюз“ под официалното си име Илиян Василев. Той е бивш посланик в Русия, виден костовист и нещо като „анализатор“ във фабриката за фалшиви новини. Играе ролята на цехов майстор в завода и пуска фалшификати по две линии - да прикрива гигантската кражба в КТБ от Цветан Василев, а вторичното разграбване на активите да пробва да приписва на нашия издател Делян Пеевски. Механизмът е следният: фалшивите новини по тези сюжети се публикуват от агент Сашо в блога му The Blog of Ilian Vassilev или във Фейсбук и от там веднага се подемат от „Клуб Z” на подсъдимия фармацевтичен бос Огнян Донев. След това фалшивата новина се препечатва от „Фрогнюз“ на агент Академик и впоследствие стига до главните сайтове на фабриката - „Капитал“ и „Дневник“ на олигарха Прокопиев. Накрая – за да се затвори цикълът, се публикува и от „Медиапул“, принадлежащ на нежния глас на Костов Стояна Георгиева.\n\n \n\n\n\nВ квартета, съставен от изпечени ченгета на ДС, особено място заема Вера Ахундова. Дамата от своеобразната адвокатска колегия е в авангарда на публичните защитници на банкера беглец. Основният патос на тези доносници на ДС минава през сайта „Фрогнюз“. Ахундова обаче се подвизава и като съпредседател на афиширащото се като независимо сдружение за общественополезна дейност „Ние, гражданите“, което е създадено с една-единствена цел – да брани банкера беглец Цветан Василев. Ахундова е сред рекордьорите по обявявания от Комисията по досиетата. Осветена е осем пъти като агент Ана Хранова на Шесто управление (политическата полиция на режима) - първия път като началник на управление в Министерството на икономиката, енергетиката и туризма.\n\nСред прислужниците на банкера беглец Цветан Василев има и хора, чиято основна мисия е да раболепничат пред господаря си, да превиват гръб и да го обсипват с комплименти. Те му лъскат короната всеотдайно и носят от десет кладенеца вода, за да си заслужат царското благоволение. Такъв раболепен слуга е и икономистът Кольо Парамов, който е бил нещатен секретен сътрудник резидент от Управление „Гранични войски“ (УГВ) на Държавна сигурност. Тъй като не може да защити по никакъв начин с аргументи тезата, че КТБ не е фалирана от Цветан Василев, той води защитата по друга линия – банкерът беглец според него бил твърде умен и твърде модерен, за да бъде разбран. Резултатите от това мъдро и модерно управление са налице. Личната касичка на Българския Мадоф нямаше как да не олекне вследствие на източването. Така лъсна истината, че царят е гол. Нищо че придворните му продължават лицемерно да го ласкаят, че такива невероятни дрехи никога не са виждали. За да е пълен завършекът на падението, Кольо Парамов плещи небивалиците си в сайта „Фрогнюз“ на агент Академик - Огнян Стефанов. Така цикълът е завършен. Пари при пари отиват.\n                    ", "date": "2017.12.09", "title": "Биволи и ченгета в Агнешката кошара"}
{"url": "http://www.monitor.bg/a/view/57592-%D0%9F%D0%BE%D1%87%D0%B8%D1%82%D0%B0%D0%BC%D0%B5-%D0%A1%D0%B2%D0%B5%D1%82%D0%B0-%D0%90%D0%BD%D0%BD%D0%B0-%D0%BF%D0%BE%D0%BA%D1%80%D0%BE%D0%B2%D0%B8%D1%82%D0%B5%D0%BB%D0%BA%D0%B0-%D0%BD%D0%B0-%D0%BC%D0%B0%D0%B9%D1%87%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE%D1%82%D0%BE/", "text": "\n                    Православната църква чества зачатие на Света Анна на 9 декември.В календара на православната църква този празник е тясно свързан с празника на Рождество на Пресвета Богородица.На 9 декември се почита зачатието на Света Анна - майка на Богородица. Света Анна се смята за покровителка на брака, семейството, майчинството, закрилница на девиците, вдовиците и бременните жени. Според неканоничното Протоевангелие на Яков Анна и нейният съпруг Йоаким са посетени от ангел, който им съобщава, че ще имат дете.Анна обещава да посвети детето си на служба на Бог и на тригодишна възраст Мария е отведена във Втория храм. Историята е подобна на тази на Самуил, чиято майка също дълго време е бездетна и се нарича Ханна. Източноправославната църква приема Света Анна още от 6 век, като тя и Йоаким са наричани Свети и праведни богоотци. Разказът на Протоевангелието на Яков е приет от Римокатолическата църква едва през 13 век, като Анна е официално канонизирана през 1854.Българската православна църква отбелязва зачатието на Света Анна на 9 декември, а нейната смърт - на 25 юли.Поверията твърдят, че в тази нощ черните магии \"хващат\". Затова строго се спазват различните забрани: жените не работят нищо, не бива да пипат вълна, за да не се разболеят децата и добитъкът; мъжете не бива да излизат от селото, защото по поляните играят самодивите и видят ли мъж, отвличат го.Имен ден днес празнуват Ана, Анна, Анка, Ани, Янко, Янка.\n\n\n                    ", "date": "2017.12.09", "title": "Почитаме Света Анна - покровителка на майчинството и семейството"}
{"url": "http://www.monitor.bg/a/view/35229-%D0%91%D0%BE%D1%80%D0%B8%D1%81%D0%BE%D0%B2-%D0%BD%D0%B0-%D0%B2%D0%B5%D1%87%D0%B5%D1%80%D1%8F-%D1%81-%D0%B1%D0%B0%D0%BB%D0%BA%D0%B0%D0%BD%D1%81%D0%BA%D0%B8%D1%82%D0%B5-%D0%BB%D0%B8%D0%B4%D0%B5%D1%80%D0%B8-%D0%B2-%D0%91%D0%B5%D0%BB%D0%B3%D1%80%D0%B0%D0%B4/", "text": "\n                    Сръбският президент Александър Вучич организира официална вечеря за участниците в четиристранната среща на балканските лидери, която ще се проведе днес в Белград, предаде специалният пратеник Георги Пашкулев. Вечерята се състоя във вилата \"Мир\". Преди нея Вучич раздаде подаръци на гостите. Срещата на Съвета за сътрудничество на високо равнище между Сърбия, България, Гърция и Румъния започва в 10.00 часа местно време. След нея ще има пресконференция с участието на Вучич и тримата премиери - на Гърция Алексис Ципрас, на Румъния Михай Тудосе и на България Бойко Борисов. Четиримата лидери се срещат два месеца след първите им разговори във Варна. На срещата ще бъде обсъдено развитието на икономическото сътрудничество, укрепването на регионалната стабилност и подкрепата за интеграцията на държавите в региона. Според Вучич \"една от темите ще бъде и изграждането на междусистемната газова връзка между Сърбия и България\".В рамките на посещението България ще подпише със Сърбия Меморандум за намаляване на международните тарифи за роуминг услугите. Сръбската държава е втората страна от Западните Балкани, с която сключваме споразумение в тази област. Преди по-малко от месец страната ни подписа аналогичен документ с Република Македония. Отпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.\n\n\n                    ", "date": "2017.12.09", "title": "Борисов на вечеря с балканските лидери в Белград"}
{"url": "http://www.monitor.bg/a/view/26713-%D0%94%D1%8F%D0%B4%D0%BE-%D0%9A%D0%BE%D0%BB%D0%B5%D0%B4%D0%B0-%D0%B4%D0%BE%D0%B9%D0%B4%D0%B5-%D0%B2-%D1%80%D0%B5%D0%B4%D0%B0%D0%BA%D1%86%D0%B8%D1%8F%D1%82%D0%B0-%D0%BD%D0%B8/", "text": "Зарадва децата на „Монитор“, „Телеграф“, „Политика“ и „Меридиан мач“ с подаръци\n                    \n\n\n                    ", "date": "2017.12.09", "title": "Дядо Коледа дойде  в редакцията ни"}
{"url": "http://www.monitor.bg/a/view/47636-%D0%9C%D1%8A%D0%B6-%D0%BE%D1%82-%D0%A1%D1%82%D1%80%D0%B5%D0%BB%D1%87%D0%B0-%D0%BE%D1%82%D0%BD%D0%B5%D1%81%D0%B5-%D0%B3%D0%BB%D0%BE%D0%B1%D0%B0-%D0%BE%D1%82-1400-%D0%BB%D0%B2-%D0%B7%D0%B0-%D0%BF%D0%B0%D0%BB%D0%B5%D0%BD%D0%B5-%D0%BD%D0%B0-%D0%B3%D1%83%D0%BC%D0%B8/", "text": "\n                    Заради палене на стари автомобилни гуми мъж от град Стрелча бе глобен с 1400 лв. по Закона за управление на отпадъците. Това информираха от Регионалната инспекция по опазване на околната среда и водите в Пазарджик. Нарушителят бил санкциониран, след като свидетел на гъстия дим подал сигнал в екоинспекцията и оттам реагирали светкавично, като изпратили проверяващ на място. От РИОСВ-Пазарджик уточняват, че през ноември са били издадени 11 наказателни постановления за налагане на имуществени санкции в размер на 134 600 лв. На „Екотроника”ЕООД са наложени шест административни наказания  за 126 000 лв. и са издадени шест наказателни постановления. Четири  от тях са за нарушения на Закона за управление на отпадъците – неизпълнение на предписание, липса на отчетност, третиране на отпадъци без разрешително, неизпълнение на условие от разрешително за дейности с отпадъци. За неизпълнение на предписание по Закона за опазване на околната среда и за съвместно съхранение на опасни отпадъци в нарушение разпоредбите на Закона за защита от вредното въздействие на химични вещества и смеси също са наложени санкции и издадени наказателни постановления. За изпускане на производствени отпадъчни води, превишаващи индивидуалните емисионни ограничения, определени в разрешителните за заустване, са наложени имуществени санкции от 1000 лева на „Кумруян”ЕООД и „Еко Ф”ЕАД. С 5000 лева е санкционирана  „Алман”ООД, за заустване на отпадъчни води без разрешително.  \n\n\n                    ", "date": "2017.12.09", "title": "Мъж от Стрелча отнесе глоба от 1400 лв. за палене на гуми"}
{"url": "http://www.monitor.bg/a/view/38180-%D0%92%D1%8A%D0%BB%D1%86%D0%B8-%D1%81%D0%B4%D0%B0%D0%B2%D0%B8%D1%85%D0%B0-16-%D0%BE%D0%B2%D1%86%D0%B5-%D0%B2-%D1%81%D0%B0%D0%BA%D0%B0%D1%80%D1%81%D0%BA%D0%BE-%D1%81%D0%B5%D0%BB%D0%BE/", "text": "\n                    Вълци натръшкаха 16 овце в кошара в свиленградското село Равна гора. Кървавият погром станал около полунощ в нощта срещу петък. 4 от животните били измъкнати от хищниците през изровени под 2-метровата телена мрежа дупки. Останалите 12 били удушени, като на няколко от тях липсвали вътрешностите. Всичките били заплодени.Зверовете влезли в кошарата на собственика на стадото Николай Добрев и нападнали животните. За зла участ точно тази вечер големите кучета-пазачи били вързани, тъй като имало разгонена женска. След като усетили врага, псетата се разлаяли. Овчарят излязъл да види какво става, но имало гъста мъгла. Овцете били тихи и спокойни.На сутринта собственикът и негови приятели тръгнали по следите на вълците. Дирите били от един голям и два малки вълка. Ловци от селото предполагат, че става въпрос за майка с поотраснали две  вълчета. Щетите от избитите животни са за хиляди левове и подобни щети не се поемат от държавата. Стадото е преместено в обор в село Мустрак, а на пролет отново ще бъде върнато в Равна гора, където има повече паша.Вълците са истинска напаст в района на Сакар. Въпреки десетките набези на ловните дружинки тази година все още няма отстрелян вълк, а нападанията над кошари са десетки.\n\n\n                    ", "date": "2017.12.09", "title": "Вълци сдавиха 16 овце в сакарско село"}
{"url": "http://www.monitor.bg/a/view/44208-%D0%91%D0%BE%D0%B9%D0%BA%D0%BE-%D0%91%D0%BE%D1%80%D0%B8%D1%81%D0%BE%D0%B2-%D0%9A%D1%8A%D0%B4%D0%B5%D1%82%D0%BE-%D1%81%D0%B5-%D1%81%D1%82%D1%80%D0%BE%D0%B8-%D0%BD%D1%8F%D0%BC%D0%B0-%D0%B2%D0%BE%D0%B9%D0%BD%D0%B8-%D0%9E%D0%91%D0%97%D0%9E%D0%A0/", "text": " Балканските лидери с ключови послания към Брюксел\n                    Там, където се строи, няма войни, нашата дружба не е насочена срещу никоя държава – нито срещу Русия, нито срещу Турция, а се стремим към повече инвестиции и строителство. Това заяви премиерът Бойко Борисов на пресконференция след срещата с президента на Сърбия и премиерите на Гърция и Румъния в Белград. Четворка се събра за втори път, след като преди два месеца Борисов посрещна лидерите във Варна. Българсият премиер обяви, че Сърбия винаги е била неразделна част от Европа и вярва в европейският й просперитет. „Всики заедно не трябва да генерирараме проблеми, а мъдрост и да покажем, че сме си научили уроците по история“, заяви премиерът. Той каза, че с днешната среща западните лидери са показали на Брюксел, че Балканите са сигурно и мъдро място, което не създава проблеми и спазва правилата, които европейската демокрация налага.„Балканите много векове наред са генерирали войни. Сега е ключов момент, тъй като много от големите играчи в света също имат интереси от Балканите. Искаме единни Балкани и модерна инфраструктура, искаме да няма роуминг и да не плащаме тези огромни пари“, каза министър-председателят.  Премиерът сподели, че България е лоялен партньор на НАТО, но нашето сърце е Европа и Брюксел. “За Балканите по-добър път няма”, категоричен бе Борисов. Но в същото време отбеляза, че “не искаме да са сме пасивни и да чакаме какво Великите сили ще решат за нас”.“И ние също искаме да има евтина газ, да имаме свързаност, дигитална инфраструктура, да имаме всичко, което има на Запад и САЩ, каза Борисов. - Историята за историците, ние да се опитаме на нашите народи да им осигурим просперитет. Прекрасни са градовете Белград, Букурещ, Солун, София, ски курорти, морета, реки, това богатство сме длъжни да го направим да работи за хората, а не за трети страни”, заяви БорисовДомакинът Александър Вучич каза, че „нашите градове и държави са маркирани не само на картата на Европа, но и на региона за важни събития“.  Относно близките отношение между Сърбия и Русия президентът заяви, че страната му върви по своя европейски път. “Казвал съм и на Меркел, и на Тръмп Русия е приятелска държава и ще поддържаме добри отношения, но това няма нищо общо с пътя и интересите на Сърбия. Искаме да поддържаваме военен неутралитет и да си изградим собствена армия, която да гарантира нашата сигурност”, обясни Вучич. Той благодари на Борисов, Ципрас и Тудосе, че придават положителен, европейски дух в Сърбия.Гръцкият премиер Алексис Ципрас пък разкри за какви енергийни проекти са говорили по време на срещата. Обсъдили завършването на тръбопровода ТАП, предвиждащ да транспортира природен газ от Азербайджан, който да се превърне в хъб за разпределения на газ. Лидерите са говорили и за жп връзките между страните. Повдигната е идеята за свързването на Солунското пристанище с Бургас, Варна и Букурещ. Обсъден е въпросът и за модернизирането на жп връзката Солун-Белград-София.Румънският му колега Михай Тудосе сподели, че четирите държави си имат предизвикателства, но са осъзнанали, че няма нито един проблем, който да не могат да преодолеят. „Можем да помогнем за интегрирането на Сърбия в ЕС, защото тя граничи с България и Румъния. Сръбското интегриране може да стане чрез обща инфраструктура и обмен на студенти между държавите”, обяви Тудосе.Транспортният министър Ивайло Московски и сръбският вицепремиер и министър на търговията, туризма и телекомуниакциите Расим Ляич подписаха Меморандум за намаляване на цените на роуминга. С договора двете държави искат да насърчат мобилните оператори да постигнат конкретни споразумения помежду си, които да доведат до трайно намаляване на международните тарифи. По-евтините мобилни услуги ще бъдат в полза на близо 14 млн. българи и сърби. Преди по-малко от месец страната ни подписа аналогичен договор и с Македония. Следващата среща между лидерите ще бъде през март догодина в Букурещ, след което ще се съберат и в Гъриця. След това ще се видят и през май в София по време на българското председателство, когато ще се проведе среща между Европейския съюз и Западните Балкани. Министър-председатвлят Бойко Борисов заяви, че това председателство го приемаме като Балканско, “за да може да включим усилията и на румънските колеги, на гръцките, на австрийските, защо не и на Хърватия и Словения”, каза премиерът и допълни, че всички имаме нужда от спокоен регион. Ципрас пък допълни, че е много важно да се срещат и говорят както за своите проблеми и предизвикателства, така и за общото бъдеще. Балканските лидери са на мнение, че с общите си срещи могат да търсят заедно решение на проблемите.\n\n\n                    ", "date": "2017.12.09", "title": "Бойко Борисов: Където се строи - няма войни (ОБЗОР)"}
{"url": "http://www.monitor.bg/a/view/84100-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BF%D0%B8%D1%8F%D0%BD-%D1%88%D0%BE%D1%84%D1%8C%D0%BE%D1%80-%D0%BF%D1%80%D0%B5%D0%B4%D0%BB%D0%BE%D0%B6%D0%B8%D0%BB-%D0%BF%D0%BE%D0%B4%D0%BA%D1%83%D0%BF-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    Пиян шофьор е бил арестуван тази нощ от полицаи от РПУ-Хасково. 25-годишният турски гражданин е бил спрян за проверка около 3 часа.Проверката с дрегер установила, че той е пил алкохол.Водачът подхвърлил 70 лева в патрулката. Полицаите обаче отказали рушвета и го закопчали.Започнато е бързо производство, уведомена е прокуратурата. Двамата полицаи от патрула ще бъдат наградени, съобщиха от областната дирекция на МВР в Хасково.\n\n\n                    ", "date": "2017.12.09", "title": "Арестуваха пиян шофьор, предложил подкуп на полицаи"}
{"url": "http://www.monitor.bg/a/view/13065-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D0%B5-%D0%B7%D0%B0%D0%B3%D0%B8%D0%BD%D0%B0%D0%BB-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%9A%D0%B8%D0%BF%D1%8A%D1%80/", "text": "\n                    Автомобилът на българин, идентифициран от полицията като Анатоли Братусков, е излязъл от пътя и е паднал в дере, предава Агенция \"Фокус\"Инцидентът е станал на пътя между Пея и Катикас. В около 17.30 ч. местно време в петък полицията е получила сигнал, че в дерето е видян автомобил, но при пристигането си полицаите са установили, че в него няма никой. Тялото на българина е намерено на около 50 м разстояние. От органите на реда посочват, че в разследването не изключват \"никакви възможности\".Малко след като тялото на българина бе открито, неговият работодател, собственик на местен ресторант, го е обявил за изчезнал, тъй като не се е явявал на работа от сряда и оттогава не отговаря на обаждания.\n\n\n                    ", "date": "2017.12.09", "title": "Българин е загинал при катастрофа в Кипър"}
{"url": "http://www.monitor.bg/a/view/46053-%D0%91%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%BE%D1%82-%D0%B1%D0%B5%D1%80%D0%BB%D0%B8%D0%BD%D1%81%D0%BA%D0%BE%D1%82%D0%BE-%D0%BC%D0%B5%D1%82%D1%80%D0%BE-%D0%BF%D1%80%D0%B5%D0%B1%D0%B8%D1%82-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%A5%D0%B0%D0%B9%D0%B4%D0%B5%D1%80%D0%B8%D0%BD%D0%B3/", "text": "Светослав Стойков е настанен със сериозни травми в болницата\n                    Българинът Светослав Стойков, който излежава присъда от 2 години и 11 месеца в немски затвор за нападението и ритането на млада жена в берлинското метро е бил пребит жестоко от съкилийници в затвора \"Хайдеринг\" край Берлин. Новината съобщи германският вестник \"Билд\" с позоваване на свои източници, а от службата по затворите все още не са потвърдили за инцидента. Стойков е настанен в болница.Инцидентът е станал в корпус 1 на затвора докато българинът изчаквал времето, през което излежаващите присъди се съпровождат до местата, където работят или до други сгради на \"Хайдеринг\".  Това по правило са 10-ина свободни минути. В това време има възможност затворниците да се засекат по коридорите. От \"Билд\" посочват, че няма информация дали Стойков е бил съпровождан от служители на затвора.Германското издание посочва пикантната подробност, че Светослав Стойков е бил прехвърлен в затвора \"Хайдеринг\" от затвора \"Тегел\", тъй като в първоначалното място, където трябвало да изтърпи наказанието си, не се чувствал в безопасност. Прехвърлянето станало точно, за да бъде гарантирана сигурността му. Междувременно обаче в новия му \"дом\" се разнесла мълвата за това какъв специален пандизчия ще бъде прехвърлен.Българинът беше осъден през юли на две години и 11 месеца затвор за опасно нападение с нанасяне на телесна повреда, след като ритна в гръб по стълбите в берлинското метро на 27 октомври 2016 г. 28-годишна студентка, а цялата случка беше заснета от охранителните камери на железницата.Пред \"Билд\" Себастиан Брукс, говорител на берлинския сенатор по правосъдието Дирк Берендт казал, че ще проучи инцидента, като обяснил в петък, че до момента няма информация за него. Съобщенията за такива инциденти идвали по-късно в случаите, когато се налага настаняване на затворник в болнично заведение. Веднага след побоя всички задържани в затвора \"Хайдеринг\" били затворени обратно по килиите си.\n\n\n                    ", "date": "2017.12.09", "title": "Българинът от берлинското метро пребит в затвора \"Хайдеринг\""}
{"url": "http://www.monitor.bg/a/view/50721-%D0%94%D0%B2%D0%B0%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%B2-%D0%94%D0%B5%D0%BD%D1%8F-%D0%BD%D0%B0-%D0%B3%D0%BD%D0%B5%D0%B2%D0%B0-%D0%B2-%D0%BF%D0%B0%D0%BB%D0%B5%D1%81%D1%82%D0%B8%D0%BD%D1%81%D0%BA%D0%B8%D1%82%D0%B5-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8/", "text": "\n                    Двама загинали палестинци при сблъсъци с израелските сили, удари на израелската армия в Ивицата Газа в отговор на изстреляни по територията на Израел ракети: признаването на Ерусалим за столица на Израел от САЩ разпали вчера отново напрежението между израелци и палестинци, съобщи АФП.ООН е \"изключително обезпокоена от рисковете от ескалация на насилието\", заяви специалният координатор на световната организация за близкоизточния мирен процес Николай Младенов на извънредна среща на Съвета за сигурност в Ню Йорк.Палестинците бяха призовани в Ерусалим, Западния бряг и Ивицата Газа на \"ден на гнева\", като на вчерашните протести бяха ранени десетки хора и двама загинаха при сблъсъци с израелската армия и полиция.Вечерта армията съобщи, че е прехванала ракета, изстреляна от ивицата Газа, и отвърна с обстрел на военни обекти на ислямисткото движение Хамас в този палестински анклав. Равносметката: 14 ранени според палестинското министерство на здравеопазването в Газа.След това армията съобщи за изстрелването на нова ракета, паднала в град Сдерот, но не уточни дали има жертви.Десетки хиляди хора протестираха в различни мюсюлмански и арабски страни срещу решението на Тръмп за Ерусалим. Тези демонстрации в палестинските територии и мюсюлманския свят засега не са масови, но събуждат притеснения сред международната общност, че Тръмп може да е отворил кутията на Пандора. Отхвърляйки \"проповедите и уроците\", постоянната представителка на САЩ в ООН Ники Хейли повтори, че Тръмп не е заел позиция за границите и увери, че САЩ са ангажирани с мирния процес.Обръщайки гръб на десетилетна традиция в американската и международна дипломация, Тръмп обяви в сряда едностранно Ерусалим за столица на Израел и каза, че ще премести американското посолство от Тел Авив там.Решение, което \"не благоприятства перспективата за мир в региона\" и \"не съответства на резолюциите на Съвета за сигурност\", заявиха вчера посланиците на Франция, Обединеното кралство, Италия, Швеция и Германия в ООН.\n\n\n                    ", "date": "2017.12.09", "title": "Двама загинали в Деня на гнева в палестинските територии"}
{"url": "http://www.monitor.bg/a/view/56207-%D0%9D%D0%B0%D1%81%D0%BA%D0%BE-%D0%9F%D0%B5%D0%BD%D0%B5%D0%B2-%D0%B5%D0%B4%D0%B8%D0%BD%D0%B8%D1%86%D0%B0-%D1%80%D0%BE%D0%BA-%D0%BC%D0%BE%D1%89%D0%BD%D0%BE%D1%81%D1%82-%D0%BD%D0%B0-25/", "text": "В Б.Т.Р. никога не е имало сблъсък на его, а само творчески различия, които се изглаждат с репетиции, казва певецът\n                    Спомням си тяхното начало към върха с БТР'97 – един от последните албуми, които си купих на касетка от подлеза на НДК. Малко по-късно кариерата ми на заработващ джобни като сервитьор за лятото тийнейджър приключи и прибирайки се в Плевен, ги засякох на центъра. Отиваха към студиото на местното радио за интервю. Същата вечер щяха да свирят в рок клуба на Медицинския, а от месец по купони и квартални градинки всеки курсист от Военното в Долна Митрополия разчупваше образа на бастун с „Елмаз и стъкло“ на акустична китара. Косите на Наско Пенев се развяваха като на Бандерас в сцената с експлозията в „Десперадо“.Да ги видиш със Славчо Николов, Илиян Диков и Иван Калфов на лежерна разходка в провинциален град беше като да срещнеш някой от Rolling Stones в квартален магазин за пури в Лондон. Година по-късно групата издаде „Спасение“, като едноименната балада бе толкова зарибяваща, че детронира Deep Purple и Whitesnake трайно от плейлиста за свалки край лагерния огън някъде по Кайлъшките поляни. Двадесет години по-късно Б.Т.Р. са вече институция в бг рока. Гиговете им събират фенове от две поколения, а фронтмени като Джон Лоутън (Uriah Heep) и Тим Рипър Оуенс (Judas Priest) са сред най-близките им другари по оръжие. На 29 март бандата ще отбележи четвърт век на сцена и ще представи новия си албум „Невидими стени“, работата по който вече е преполовена. „Имаме доста материал, с който да експериментираме, но като цяло този албум е с една идея по-тежък като звучене от всичко, което сме правили до сега. Колаборации няма да има, по всяка вероятност парчетата ще са 10.“, споделя за „Монитор“ Наско.Не му се говори особено за концерта в зала 1 на НДК първо, защото все още е в графата „догодина“, и второ – тепърва ще стиковат сетлист и специални гости. „Имаме някои интересни хрумвания. Да речем, че без приятели е скучно. Основната част от шоуто ще си изнесем ние четиримата, но е добре да се обградим и със съмишленици“, загатва Наско. За 25 години десант по трънливия път на българския шоубизнес той е категоричен, че никога не са имали драматичен спор в групата. „Няма сблъсъци на его, от прекалено дълго време сме заедно и няма какво да доказваме един на друг. Няма търкания, има само творчески различия. Всеки си има свое мнение и докато не си кажем „Ето, това търсихме!“, се работи – опитва се четвърти, пети вариант на една песен, или на част от нея. Понякога ако стигнем до задънена улица, не свирим парчето един месец, да отлежи, и после му даваме шанс и нещата се случват“, разказва певецът.В момента в ефир и в YouTube скорост набира видеото към „Моята сила“, режисирано от Асен Блатечки.„Асен вече беше завършил „Бензин“, иначе песента можеше и да влезе в саундтрака на филма. Една от любимите ми снимачни локации бе покривът на сграда до Софийския университет, от която се разкриваше 360 градусова гледка към града, беше приказно. Спомням си че първия ден като видях трите камиона с техника, си казах „Брей, приличаме на филмова продукция!“, усмихва се Наско. Асен Блатечки е негов близък приятел още от гимназиалните години. Делят чин от 8-и до 11-и клас, а юношеството им е белязано както от обиколки по задължителните по соца бригади, така и от купони с преспиване. „Даже веднъж избягах, за да поживея няколко дни у тях. Той идваше вкъщи, защото като закъснееш, нямаш пари за такси, откъде такъв лукс да се прибереш. След казармата всеки си тръгна по пътя, аз продължих с групите, той с киното. Понякога като влезе в цикъл на снимки и репетиции, няма време да ми върне обаждане Асен, лудница му е, но аз му пожелавам все така да е!“., горд е с приятеля си Наско. БЪЛГАРО СРЪБСКА ВРЪЗКАС Ивана проходиха като семейство под звуците на WhitesnakeПреди малко повече от месец Наско и любимата му Ивана си казаха заветното „да“ в тесен приятелски кръг в Ниш. „Не че е наша, но наистина това бе най-хубавата сватба, на която съм бил. Нямам достатъчно думи, не ми е толкова богат речникът, за да разказвам колко приказно беше. Наистина бяхме събрали само хора, които ни познават прекрасно и споделиха щастието ни.“, обясни Наско.По желание на булката първия им танц като семейство се случил на фона на Is This Love на Whitesnake. Последвала волна музикална програма, в която се изявили гости като Ясен Велчев от „Те“ и Александър Филчев-Санеца (петият неофициален член на Б.Т.Р).Новината, че Наско и Ивана са вече съпруг и съпруга, след повече от 10 години безусловна любов, изтече във Фейсбук от Цонко Цонев. „Изключителен приятел, не можах да го разубедя да не говори за това“, намигва Наско. Бившият кмет на Каварна сравни сватбата с култовия момент от 2009-а, в който организира влак с 2000 български фенове за концерт на AC/DC в Белград. \n\n\n                    ", "date": "2017.12.09", "title": "Наско Пенев – единица рок мощност на 25"}
{"url": "http://www.monitor.bg/a/view/1561-%D0%94%D0%B8%D1%80%D0%B8%D0%B3%D0%B5%D0%BD%D1%82%D1%8A%D1%82-%D0%BA%D0%BE%D0%B9%D1%82%D0%BE-%D1%80%D0%B8%D1%81%D1%83%D0%B2%D0%B0-%D0%BC%D1%83%D0%B7%D0%B8%D0%BA%D0%B0%D1%82%D0%B0/", "text": "Във вените на маестро Огнян Митонов тече галска кръв от пра-прадядо французин\n                    Когато доайенът Руслан Райчев забелязва таланта на младия си колега Огнян Митонов и го кани за диригент в Музикалния театър, той предполага, че начинаещият маестро ще набере една-две години опит на пулта в Оперетата и ще излети от трамплина към големите сцените на Запад. Още повече, че освен палката владее виртуозно и чужди езици. Обаче не става така. Този сезон бележи 100-годишния юбилей на професионалния музикален театър в България и 15 от тях вече са свързани с яркото присъствие на Огнян Митонов в това изкуство. „Аз съм много щастлив с работата си в тази вековна национална институция, защото тя е една от малкото в Европа, ориентирани специално към оперетата и мюзикъла, и поддържащи съответния репертоар на високо професионално ниво“, споделя маестрото и припомня, че още преди десетилетия, наваксвайки с гигантски крачки музикалния ступор от времето на робството, в София сме имали премиери на творбите на майсторите в жанра почти веднага след виенските.Продължаваме в този дух и, макар и в трудни във финансово отношение години, играем световноизвестни произведения, отбелязва той. Неговата най-нова засега изява като диригент в Музикалния театър е в оперетата „Орфей в Ада“ на Жак Офенбах.В хода на юбилейния сезон, за догодина той ев който да представи отделни музиканти като солисти, така че целият състав да изпита удоволствие от събитието.Като син на утвърден музикант – кларинетист и пианист в симфоничния оркестър към Ансамбъла на Армията, за Оги няма тайни в тези инструменти, а композира едва от 6-годишен. По-късно е класиран начело сред 100 кандидати за Теоретичния отдел на Консерваторията и става единственият студент, който от първо явяване на изпит по дирижиране е приет в специалността – прецедент в историята на академията. Негови професори са Васил Казанджиев и Борис Хинчев, на които става и асистент. Още от второкурсник амбициозният Скорпион дирижира опери в Учебния театър на ВУЗ-а – „Сватбата на Фигаро”, „Севилският бръснар”, „Дон Паскуале”, „Така правят всички жени”, „Вълшебната флейта”, както и някои непоставяни дотогава у нас заглавия като френските „Бедният моряк” на Дариус Мило и „Хирургия” на Пиер Феру. „Който не се е докоснал до музикално-сценичния жанр, за мен не е истински диригент“, отсича днес маестрото.Когато Руслан Райчев и тогавашният директор на Оперетата проф. Светозар Донев го откриват, той е асистент по оперно и симфонично дирижиране в НМА „Панчо Владигеров“. Двамата му гласуват доверие и много скоро му поверяват капитанския мостик в „Островът на мечтите“ от Робърт Щолц – последния виенски класик, също непознато име за родната публика. „На премиерата имахме 3 биса на един от музикалните номера. Поне откакто аз съм в театъра, не се е случвало повече подобно нещо по време на спектакъл“, връща лентата Огнян Митонов близо десетилетие и половина назад. Летящият му старт в Оперетата преминава в методично натрупване на сериозен репертоар: оттогава има в CV-то си десетки творби като диригент - „Царицата на чардаша”, „Хубавата Елена”, „Прилепът”, „Циганска любов”, „Граф фон Люксембург”, „Виенска кръв“, „Цигански барон“, „Моята прекрасна лейди”, „Котки”, „Българи от старо време“, „Лелята на Чарли“, „Една нощ във Венеция“ и много други... А класиката „Графиня Марица“ в различни режисьорски версии се превръща в негова визитна картичка. Понякога се случва в рамките на седмици да репетира по няколко заглавия едновременно. „Но не ми тежеше и сега не ми тежи“, категоричен е той.Веднъж след представление Огнян Митонов получава sms от колежка: „Ти не просто дирижираш, ти рисуваш музиката...“. Красиво и точно. За ваятеля с палка във всеки спектакъл има по нещо специфично интересно. Професията го среща с поколения звезди на българската оперета – Арон Аронов, Ной Николов, Мариана Арсенова, Добрина Икономова, Еделина Кънева, Олга Динова, Александър Мутафчийски... Идват и покани за ангажименти по широкия свят – Германия, Швейцария, Холандия, Люксембург, Австрия, Белгия, Чехия, САЩ. И Франция... Във вените на Огнян Митонов тече и галска кръв. Неговият пра-прадядо по бащина линия е французин, дошъл в новоосвободена България като пратеник на католически орден в края на ХІХ век. Но някъде из Ботевградския край го изненадва любовта и религиозната му мисия приключва с женитбата за красива българка. Така Жо-Жан Митон се установява в Софийско и дава начало на рода Митонови. Някои от потомците са се насочили към североизточната част на страната, но, все едно, всички с това фамилно име у нас, а те не са много, произлизат от него. „В стария телефонен указател на София дядо ми единствен фигурираше с тази фамилия – спомня си Огнян Митонов. - Преди години получи писмо от БАН и го интервюираха, за да проучат историята на рода, чиито корени са били в Южна Франция“. Сред семейните реликви на Митонови се пазят няколко кръстчета с инициалите на прародителя. Неговите тукашни наследници говорели езика на Молиер, имали гори, въртели доста успешен земеделски бизнес и дори притежавали един от първите файтони в областта – изобщо били знатни хора в този регион. А пък дядото по майчина линия бил от първия випуск зъболекари в България, от малък свирел на различни музикални инструменти и владеел няколко езика. Франкофонията освен по генетична линия, е заложена у Огнян и по образователна, шегува се той. Майка му е един от най-добрите специалисти по френски език у нас и автор на учебници.„Аз съм работил доста във Франция, в продължение на 3 години пътувах с една компания – Opera Passion, която правеше турнета с оперни спектакли там, в Швейцария, в Белгия. Успявах освен диригент да бъда и организатор, бях ангажирал български музиканти за оркестъра, който бе в основата на тези пътувания. Някои от тях бяха толкова добри, че получиха покани в чужбина и останаха“, разказва маестро Митонов. И продължава: „Винаги съм харесвал Франция, усещах, че душите на дедите ми са някъде там, но кариерата ми в Музикалния театър и Консерваторията вече беше потръгнала и не исках авантюристично да се впусна да търся нова реализация, защото прекъсването в нашата професия, когато си създал име и авторитет, не е желателно. Макар че заплатата ми в началото беше на ръба на оцеляването, за мен бе важно да практикувам във водещ театър, вместо тепърва да се доказвам някъде другаде, започвайки от нулата“. Пък и в земята на предците си той не намира своята „половинка завинаги“.Да си диригент е секси, Оги има много обожателки, досега обаче е поставял професията на първо място. На 41 години синеокият брюнет твърди, че е готов да създаде семейство, каквото винаги е искал, но предпочита да не смесва работата с личния живот, затова се оглежда за подходящата сред не-музикантките. А така или иначе е ограден с музикантки – в неговия камерен ансамбъл „Митонисимо“ са цели 13. Маестрото ръководи от десетина години този изцяло дамски състав („Не съм ги търсил специално да са само жени, но така се случи“) и смята да го разширява за целите на симфонични и оперни спектакли. „Бих желал сам да определям насоките, репертоара, мениджмънта, колкото и да е трудно това в България, тъй като за високо изкуство трудно се намират спонсори“, обяснява Митонов. Оттук нататък с формацията ще се върви към редовни концерти, за да се наложат в културния календар, зарича се той. Планирал е вече няколко прояви, а за 14 февруари има идея за тематичен концерт с бъдещия по-голям екип, вече изпъстрен и с мъже музиканти. Иначе засега приятелите му отстрани се чудят как се справя с толкова много жени едновременно. „Работя много лесно и приятно с моите момичета, сплотени сме и постигаме страхотен резултат“, репликира той. \n\n\n                    ", "date": "2017.12.09", "title": "Диригентът, който рисува музиката"}
{"url": "http://www.monitor.bg/a/view/82505-%D0%92%D0%BB%D0%B0%D0%B4%D0%B8-%D0%94%D0%B0%D0%BB%D0%B0%D0%BA%D0%BB%D0%B8%D0%B5%D0%B2-%D1%81%D1%8A%D1%81-%D1%81%D1%80%D0%B5%D0%B1%D1%80%D0%BE-%D0%BE%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%BF%D0%BE-%D1%82%D0%B0%D0%B5%D0%BA%D1%83%D0%BE%D0%BD%D0%B4%D0%BE-%D0%B2-%D0%A1%D0%BE%D1%84%D0%B8%D1%8F/", "text": "\n                    Най-успешният български състезател в таекуондото - бронзовият световен медалист в категория до 68 килограма от Муджу 2017 Владимир Далаклиев, постигна поредния успех в кариерата си. 27-годишният ботевградчанин спечели сребърен медал на европейското първенство за олимпийски категории, което се провежда в София. На финала възпитаникът на Пламен Трънски отстъпи с 6-14 на руския представител Арман Иргалиев.По пътя до финала Далаклиев се справи с Емир Калянач (Босна и Херцеговина) с технически нокаут, надви с 16-3  украинеца Олексий Мостовий, после и сърбина Никола Вукович с 23-15, а на полуфинала победи в доста оспорван мач руснака Вячеслав Минин с 6-4.Другият представител в категория до 68 килограма Митко Джорджев записа великолепна победа над олимпийския шампион от Лондон 2012 и бронзов медалист от Рио де Жанейро 2016 Жоел Гонзалес Бонила с 8-6 във втория кръг. Последва нов успех и над германския представител Малик Гюлеч, но победният път на българина бе спрян от Али Радван (Беларус). В първия ден от състезанието Михаил Христов спечели бронзов медал при дебюта си на европейско първенство в този спорт при параспортистите. \n\n\n                    ", "date": "2017.12.09", "title": "Влади Далаклиев със сребро от европейското по таекуондо в София"}
{"url": "http://www.monitor.bg/a/view/35197-%D0%98%D0%B3%D1%80%D0%B0%D1%87%D0%BA%D0%B0%D0%BF%D0%BB%D0%B0%D1%87%D0%BA%D0%B0-%D0%B8%D0%BB%D0%B8-%D0%BA%D0%B0%D0%BA-%D0%B4%D0%BE%D1%80%D0%B8-%D0%9F%D0%B8%D0%BA%D0%B0%D1%87%D1%83-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%BE%D0%BF%D0%B0%D1%81%D0%B5%D0%BD/", "text": "Мобилни приложения вредят на възрастни, спинърите са травмиращи за малките\n                    Не сте изживели детството си пълноценно, ако поне веднъж родителите ви не са произнасяли фразата „Ще стане от играчка – плачка“. Интересно е как ролите се менят и ако преди години отговаряхме на тази констатация с пълно безразличие, то днес се потим в опит да предпазим детето си дори от падане по време на гоненица. Юнашките сълзи, разбира се, са неизбежни, освен ако не планираме да облечем детето перманентно в скафандър. Така, например, параноични майки ще ви посъветват да не пускате малчугана си в басейна с ръкавни пояси. Според редица „експерти“ в областта те не са подходящи за децата, тъй като вероятността да се измъкнат от ръката била голяма. Не приемайте всеки подобен съвет като чиста монета – вероятността надуваемият пояс да се изхлузи и пакостникът да се спъне от развързана връзка на обувка е еднаква и не оправдава стриктни забрани.Съществуват обаче развлечения, които крият подводни камъни. Дали дадена играчка е подходяща за конкретна възраст, производителите посочват още на опаковките. Някои забавление, оказва се обаче, не са безобидни независимо дали сте на 2 или на 32.Едни от новите мании сред младежите – спинърите, например, са сред дрънкулките, с които трябва да се внимава. Редица проучвания поставят  Причината – те се разглобяват сравнително лесно и вероятността някоя част да отхвръкне и да ни „дари“ със синьо око е доста голяма. В допълнение, ако спинърите попаднат в ръцете на дребосъци, въпросното парче, „откъснало“ се от цялостта на играчката може да доведе и до задавяне. Няколко подобни случая провокираха проверки от страна на Американската комисия за защита на потребителите. В Ирландия пък над 110 хиляди въртящи се играчки бяха изтеглени от пазара заради опасения за сигурността на децата. Учители също скочиха срещу въртящите се дрънкулки. Задълбочени в броенето на оборотите, които ще направи пумпалът, малчуганите не внимават по време на занятията.Любопитното в случая е, че спинърите далеч не са предназначени за деца. Идейният двигател на спинъра е американката Катрин Хетингър, която патентова джаджата през 1997 г. като средство за борба със стреса. Уви, тази полза е само на хартия, тъй като до момента няма нито един доказан случай на човек, преборил напрежението със съвременния пумпал.Другият световен феномен, който носи сериозни последствия е Pokemon GO. Мобилното приложение стана много популярно и у нас, като вече съществуват над 5000 покемон портали само на територията на София. Това са всъщност pokestop-овете, от които се печелят яйца и безплатни предмети за играта. Тези портали могат да бъдат детски площадки, графити, паметници и общо взето всякакви интересни за откриване места. Но за да са максимално затруднени, играчите трябва да са непосредствено близо до тези обекти. Освен яйца на покемони, наградите най-често са покетопки и лечебни средства. Големите струпвания около свърталищата на покемоните се дължат и на друго. Съществуват 151 вида джобни чудовища. За по-лесно събиране на редки екземпляри е нужно много играчи да са в един район. Това са така наречените „ферми“. Фермерите обикалят заедно, което им дава възможност да намерят и по-голям брой от бандата на Пикачу и приятели. В списъка с най-култови pokestop-ове в столицата се класират НДК, Софийски университет „Св. Климент Охридски“, Борисовата градина и зала „Арена Армеец“.Pokemon GO обаче стана причина за много инциденти, включително и в България. Главно това са  В американския щат Орегон се стигна до там, че един мъж е наръган с нож, след което продължава да играе, вместо първо да потърси помощ. Подобни неблагоприятни случки дадоха повод на страни като Китай, Саудитска Арабия, Египет, Иран и Индонезия да забранят приложението на територията си. Американският щат Ню Йорк пък издаде забрана на над 3000 регистрирани сексуални насилници и обвинени в педофилия да използват Pokemon GO, заради голямото му влияние над децата. Отделно различни магистрали, ресторанти и заведения, слагат табели, с които ограничават или забраняват използването на приложението.Манията около играта обаче продължава. Фантастични животни и магически заклинания, вдъхновени от култовата поредица за Хари Потър, ще получат нов живот в новата мобилна версия с добавена реалност, която разработчикът на Pokemon Go подготвя. Приложението ще носи името Harry Potter: Wizards Unite ( б. а. - Хари Потър: Обединение на магьосниците ). С помощта на добавената реалност потребителите ще могат да правят заклинания, да намират артефакти, да се обединяват и да следват магически създания и герои от популярната поредица на Джоан Роулинг. Както при играта, чийто символ е жълтият Пикачу, в тази версия ще има различни локации, от които създанията да бъдат „хванати“. Проектът е в сътрудничество с компанията Warner Bros Pictures, която стои зад филмовия франчайз, проследяващ приключенията на Хари, Рон, Хърмаяни и компания. Кога ще излезе на пазара още не е ясно, но се предполага, че ще се застъпи с лентата „Фантастични животни и къде да ги намерим 2“. Продукцията, също вдъхновена от магьосническия свят на Роулинг, ще излезе на голям екран през ноември 2018 г.Още по-далеч се стигна с руска игра „Син кит“, подтикваща деца към насилие и самоубийство. Идеята на играта е, че всеки включил се получава по 50 задачи, които трябва да изпълни за 50 дни. Първоначално те са за различни действия, повечето от които екстремни, като ранно ставане, изкатерване на кран, ходене по парапет. Предизвиканият, който в познатите случаи е дете или тийнейджър, задължително трябва да снима всяка такава задача с мобилния си телефон и да я сподели в група в социалната мрежа. След това обаче възникват задачи, свързани с нарушаване на обществения ред, насилие и самонараняване. От децата се иска да крадат, да нападат свои приятели или да изрисуват с бръснарско ножче син кит на ръката си. На 50-тия ден се дава последната задача, която е за  Името „Син кит“ идва от явлението при китовете, които се изтласкват на брега, обикновено поради дехидратация, което е свързано със самоубийство. Явлението се заражда в Русия през 2013 г. с F57 - едно от имената на така наречената „смъртна група“ в социалната мрежа VKontakte и причинява първото самоубийство през 2015 г. Филип Будейкин, бивш студент по психология, изключен от университета, твърди, че той е създателят на играта. Будейкин казва, че целта на играта е да „изчисти“ обществото, като подтиква към самоубийство тези, които, според него, нямат стойностМакар опасната игра да се разпространява най-вече на територията на рускоговорящите държави, тя пусна пипала и в други страни по света. Заговори се дори за наличието й в България. Тук обаче на места се прояви под друго име - „Синият гълъб“.Сред желаните придобивки от децата, които могат да навредят на здравето им, е и ховърбордът.Той представлява самобалансиращ се скутер и е един от най-атрактивните начини за предвижване, който е особено популярен сред младежите.Като всяка джаджа, и ховърбордът крие опасности, но най-голямата се оказва  Стигна се до там, че множество самозапалили се батерии провокираха Комисията за защита на потребителските продукти в Съединените щати да ги забрани в началото на миналата година. В рамките на 2 месеца там са регистрирани 52 пожара с устройствата, които са довели до над 2 милиона долара имуществени щети, като това включва дори коли и жилища. Междувременно в България се срещат все повече малчугани, възкачили технологичната интерпретация на килимчето на Аладин, като се очаква бумът на ховърбордите да продължи още около 5 години. ПОЛЪХ ОТ МИНАЛОТОДеца правят атомни бомби вкъщиНе по-малко интересни примери за опасни играчки крие и близкото минало. Сред примерите за това е енергийната лаборатория на известния през 50-те години на миналия век изобретател Албърт Гилбърт. Първоначалната идея на учения е да провокира интереса на малчуганите към науката, като им позволи чрез сета да реализират повече от 150 експеримента. Уви, атомната лаборатория обаче останала на пазара по-малко от година. Причината за това е фактът, че в нея Гилбърт включил истински радиоактивни материали.Някои от вас вероятно си спомнят за симпатичната руса кукла, надарена с възможността да дъвче истинска храна. Именно тази нейна функция, вдъхваща й човешки качества, я направи изключително популярна, най-вече в Щатите. След множество инциденти, включващи отхапани пръсти и изядени кичури коса, куклата-канибал беше забранена от производство и изтеглена от детските магазини през 1997 г.\n\n\n                    ", "date": "2017.12.09", "title": "Играчка-плачка или как дори Пикачу може да бъде опасен"}
{"url": "http://www.monitor.bg/a/view/61493-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D1%85%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-915-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "\n                    В събота вашата управляваща планета Марс навлиза в знака на екзалтацията си Скорпиона. Ще имате един магичен и спонсорски ден, в който може да уредите стар проблем, да спечелите повече от планираното и да намерите нова среда за бъдещото си развитие и работа. Мечът и щитът са във вашите ръце. В понеделник ролите се разпределят. Добре е да се информирате за всичко, което възнамерявате да вършите. Некомпетентните ще загубят позиции и ще отпаднат от класациите. 11-и ще донесе рискове и проблеми за родените в първата декада. Контролирайте сексуалната си енергия. Не се впускайте в неравностойни връзки. Вероятен е здравословен проблем, ако вдигате тежко и не се щадите. На 12-и ще се наложат реорганизации и реформи, които да ви осигурят по-спокойна и уредена рабта. Вечерта влизате в конфликти с близките и децата. Вероятни са кризи в отношенията и отмяна на уговореното преди. Родените в третата декада имат тенденция към бъбречни кризи на 13-и. На друго ниво трудно ще се разделяте и отделяте от среда и връзка, която в момента ви вреди и разболява. В този ден не бива да се започва нищо важно и отговорно, а да се приключва с дадените обещания. Ще постигнете до 15-и отдавна гонена цел, но не е без значение каква цена ще платите. На 14-и с никого не може да се разберете, но на 15-и всичко предприето ще просперира и ще тръгне по вода.Започвате с прекрасен съботен ден, в който и работата и удоволствията ще са на ниво. Може да се решите на крачка, от която в миналото сте се притеснявали. Ще направите изгодни покупки, ще уговорите добри цени на резервации за бъдещи пътувания и развлечения, ще намерите нужните ви хора и лечебно за вас място. Пътувайте търгувайте, гонете си интереса, но всичко да бъде в рамките на дипломатичния тон. Марс вече ви гледа в опозиция от знака на Скорпиона, където е настроен да жили и хапе наред. Не е момента да се решават имотни и наследствени дела. 10-и дава шанс на добре подготвените. Хубаво е в този ден да се явите на прослушвания, да намерите нужното ви методическо въководство и преподавател. Вдигнете си нивото. В понеделник се започва с реформите. Искате или не, но и вие трябва да направите някои промени, ако искате да се задържите и да бъдете конкурентни на пазара. Който в този ден замине за чужбина дълго ще остане там. Приключвайте това, на което му е дошло времето. На 12-и се включват в действие резервите, вадите спестените пари и осигурявате базата за празниците. Каквото уредите на него ще стъпите до края на годината. На 13-и се пазете от случайни контакти, не работете в екип и не поемайте чужда отговорност. На 14-и сте в рискова юридическа позиция. На 15-и преговаряйте не се карайте с никого и си пазете документите.На 9-и едно покровителство си отива от живота ви. Ще се наложи да се справяте сами с възникналите проблеми и неудобства. Родените в първата декада може да променят решенията си и да сменят посоката на пътувания, срещи и действия. В неделя и за останалите няма да липсват проблеми, ако не са си научили урока и повтарят старите грешки. Преди да тръгнете по нов път изпълнете дадените обещания. Посетете капцитет за съвет. В понеделник довършете работа и проект, от който ще получите дивиденти и в бъдеще ще разчитате на нови поръчки. Денят е конфликтен. Не излизайте от рамките на средата, в която се движите и работите и ще си спестите излишните неудобства. Във вторник навлизате в период, в който старото се руши, за да се прокарат нови идеи, посоки, цели и дейности. Направете промените, които ще ви осигурят перспектива за развитие и нова база за бъдещите проекти и начинания. Не си пестете силите, втвърдете тона, ако ответната страна не е склонна на компромис. И сексулната ви енергия се пробужда. На 13-и се ориентирайте към приключване и инвентаризация на отношения и връзки. Ще потигнете важен напредък в преговорите. Вечерта е наситена с конфликти, На 14-и уредете среща с евентуален спонсор, но на четири очи. В петък чакайте обещаните пари, услуги и защити. Стопирани дела потръгват.Започвате периода с активен съботен дн, в който ще отхвърлите много работа и ангажименти и ще се решите на крачка, от която в миналото сте се притеснявали. Ден за лични рекорди. Препоръчва се повече физическо натоварване, пътувания и тренировки в посока на личния ви интерес. Благоприятен ден за пазар, за предприемачество и сделки с животни. В неделя направете консултации със специалисти или приятели способни да ви подкрепят в предстоящите работни инициативи. Сега е момента да се научат пропуснатите уроци. Чака ви тежко начало на новата делова седмица. 11-и поставя пред изпитания родените в първата декада. Отварят се огромни апетити. Склонни сте да предизвиквате скандали вместо да спрете и да се разберете по спорните въпроси. Контролирайте апетитите на всички нива. Сексът не върви или ще е причина за компромат. 12-и изисква смяна на посоката, а за някой преместване или промяна в професионален и семеен план. Не товарете кръста, щадете бъбреците. На 13-и нищо съществено да не се започва, а да се отива към приключване. Приятелски отношения се смразяват. Не излизайте от рамките на добрия тон и ще си спестите бъдещи проблеми. 14-и е ден на празно бърборене, няма да се вземат решения. На 15-и дръпвате напред. Денят е благоприятен за среща с благодетел и спонсор. Някой ще получи чакано финансиране.От 9-и Марс ще ви гледа в пречупващ аспект от знака на Скорпиона. Някаква трайна агресия ще се настани в живота ви. Тръгвате към тежки пазарлъци. Денят носи движение напред, ако се спазват договореностите. Ако си позволите да прецакате някого и вас ще прецакат още в понеделник. Вървите към доброволна жертва в името на близките и децата. Проведете някои консултации, ако ще прехвърляте имот. За неделя се препоръчва растителна храна. 11-и е зареден с агресия и с желание да обезоръжиш другия. Ден за коренна реформа. Не се препоръчва участие в митинги и демонстрации. Не се поддавайте на гнева. На 12-и се заемете с лечения и консултации. Сами може да си направите и намерите лекарство. Този ден се свързва с основата на нещата. Правете всичко здраво, не пестете усилия, средства и материали. Подложете и отношенията си на тестова програма. На 13-и се стремете да избягвате пренапрежението и случайните контакти. Не започвайте нищо ново, а се съсредоточете върху делата, които не търпят отлагане. Вечерта са вероятни сканадали. Не позволявайте да ви провокират. На 14-и конкурентите ви ще сключат съвместен договор, който няма да трае дълго, но ще нанесе вреди. На 15-и предстоят тежки преговори, но последната дума ще имате вие.Предстои една активна и успешна събота за вас. Луната навлиза в Дева, а Марс в хармоничния ви знак на Скорпиона. Препоръчват се пътувания и огледи. Намерете време за всеки и за всичко, което в миналото е изостанало. Денят е благоприятен за покупко-продажби, за търговия с полуфабрикати и за поемане на умерени рискове. Противопоказно е да се товари стомаха. В неделя всичко, което научите и проучите ще ви влезе в работа, ще ви донесе подкрепа и защита. В този ден може да спечелите от консултантска и преподавателска дейност. В понеделник властват агресивни сили на работното ви място. Апетитите са огромни, тенденцията е към вмешателство в работата на другите, с цел придобиване на повече права, пари и територия на влияние. Не допускайте друг да води играта от ваше име. Вторник е ден на откровение, намирате правилния път. Не протакайте срещите с лекари и специалисти. Всичко предприето ще донесе разрешение на проблемите и стабилизиране на отношенията. Намирате походящата база за работа и развитие. Някой се мести в ново жилище. 13-и е зареден с агресия, особено ако се опитвате да прокарате несъгласувани новости. За 14-и планирайте среща с благодетел. И без планиране късметът ще ви намери. В петък работата ви тръгва с пълна сила. Постарайте се да приключите всичко важно. Чака ви тежък и рисков уикенд.В събота Марс напуска вашия знак. Нещо тежко, вредно и разболяващо си отива. Връщате си спокойствието. Подновете стопирани контакти, опитайте да стопите дистанциите с тези, с които в миналото сте се скарали. Бъдете себе си, балансирайте нещата, забравете конфликтите. Ден за пътуване, за делови и приятелски срещи, които ще ви зарадват, освежат и подкрепят. В неделя ще научите тайни и информации, които не бива да разгласявате, ако искате да имате ползи от тях. Търсете експертно мнение по интересуващите ви въпроси. В понеделник всеки тръгва с голямата кошница наточен да вземе и това, което принадлежи на друг. Родените в първата декада ще бъдат подложени на натиск и агресия. Стойте настрана от тези, които ви провокират. Ограничете случайните контакти. От 11-и до 13-и на обед не планирайте оперативни намеси в областа на отделителната система и бъбреците. Пазете се от фатално привличане и влияние. На 12-и ще се раждат деца с нестандартна ориентация и поведение, което трудно ще разберете и оцените. Подгответе основите за бъдеща дейност. 13-и носи повече проблеми за родените в третата декада. До вечерта може да пламнат професионални и семейни войни. Ще се наложи да приключите прибързано проект или връзка. 14-и изисква пост и въздържание. На 15-и посетете спонсорите си.На 9-и Марс навлиза в знака на екзалтацията си Скорпиона. Сдобивате се с нови оръжия, с информации и тайни, които използвани добре ще ви донесат пари, повишение и предимства. Пътувайте, организирайте делови и лични срещи. Не е все едно с кого ще преговаряте. Тенденцията е да вземете най-доброто предлагано в момента. Ден за изцеление. Ще си проличат хората умеещи да побеждават. В неделя се опитайте да стигнете до основата на проблемите. Уредете стари проблеми, сметки и задължения. В понеделник ще доминирате в средата си, ще налагате вето, ще карате другите да се съобразяват с вас и да ви правят услуги. Сексът е противопоказен и даже разболява. Ден свързан с насилието и с коренната реформа на всички нива. Във вторник ви залива откровение за правилната посока и избор. Доверете се на усещанията си. Може да намерите важно за вас място и терен. Залагайте базови проекти, на които ще разчитате в бъдеще. В сряда започвате с компромиси, но в края на работното време ще се изнервите и ще спретнете скандал. Не носете проблемите си у дома. 14-15-и не са добри за гинекологични интервенции и аборти. Но в тези дни в живота ви ще се появи спонсор и благодетел. Планирйте срещи, от които очаквате пари и услуги. Търсете контакти с фирми от чужбина, направете промоция и публична реклама на дейноста си.За вас се очертава тежък уикенд, особено ако прекалите с хапването и пийването. Спазвайте диета. Ограничете контактите с хора, които ви действат подтискащо или ви напрягат и използват. В събота направете доброволна жертва в името на близките и децата. Лично за вас няма да остане време. В неделя бъдете алтруисти, направете някакъв жест към тези, с които учите и работите съвместно. Не си поставяйте тежки и отговорни задачи. Работете над личната си квалификация. 11-и е свързан с разрушението и насилието. Очаквайте опити за манипулация. Тенденцията е към скандали и авантюристично поведение, след което някой ще си поплаче. Не се препоръчва участие в публични мероприятия и демонстрации на сила. Очаквайте провокации. На 12-и включете резервите, направете промените, които ще ви осигурят спокойствие и нова база за развитие. На 13-и е точният съвпад на Слънце и Меркурий във вашия знвак. Това е аспектът на гениалният глупак, на човека който ще направи откритие или ще създаде шедьовър, но ще пропилее възможностите си за печалба. Не сключвайте нови договори, консултирайте се със специалисти. 14-и изисква самостоятелни действия и лична преценка. Не спорете с никого, губите си времето. На 15-и ще убедите да ви съдействат хора с връзки, пари и влияние. Добре е да се преговаря и да се кандидатства по спонсорски проекти.Чудесен уикенд. Пътувайте в събота, уговорете делови и лични срещи, направете покупки и вложения. Сега е момента да напазарувате за празниците. Ще ви направят отстъпки, ще се радвате на щастливи мигове с близките и децата. В неделя всички научено и проучено ще ви влезе в работа. Направете резервации в тези дни. Може да си намерите и ученик или нужният ви преподавател в поската на личните ви дарби и интереси. В понеделник няма да мине без битки и удари под кръста. Впрочем, навлизате в рисков период за кръста и бъбреците. Не се препоръчват и оперативни намеси в тази област от 11-и до 13-и на обед. В този период не бива да започвате нищо сериозно, а да подготвяте терена за новите си дейности и инициативи. Не влизайте в конфликти, изолирайте се от хорския шум и не предизвиквайте съдбата с прекалена амбиция и публични изяви. Каквото отложите за последните два дни на периода ще мине много по успешно и ще ви осигури спонсорска подкрепа. На 14-и може да ви направят безплатна реклама тези, които вечно спорят и си разменят обиди. Не се намесвайте в чуждите разговори, оставете случайноста да работи за вас. За петък планирайте преговори с евентуални благодетели, бъдещи сътрудници и съюзници. Ще направите силен и обезпечаващ ход. Публичните ви изяви ще ви рекламират.9-и е ден за преговори, за активни действия в посока на личния ви интерес. Може да поставите личен рекорд и да преодолеете страховете. Рикувайте в рамките на умереното и ще се радвате на късмет. В неделя лесно се усвояват нови знания и умения. Време е за тренировки и избор на наставник. 11-и дава възможност да намерите лек за тежка болест. Денят ще донесе коренна промяна в начина ви на живот, стига да сте намерили точното място и точния човек. Смирете апетитите, не правете нищо на всяка цена. Сексът да се остави за друг път. 12-и дава отправна точка за бъдещето, позволява да намерите помещения и подходящата база за развитие на личните ви занимания и бизнес проекти. Този ден е базов, залагат се основите, не бива да се скъпите на труд, пари и усилия. Нека всичко стане по ваш вкус. 13-и е ден за достигане на отдавна гонена цел. Не споделяйте идеи и намерения. Постойте в тишина, обмисляйте и планирайте нещата от живота. Чакайте награди, повишение и възможност да преподпишете стари договори. 14-и е ден на напразното бърборене. Родените в първата декада ще влезат в преразход на сили и ресурси. Прекъснете вредни връзки, организирайте срещи с тези, на които вярвате. В петък трябва да направите рязък завой, за да вървите напред. Преградите са високи, заобиколете ги. Постъпете като реката, няма прав път към целта.От събота Марс вече ви гледа в брилянтен аспект от знака на Скорпиона. Силата на желанията ви нараства. Ще направите доста жертви и жестове за някого, когото искате да спечелите. Правите и необмислени покупки, изхвърляте се с екстремни спортове и с обещания, които доста ще ви затруднят. Като капак влизате и в допълнителни разходи нарушаващи личния ви бюджет. Дано целта си струва цената и средствата. В неделя намерете време за учене, потърсете капацитет за съвет и не предприемайте нищо, което не сте съгласували с родители и партньори. Внимавайте с храната. В този уикенд наблегнете на зеленчуци и плодове, спазвайте диета. За родените в първата декада 11-и вдига летвата и изикванията. Ще трябва доста да се постараете, за да удовлетворите нечии искания. Апетитите са огромни. Дайте си сметка кое е приоритет. Сексът разболява. Не отивайте в крайности. Във вторник се погрижете за базата, на която ще се развивате. Ден на фундамента. Може да се намери отдавна търсен имот, помещение или жилище. В сряда сте на финала, довършвате сделки, изпълнявате поръчки и договорености. Следващите два дни ви дават възможност да намерите отдавна търсеното финансиране на бизнес планове и лични идеи. В живота ви ще се появи спонсор. Срещите ви носят перспектива, пари и подкрепа за бъдещето. \n\n\n                    ", "date": "2017.12.09", "title": "Седмичен хороскоп за 9-15 декември"}
{"url": "http://www.monitor.bg/a/view/11909-%D0%A4%D1%80%D0%B0%D0%BD%D1%86%D0%B8%D1%8F-%D1%81%D0%B5-%D0%BF%D1%80%D0%BE%D1%89%D0%B0%D0%B2%D0%B0-%D1%81-%D0%94%D0%B6%D0%BE%D0%BD%D0%B8-%D0%A5%D0%BE%D0%BB%D0%B8%D0%B4%D0%B5%D0%B9-%D0%B4%D0%BD%D0%B5%D1%81/", "text": "\n                    Днес Франция се прощава за последно с рокендрол легендата Джони Холидей със специална траурна церемония по парижкия булевард „Шан-з-Елизе“ и почетен концерт. Според предварителната информация на Елисейския дворец, траурният кортеж ще тръгне по обяд от Триумфалната арка, ще премине по булевард „Шан-з-Елизе“ до площад „Конкорд”, откъдето ще се отправи към църквата „Ла Мадлен” за религиозна служба. След това ще се проведе и концерт в памет на Холидей, който остава в историята като един от най-знаменитите изпълнители във Франция и символ на френската рокендрол музика.Очаква се шествието, предвождано от президента на Франция Еманюел Макрон и съпругата му Бриджит, да привлече стотици хиляди почитатели на покойната звезда и да бъде най-мащабното от 200 години насам.Припомняме, че тази сряда Джони Холидей, с рождено име Жан-Филип Смет, почина на 74 години след тежко и продължително боледуване. В репертоара си звездата има над 100 рок композиции, най-добрите от които представляват цял етап във френската популярна музика. Негови дискове са продадени в цял свят в общ тираж над 110 млн. екземпляра. Холидей е и кавалер на ордена на Почетния легион.\n\n\n                    ", "date": "2017.12.09", "title": "Франция се прощава с Джони Холидей днес"}
{"url": "http://www.monitor.bg/a/view/82230-%D0%9C%D0%B8%D1%85%D0%B0%D0%B8%D0%BB-%D0%A1%D0%B0%D0%B0%D0%BA%D0%B0%D1%88%D0%B2%D0%B8%D0%BB%D0%B8-%D0%BF%D0%BE%D0%B8%D1%81%D0%BA%D0%B0-%D0%B8%D0%BC%D0%BF%D0%B8%D0%B9%D1%87%D0%BC%D1%8A%D0%BD%D1%82-%D0%BD%D0%B0-%D1%83%D0%BA%D1%80%D0%B0%D0%B8%D0%BD%D1%81%D0%BA%D0%B8%D1%8F-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82/", "text": "\n                    Опозиционният лидер Михаил Саакашвили призова от ареста в Киев своите привърженици да се съберат на протест с искане за импийчмънт на украинския президент Петро Порошенко, предаде АП.Бившият президент на Грузия и бивш губернатор на Одеска област в Украйна бе арестуван снощи. Не са му повдигнати обвинения, но прокуратурата заяви, че той е бил в съглашателство със свързани с Русия украински бизнесмени за сваляне на Порошенко.Адвокатът му Руслан Чорнолуцки заяви, че Саакашвили е написал призив към поддръжниците си да не се боят от нищо и да участват в насрочената за утре мирна демонстрация за импийчмънт на Порошенко.Саакашвили освен това е обявил гладна стачка и отказва да приема храна, докато е в затвора. Пред следствения изолатор, където е държан Саакашвили, са се събрали на протест няколко десетки негови привърженици, предаде ТАСС.Акцията протича мирно. Някои участници са в камуфлажно облекло и закрити лица. Протестиращите държат грузинското знаме, но не скандират никакви лозунги.\n\n\n                    ", "date": "2017.12.09", "title": "Михаил Саакашвили поиска импийчмънт на украинския президент"}
{"url": "http://www.monitor.bg/a/view/4494-%D0%9A%D1%8A%D1%89%D0%B0-%D0%B7%D0%B0-%D0%B3%D0%BE%D1%81%D1%82%D0%B8-%D0%B2-%D0%A1%D1%82%D1%80%D0%B5%D0%BB%D1%87%D0%B0-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%BD%D0%B5%D0%BB%D0%B5%D0%B3%D0%B0%D0%BB%D0%B5%D0%BD-%D0%B0%D0%BB%D0%BA%D0%BE%D1%85%D0%BE%D0%BB/", "text": "\n                    В къща за гости в град Стрелча полицаи са намерили 76 литра високоградусов алкохол без бандерол, който се предлагал на клиентите. Това е станало по време на съвместни проверки на екипи от сектор „Противодействие на икономическата престъпност”,  представители на пожарната, Областна дирекция „Безопасност на храните”, НАП, Регионалната здравна инспекция в региона. Инспектирани са питейни и увеселителни заведение, хотели, вили и къщи за гости на територията на областта. В хотел и в къща за гости в средногорското градче служителите на приходната администрация открити нередности при отчитане на оборотите. Инспекторите от „Държавен противопожарен контрол” и безопасността на храните за направили предписания за отстраняване на пропуски при пожарната безопасност и начина на съхранение на хранителните продукти. Проверките на обектите продължават на територията на целия регион.\n\n\n                    ", "date": "2017.12.09", "title": "Къща за гости в Стрелча предлага нелегален алкохол"}
