{"url": "https://www.monitor.bg/bg/a/view/brekzit-ot-tuk-do-kraja-na-sveta-162283", "text": "Има нещо общо между излизането на Великобритания от Европейския съюз и края на Света. И общото не са апокалиптичните картини, които ще се случат, когато настъпи и едното, и другото събитие, а в протяжното очакване да се случат - и Брекзитът, и Апокалипсисът. И двете се появяват в медиите с конкретно време - за края на Света през последните години имаме 11 дати. Брекзитът гони цифрите и ако Краят не настъпи по-рано, англичаните може да си тръгнат през октомври. Ако не им мине котка път. Средностатистическият европеец, в това число и европеецът българин без роднини на Острова, едва ли усеща в този момент някаква драма в досадните и повтарящи се новини за Брекзит. ОК, ще ходим по-трудно до Лондон, но пък ни падат полека-лека цените за Малдивите, Доминикана и Сейшелите, където е доста по-ведро, топло и фотогенично. Хлапетата да не се надяват, че ще им намалят часовете по английски в училище, нито пък да си мислят, че немският и руският са по-лесни. Английският си остава, освен ако много се смразим с британците покрай развода и нещо го забранят по политически съображения от Брюксел, както навремето от Москва не даваха да четем Солженицин. Та, Уилям Шекспир и Артър Кларк си остават в библиотечките ни със или без Брекзит. Раздялата обаче ще удари по една категория потребители, която не прави разлика между Шекспир и Гьоте, но се ориентира блестящо в различията между летищата Гетуик, Хийтроу и Лутън, от една страна, и Малпенса и Бергамо, от друга. Пътуващите с нискотарифните компании. Ако въведат рестрикции за нискотарифните компании, щастието да си европеец се свива някак си като изсушена ябълка. Ако 31 октомври се сбъдне според пророчествата на медиумите от Брюксел, може да ни секне и притокът на модни блага и евтини стоки за бита, които си набавяме от магазини с онлайн доставки. Само една от посредническите спедиторски компании, която обобщава поръчки от онлайн търговия във Великобритания, от 27 март до 14 април е планирала шест транспорта, като два вече са приключили, един се обработва, следващите два вече са на път. А такива компании, които превозват малки пратки с поръчки до България, са няколко. В хиляди български домове чакат маратонки, бикини, суичъри, бонбони, сокоизстисквачки и куп предмети за бита. Ако след края на Брекзита пуснат пред тия тирове бариери, десетки хиляди българки отново ще трябва да ровят в кошовете на магазините за дрехи втора употреба или да бият път за едни обувки до Одрин. За съжаление точни указания как да се държим в случай на истински Брекзит още няма. Както няма и алгоритъм за поведение при настъпване на края на света. Затова можем да минем с универсалното правило: не се кахърете, просто яжте, пийте и си носете новите дрехи.", "date": "2019.04.11", "title": "Брекзит от тук до края на света"}
{"url": "https://www.monitor.bg/bg/a/view/dudova-truimfira-s-treta-evrotitla-v-borbata-162293", "text": "Биляна Дудова спечели третата си европейска титла в женската борба, след като се наложи с 3:0 над рускинята Светлана Липатова на финала в категория до 59 килограма на континенталния шампионат в Букурещ. Липатова загуби точка за пасивност в средата на първата част, която завърши при резултат 1:0 в полза на Дудова. И през вторите три минути борбата между двете продължи да бъде предимно ръце в ръце, което беше предизвикано най-вече от пасивността на Липатова. Тя обаче не издържа на отличните атаки на Дудова и 1:30 минути преди края българката получи още две точки, които почти й гарантираха златния медал. Последната минута премина при доминация на Дудова на тепиха и тя спечели с краен резултат 3:0. С това българската борба заслужи първи златен и общо трети медал в Румъния, след  Треньор на Липатова и руския национален тим за жени е българинът Симеон Щерев, който поздрави Дудова след успеха. Интересното е, че Биляна постигна третата си титла на Стария континент в трета различна категория.", "date": "2019.04.11", "title": "Дудова труимфира с трета евротитла в борбата"}
{"url": "https://www.monitor.bg/bg/a/view/predstoi-oblachen-i-neuuten-petyk-162295", "text": "Атмосферното налягане ще се повиши, но ще остане по-ниско от средното за месеца. През нощта над Северна България ще бъде облачно и на места там ще превалява дъжд. На юг облачността ще е разкъсана, на много места - до предимно ясно време. Минималните температури ще са от 3-4 градуса в Югозападна България до 10-12 градуса - в северните и източните райони на страната. Утре ще бъде предимно облачно и на много места ще има валежи от дъжд. След обяд ще са временно интензивни, а на места - в северната половина от страната - и значителни. Ще духа слаб до умерен североизточен, в южните райони - югоизточен вятър. Максималните температури ще са предимно между 14 и 19 градуса. Над Черноморието ще е предимно облачно и главно в следобедните часове ще има валежи от дъжд, на места - интензивни. Ще духа до умерен вятър от източната четвърт. Максималните температури ще са 12-14 градуса. Температурата на морската вода е 11-12 градуса. Вълнението на морето ще е около 2 бала. Над планините ще бъде предимно облачно и след обяд ще има валежи от дъжд, над 1700 метра - от сняг. На отделни места ще има условия и за гръмотевична дейност. Ще духа умерен до силен вятър от запад-югозапад. Максималната температура на 1200 метра ще бъде около 8 градуса, на 2000 метра - около 3 градуса. През почивните дни ще бъде облачно. В събота от юг-югозапад ще започнат нови валежи от дъжд, които до края на деня ще обхванат страната; значителни по количество ще бъдат в западната й половина. В неделя валежите ще са главно в Южна и Източна България. Със североизточен вятър дневните температури ще се понижат и в неделя максималните ще бъдат предимно между 11 и 16 градуса.", "date": "2019.04.11", "title": "Предстои облачен и неуютен петък"}
{"url": "https://www.monitor.bg/bg/a/view/sreshtu-20-evro-sys-samolet-do-11-evropejski-grada-162253", "text": "На цени за няколко евро може да посетим 11 големи европейски града до края на годината. До новите дестинации на добри цени авиопревозвачите започнаха с полети на 3 април от София до Киев, а билетите започват от 20 евро в едната посока. От 8 май, втора нискотарифна авиокомпания стартира полети до Тел Авив, като тази конкуренция се отразява добре на цените, които започват от 15 евро в посока. Каламата (Пелопонес) и Хания (Крит). Полетите до Каламата тръгват от 2 юни, веднъж седмично, а цените започват от 23 евро. До Хания можем да летим директно от 1 юни, в дните вторник и събота, на цени от 23 евро в посока. През октомври ни очаква новият маршрут София-Марсилия в дните сряда и неделя. Билетите вече са в продажба, а цените започват от 30 евро в посока. В края на октомври стартират и полети до Виена на изгодни цени от 20 евро в посока. Нови маршрути ще има и от Варна през юли, част от лятното разписание. Те ще свързват - Берлин, Хамбург и Кьолн, а също и с Париж, Ливърпул и Копенхаген. Идеалният момент за покупка на билет е три месеца по-рано преди пътуването. Сметката е на сайта cheapаir.com.В него експертите са сравнили милиони оферти за въздушен транспорт от миналата година. Тогава стойността е най-ниска, правят се и повече промоции. Ако изчакате до 2 или 3 седмици преди полета, все още можете да намерите сравнително изгодни предложения, но шансовете не са толкова големи. Освен това няма да имате толкова голям избор за места, ако например ви е важно да сте до прозореца. В случай, че си купувате билет 1 седмица или по-къс срок преди пътуването, е възможно той да ви струва В сайта се посочва още, че вторник е най-евтиният ден за летене от седмицата и полетите през него струват средно с по 80 долара по-малко, отколкото тези в неделя, която е най-скъпият ден. По отношение на сезоните пък най-изгодно е да се пътува със самолет през есента, а най-високи са цените през зимата.", "date": "2019.04.11", "title": "Срещу 20 евро със самолет до 11 европейски града"}
{"url": "https://www.monitor.bg/bg/a/view/i-hristo-ivanov-s-jilishte-4-pyti-pod-pazarni-ceni-162294", "text": "Проваленият бивш министър на правосъдието и настоящ сламен лидер на „Да, България“ Христо Иванов също се е облажил с евтино жилище, при това на цена близо 4 пъти по-ниска от пазарната. Имотът е вписан в една от имуществените му декларации пред Сметната палата, подадена през 2016 г., разкри агенция ПИК. От документа става ясно, че половинката на Пинокио (както е известен проваленият политик заради склонността си да изопачава фактите в своя угода – б.р.) се е сдобила с жилището през 2005 г. на цена колкото за гараж в София. Любопитна подробност е, че бъдещата когато е реализирала имотната сделка. Тогава Йорданка Иванова е броила за близо 70 кв.м апартамент в столицата сумата от 21 060 лв. Или по 150 евро на квадратен метър застроена площ. Проверка на „Монитор“ в сайтове за имотни обяви показа, че през 2005 година жилищата в столичния квартал „Бъкстон”, където се намира жилището на Иванови, са вървели на цена между 500 и 650 евро на квадрат. Как младата дама е успяла да се сдобие с толкова евтин имот на толкова крехка възраст остава загадка. Интересен детайл в цялата история е и фактът, че самият Пинокио се оказва, че е прикрил част от семейното имущество в декларацията си пред Сметната палата. В нея липсват два записа от Имотния регистър, в които са вписани сделките, с които половинката му си купува 1,24% от земята под сградата и мазе в същата кооперация. Покупките са направени в същия ден, в който е изповядана и продажбата на жилището. За двете – дял от земята и мазето, Иванов плаща още около 3000 лв. Тези данни който обаче иначе не се свени да раздава морални присъди, въпреки че сам е нарушил закона. Пинокио е вторият представител на кръга \"Капитал\", който се оказва овъртолен в съмнителни имотни сделки. Заради съмнително евтини сделки с имоти в момента по разпореждане на прокуратурата се проверява скандалният председател на Върховния касационен съд Лозан Панов. Той, апропо, често организираше общи акции срещу съдебната власт с Христо Иванов във времената, в които Пинокио беше начело на правосъдното министерство. Медийни публикации разкриха, че строителните босове на \"Артекс\" Мирянови са кумове на Лозан Панов и жена му Елисавета, която пък си е купила от тях лукс апартамент на много по-ниска цена през своя фирма - 172 кв. м с два гаража за 93 000 лв. Дискредитираният председател на ВКС Лозан Панов притежава и морска вила във варненския квартал Галата, купена за 26 000 лв., от която е получавал дори наем, който обаче като Иванов също е пропуснал да декларира пред държавата.", "date": "2019.04.11", "title": "И Христо Иванов с жилище 4 пъти под пазарни цени"}
{"url": "https://www.monitor.bg/bg/a/view/kapital-1-evro-izjade-ednolichnite-tyrgovci-162287", "text": "Близо двадесет пъти повече дружества с ограничена отговорност се регистрират всеки месец за сметка на едноличните търговци. Това сочат данни на Агенцията по вписванията за изминалата година, предоставени на „Монитор“. За периода в страната са били вписани документите за учредяването на близо 53 000 дружества, от които най-много са едноличните дружества с ограничена отговорност – 37 000. Пред „Монитор“ юристи и счетоводители коментираха, че най-често задаваният въпрос от младите предприемачи е как да регистрират фирмите си. При едноличните търговци основният отличителен белег е в отговорността. Извършвайки дейност като ЕТ, вие отговаряте с цялото имущество, което се води на ваше име като физическо лице, а също така и с паричните спестявания, работна заплата и други доходи, които получавате. Или казано по-просто – ако нещо се обърка и бизнесът ви задлъжнее, ще се стигне до запориране на средствата, имуществото ви и т.н. Минималната стойност на първоначалния капитал, необходим за регистрация на фирма, е 2 лева, което привлича като топъл хляб предприемачите. Той обаче следва да бъде по-адекватна сума, ако се планира да бъдат закупени по-сериозни активи в началото. Регистрацията на ЕООД не е трудна, а отговорността е ограничена, което се подсказва и от името му. При тази форма на юридическо лице отговорността на едноличния собственик се ограничава до това той да внесе заявения капитал в банкова сметка на бъдещата си фирма. Изпълнил своето задължение, неговата собственост е неприкосновена, фирмата отговаря със своите активи от тук натам и няма вариант, при който от собственика да бъдат изисквани средства за погасяване на фирмени задължения. „Формално по закон има ограничена отговорност, но има много фактори, които я отменят. При управителите, които най-често са и собственици на ЕООД, отговорността е до 6 месеца след прехвърляне на предприятието“, коментира адвокат Борис Кумпиков. Отговорността се ограничава до това да се внесе дялът от записания капитал, а дружеството отговаря с придобитите си впоследствие активи  Тоест дори и да се регистрира фирма с два лева капитал, ако впоследствие натрупа активи за един милион лева при изпадане в несъстоятелност например, дружеството ще отговаря именно с тях за покриване на задълженията си. Ето защо най-често счетоводителите съветват регистрацията на фирмата да не е по-малко от 500-1000 лева капитал. Това е минималната сума, която ще е необходима за покриване на първоначалните разходи и нормалното стартиране на бизнес, което ще доведе и до получаване на очакваните доходи. Според адвокат Кумпиков облагането също е една от причините за предпочитанията на търговците. При ЕТ то е 10 на сто от доходите, при ЕООД е 10% от печалбата, но при вторите има и данък от 5 на сто при изплащане на дивидент. Но по-големият брой на ЕООД с малък капитал е и сигнал, че голяма част от фирмите извършват дейност на ръба или извън закона. Случаите през последните години за прехвърляне на фирми с данъчни задълженията, които умишлено са извършени, са най-показателният пример.  Първоначалната идея на ЕТ е бърз и евтин начин за започване на бизнес и опростена счетоводна и административна отчетност и тази форма наистина се предпочиташе от занаятчиите и дребните търговци в началото, когато минималният капитал за регистрация на ЕООД беше 5000 лева, а процедурата по регистрацията – сложна, бавна и скъпа. В днешно време обаче нещата стоят по по-различен начин, след като промените в Търговския закон „смесиха нещата“. Минималният капитал за регистрация на ЕООД е два лева, а самата процедура отнема пет работни дни и струва около 200 лева. Добрата новина е, че едноличните търговци с по-малък оборот, активи и служители са освободени от публикуване в Търговския регистър, но на фона на всичко останало всеки може да прецени защо напоследък едноличните търговци са „изчезващ вид“. Тенденцията всеки работен ден да се регистрират над 200 нови фирми се запазва и през 2018 г. Статистиката на Агенцията по вписванията показва, че на всеки час на бял свят се появява ново дружество. Наполовина по-малко са заличените дружества през изминалата година спрямо 2017 г. 2684 са били закрити, а пререгистрация е била направена на 111 фирми. Информацията сочи още, че за последните 5 години най-често започваме нов бизнес през март. Така е било през 2012 г., когато през третия месец на година са били вписани 5664 нови търговци, март следващата година е с 4962 вписвания, а през 2016 - с 5414 регистрации на нов бизнес. Изключенията са 2015 г., когато най-активно са се отваряли нови фирми през ноември - с 5063 регистрации. През 2017 г. с най-голям брой нови дружества – 5630, е октомври, а миналата година, когато през май е бил пикът на регистрации – 6264.", "date": "2019.04.11", "title": "Капитал 1 евро изяде  едноличните търговци (ТЕМАТА)"}
{"url": "https://www.monitor.bg/bg/a/view/kyrvavo-napadenie-v-cyrkva-vyv-varshava-162296", "text": "Един човек е загинал, а друг е бил ранен при нападение във Варшава, съобщиха полски медии. Новината е била потвърдена от полицията.  Въоръжен мъж е проникнал в една от църквите и е открил огън по намиращ се вътре друг човек. Ранен е бил свещеникът, който се е втурнал да помогне.  Полицията е пристигнала на мястото три минути след подаването на сигнала. Полицаите са простреляли нападателя, който малко след това е загубил съзнание. Той е бил откаран в болница.  Тече разследване.", "date": "2019.04.11", "title": "Кърваво нападение в църква във Варшава"}
{"url": "https://www.monitor.bg/bg/a/view/chlen-na-nadzornija-syvet-na-agencijata-po-privatizacija-pred-syda-trajkov-i-djankov-prodadoha-evn-neizgodno-162284", "text": "Бившите министри на финансите и на енергетиката Симеон Дянков и Трайчо Трайков не обърнали никакво внимание на многократните сигнали на член на Надзорния съвет на Агенцията за приватизация и следприватизационен контрол, че миноритарният пакет акции на държавата в ЕВН ще бъде продаден неизгодно през 2011 г. Това заяви в показанията си пред спецсъда свидетелят Руси Статков, който и тогава и днес е член на Надзорния съвет и е човекът, който се е борил неизгодната сделка да не се случи.  Дянков, Трайков и разградският олигарх Иво Прокопиев са подсъдими по делото за продажбата на остатъчния пакет акции на ЕВН на 21 декември 2011 г.. Подсъдими са и трима от фирмата на Прокопиев „Булброкърс“, която е била избрана за инвестиционен посредник при продажбата, но заедно с това е била и купувач - управителя Радослав Рачев и акционерите Петър Василев и Любомир Евстатиев. Става въпрос за сделката, при която на Българската фондова борса бе продаден остатъчния пакет акции – 33%, от „ЕВН България Електроразпределение“ АД на неизгодна цена, която според прокуратурата е ощетила хазната с близо 21 млн. лв. „Имам опит от Агенцията за следприватизационен контрол, която по-късно се вля в Агенцията за приватизация. И тогава, и сега считам, че тази продажба е противоречаща на държавния интерес. Необходима беше друга процедура, а не публично предлагане на акциите на борсата чрез инвестиционен посредник. На всички заседания на Надзорания съвет съм изразявал мнението си, в протоколите това е отразено. Още на едно от първите заседания настоях мнението ми да бъде представено на принципала – министъра на икономиката Трайчо Трайков и на финансовия министър Симеон Дянков. За да бъда сигурен, лично им изпращах писма с обратна разписка, но така и не получих отговор от тях. Преценили са, че не искат да разговарят с мен или че не искат да вземат предвид мнението ми и толкова. Да легна пред вратата им ли?“, каза Статков. Той настоявал да разбере защо е избран метода на публично предлагане на акциите на борсата, завършила ли модернизацията на отрасъла, както изисква стратегията на правителството за продажбата на трите ЕРП-та. „Такъв документ не беше предоставен. В стратегията пише, че стратегическият инвеститор трябва да постигне подобряване на работата на дружествата и когато те бъдат оздравени, остатъчните пакети да се продадат на печалба“, заяви свидетелят. Според него и основният пакет акции в трите ЕРП-та /67%/ не е бил продаден на изгодна цена през 2004 г., а в пъти по-евтино отколкото в Унгария, Словакия и Полша. „През 2011 г. исках да разбера цялата методика на оценката и минималната цена на акция, но присъстващите тук бивши членове на правителството приеха устройствен правилник, според който на членовете на Надзорния съвет на Агенцията не можеше да се дава информация за сделки в процес. Моето възражение беше как ще осъществявам надзор, като не ми се дава информация за сделки в процес. Даваше се информация едва на самото заседание. Аз считам, че минималната цена за акция беше занижена. Беше представена частична информация, която не съответстваше изцяло на договорите с инвестиционния посредници. Не беше достатъчна информацията за минималната цена на една акция“, заяви Статков. Той показа пред съда писмо с изходящ номер 12-00-1662 от 8 декември 2011 г., в което Трайков наредил парите от продажбата на акциите да отидат не в пенсионната система, както е според изискванията на стратегията, а в Държавната консолидационна компания. „В Банковата консолидационна компания и до днес не се знае кой какво е правил. Затова като стана дума за ДКК - събират се остатъчни пакети и се дава възможност за продажба... Бях принципен противник на този вид приватизация, защото с този метод на публично предлагане на борсата не може да бъде защитен държавния интерес. Приватизацията не е само продажба, това е и задължение – за услуги, за работни места. Това на борсата не можеше да бъде реализирано. Продажбата трябваше да стане чрез Агенцията за приватизация. Не е вярна тезата, че миноритарният пакет акции трябва да се продава 2-3 пъти по-малко. Напротив. Методът за мен беше крайно неподходящ. Отвори се врата да се наруши стратегията. На борсата са спазени някакви правила, но методът не беше правилен. За използваната платформа на борсата само ще кажа, че имаше информация за друга сделка, при която платформата е била манипулирана и това беше дадено на ДАНС. Бяхме информирани, че системата на борсата може да бъде пробита. Но Наздорния съвет на Агенцията не може да контролира сделките на борсата, това го прави Комисията за финансов надзор“, каза още свидетелят. „Самото правителство неиздавайки наредба смята, че методът е неудачен. Още повече за дружества стратегически за страната, дружества в забранителния списък. В стратегията бе записано да има модернизация на отрасъла, развитието му, оздравяване на дружествата преди да бъдат продадени. Не ни казаха, че дружествата така са оздравени и цъфнали, че можем да ги продадем на изгодна цена“, каза Статков. Към Трайков той се обърна и лично: „Вие не възразихте срещу минималната цена на една акция, колегите от Надзорния съвет за съжаление се съобразяваха с вас като принципал. Не се съгласиха с мен, защото се съобразяваха с вашата воля“, каза свидетелят. „Искрено съжалявам, че усилията ми като член на Надзорния съвет и представянето на моите виждания са без резултат“, добави Статков. Изнервени адвокати на подсъдимите настояха той да каже пред съда от коя квота е бил избран в Надзорния съвет на Агенцията. Избухнаха яростни пререкания дали е длъжен да го съобщи официално пред съда, макар че не е тайна. „Бях избран в Наздорния съвет с пълно мнозинство от Народното събрание, няма значение квотата, а спазването на закона, за всяка сделка съм информирал всички парламентарни групи. А бях предложен от парламентарната група „Коалиция за Бълария“, но бях член на органа не като партиен представител“, отговори Статков. „Вие като адвокат политизирате процеса“, заяви той на един от защитниците. По делото бяха разпитани и изпълнителният директор на Българската фондова борса през 2011 г. Васил Големански, служители по контрола на продажбите и IT-специалисти там. Подробно те обясниха, че аукционът е бил на руската платформа РТС чрез смесен закрит аукцион, както било и при други продажби при приватизация, а немската система Сетра се използвала при останалите борсови сделки. Според показанията на свидетелите, които работят и до сега в Българската фондова борса, не е имало пробив в системата по време на продажбата на акциите на ЕВН.", "date": "2019.04.11", "title": "Член на НС на АП пред съда: Трайков и Дянков продадоха ЕВН неизгодно "}
{"url": "https://www.monitor.bg:443/bg/a/view/patologichnite-lyji-na-ivan-kostov-162277", "text": " На лъжата краката са къси е казал народът. Вместо да се скрие и по никакъв повод да не търси публичност, станахме свидетели на поредния смешен опит от Иван Костов да се оневини като водеща фигура на криминалния преход. В тв изява, за да промотира мемоарите си, някогашния преподавател по марксистка политикономия бе избрал тактиката на бившия комунистически режим – ние сме праведниците и борците за светло бъдеще, други са тези които ни провалят. Днес обаче това звучи нездравословно. Не е за чудене, че единственото вярно в думите му бяха споменаванията за контрабандата през старите канали на Държавна сигурност, мутрите, фалитът на банките, бандитската приватизация. Той обаче пропусна да отбележи, че като финансов министър, а по-късно и като премиер не само нищо не направи, за да спре тези канали, да предотврати банковите фалити и да неутрализира мутрите, а дори подпомогна разграбването на държавните активи. По време на неговото управление изгря звездата на печално известния Косьо Самоковеца, беше на път партията му да закупи една банка, но като не мина номерът му, се ориентира към бъдещата КТБ. Не случайно се оказва, че по лични сметки от тази банка са му превеждани хиляди безотчетни пари. Костов няма пръст нито в идването на власт на СДС (беше се скрил за няколко часа по време на щурма на парламента, докато разбере накъде духа вятърът), нито в Косовската криза, (депутатите бяха тези, които не дадоха коридор на руските самолети за Сърбия), нямаше пръст и в махането на Визовия режим (той обяви, че демонстрациите пред западните посолства са ченгеджийска операция). А какво да кажем за досиетата на агенти на ДС, включително и на свои партийни членове, които той скри... Списъкът на неговите мрачни дела е дълъг, спираме се само на част от днешните лъжи. И как не го беше срам да говори за неспечелената битка за децата и подрастващите. Нали точно по неговото управление имаха цялата власт, а днес си служи с купешки фрази за това че децата били останали в състояние на деидеологизация и поради тази причина не можело да бъдат конкуретноспособни на европейския пазар. Всъщност, единственото, което се очаква от Костов, е да поиска прошка. Но няма да я поиска, защото си мисли, че няма за какво. Това се нарича отхвърляне в психопатологията и е един много нездрав, но красноречив за диагнозата защитен механизъм на егото.", "date": "2019.04.11", "title": "Патологичните лъжи на Иван Костов"}
{"url": "https://www.monitor.bg:443/bg/a/view/denica-karaslavova-izvadi-vtori-singyl-sylzi-ot-olovo-video-162285", "text": "Кариерата на едва 16-годишната Деница Караславова като че ли тръгва стремглаво нагоре. Само месеци след като дебютира с парчето „Може да ми се обадиш“, гледано над половин милион пъти в Youtube, тя пусна втори сингъл „Сълзи от олово“. Песента вече има и видео, дело на Люси Иларионов, което 48 часа след премиерата си вече е гледано от 20 000 потребители на най-голямата платформа за видео споделяне. Парчето е лятно и много ритмично, идеално за танцуване. Точно това прави и в клипа към него Деница – демонстрира завидни умения в хореографията, като се изявява редом до професионалистите от No Name Dance Agency с хореограф Росица Терзийска. Освен че е красива, се оказва че Караславова е талантлива и на няколко фронта. Самата тя е написала текста на песента, като са й помагали Влади Ампов-Графа и Еванджелин. За музиката пък се е погрижил Светлин Къслев, а финални щрихи е добавил отново Графа. Това е втората песен на Деница, която излиза под логото на прадуцентите й от Монте Мюзик. Веднага след излизането на „Сълзи от олово“ Деница Караславова ще трябва да лети към руската столица, където на 20 и 21 април ще представи страната на полуфиналите на престижния песенен фестивал ,,Нова вълна“. Така тя получава възможност да се качи на голямата сцена в последния кръг на фестивала в Сочи.", "date": "2019.04.11", "title": "Деница Караславова извади втори сингъл „Сълзи от олово“ (ВИДЕО)"}
{"url": "https://www.monitor.bg:443/bg/a/view/bylgarin-obleche-djej-lo-snimka-video-162282", "text": "Българинът Живомир Домусчиев е отговорен за един от тоалетите на Дженифър Лопес в последното й видео. В клипа към песента на Medicine, латино дивата се появява в бяла рокля от пластмаса, дело на родния дизайнер. Джей Ло не е единствената световна знаменитост, доверила се за визията си на Домусчиев. Колежката й Кристина Агилера блесва с негов тоалет в новогодишната нощ, а рапърката Ники Минаж позира с негово облекло за фотосесия. От популярните лица у нас, единствено яката дупара на БГ попа Гери-Никол е обличала рокля на талантливия дизайнер. Живомир завършва Лондонския колеж по мода. Кариерата си продължава като моден стилист и креативен директор, като понастоящем е моден редактор на Infringe Magazine.", "date": "2019.04.11", "title": "Българин облече Джей Ло (СНИМКА) (ВИДЕО)"}
{"url": "https://www.monitor.bg:443/bg/a/view/mej-njama-da-e-lesno-da-se-razberem-s-lejbyristite-162276", "text": "Британският премиер Тереза Мей каза днес, че няма да е лесно да се постигне компромис за Брекзит между управляващите консерватори и опозиционните лейбъристи, но и двете партии трябва да работят заедно за осъществяване на целта за излизане на Великобритания от Европейския съюз, предаде Ройтерс. ЕС се съгласи да отложи Брекзит с шест месеца до 31 октомври, а Мей се опитва да се договори с лейбъристите, за да получи одобрение от парламента за своята сделка за излизане на Великобритания от общността. \"Това не е нормалният начин на протичане на британската политика. Постигането на споразумение няма да е лесно, защото за да бъде успешно то, ще трябва и двете страни да направят компромиси\", заяви Мей пред парламента. \"Но независимо колко голямо предизвикателство може да е това от политическа гледна точка, дълбоко вярвам, че двете предни скамейки да се стремят да работят заедно за осъществяване на това, за което гласуваха британците\", каза тя. Мей призова парламента да се обедини възможно най-скоро около компромис за Брекзит, за да избегне участие на Великобритания в европейските избори през май, посочва АП. Тя каза, че все още се надява да може да бъде постигнато споразумение, въпреки че долната камара на парламента три пъти отхвърли плана й за Брекзит. По думите й консерваторите продължават да водят конструктивни преговори с лейбъристите и може да се стигне до споразумение, което да бъде подкрепено и от двете партии. Ако този подход се провали, тя отново обеща поредица от гласувания в парламента по ограничен брой варианти и се съгласи да приеме резултатите. Мей заяви, че знае, че Великобритания е \"силно разстроена\" от това, че не е напуснала ЕС навреме, и призова депутатите да \"размишляват\" през предстоящата великденска ваканция.", "date": "2019.04.11", "title": "Мей: Няма да е лесно да се разберем с лейбъристите"}
{"url": "https://www.monitor.bg:443/bg/a/view/300-godishna-viola-zvuchi-v-brahms-alliance-162278", "text": "Двама приятели, обединени от страстта си към музиката, българският корен и преподавателската си кариера в чужбина, една почти 300 годишна виола, 3 дни записи и 16 композиции, вдъхновени от епичната любов към 2 жени – така изглежда в цифри албумът Brahms Alliance. Най-новото бижу в класическия каталог на Gega New е създадено в студиото на легендарният продуцент и звукорежисьор Алберт Мораледа в Барселона. За Румен Цветков (виола) и Людмил Ангелов (пиано) творбите на Брамс са като таен език за общуване от първата им среща преди две години. Виртуозите се запознават в Южна Испания за рецитал от цикъла „Виола архиви“ и кликват моментално като творци и темперамент. споделя Румен Цветков. „В програмата на този първи наш концерт фигурираше една от сонатите на Брамс, а на вечерята след това, обсъждайки резултата, възникна и взаимната идея да направим албум със сонатите на Брамс. Тези творби са може би най-записваните за инструмента, но това не ни разколеба, а по-скоро ни амбицира да споделим и нашия прочит на произведенията.“, добавя Цветков.  Усещането за Brahms Alliance като за перфектния саундтрак за медитация стартира с Three Romances на Клара Шуман, най-скъпият приятел на Брамс, негова покровителка и знаков пианист за епохата на Романтизма. Цветков и Ангелов отдават респекта си и към другата ключва женска фигура в живота на Брамс – сопраното Полин Виардо, чиито глас и непокорен дух го вдъхновяват да създаде композиции като Bohemiennes, Vielle Chanson и Tarentelle. Харизмата на Виардо оплита в мрежите си и писателят Иван Тургенев, с който скандализират пуританите, живеейки под един покрив със съпруга й и четирите им деца. Сопраното с френски корен обича революциите не само в личния си живот, но и в музиката. Освен като оперна звезда тя гради кариера на гениален пианист и композитор, повлиял на кариерата на творци като Шопен и Лист.", "date": "2019.04.11", "title": "300-годишна виола звучи в Brahms Alliance"}
{"url": "https://www.monitor.bg:443/bg/a/view/djefri-rysh-specheli-osydi-avstralijski-tabloid-za-609-hiljadi-162291", "text": "Носителят на „Оскар“ Джефри Ръш спечели делото за клевета, което заведе срещу австралийския таблоид The Daily Telegraph. Това постанови съдия Майкъл Уигни, след като изданието не е успяло да докаже правотата на твърденията си, че актьорът е посегнал сексуално на своя млада колежка в рамките на театрална постановка. Присъденото обезщетение, което Ръш ще получи от вестника, е в размер на 609 хиляди долара, като е възможно на следващо изслушване звездата да се пребори за дори по-голяма сума, предвид пропуснатите ползи в резултат на статиите. Припомняме, че до делото се стигна, след като преди около година The Daily Telegraph публикува материал, в който екранният Айнщайн от „Геният“ е обвинен в сексуален тормоз спрямо актрисата Ерин Джийн Норвил, с която си партнират в театрална постановка на „Крал Лир“. Това доведе до своеобразна гладна стачка от страна на актьора, като в свое изявление неговият адвокат Никълъс Пулън обясни, че Ръш не е прекрачвал прага на дома си от три месеца и всяка сутрин се събуждал с „ужасяващо чувство на страх“. Въпреки отсъждането в негова полза австралиецът е категоричен, че в случаят няма победители от делото. \"То беше крайно стресиращо за всички замесени\", изповядал се актьора пред медии след заседанието.", "date": "2019.04.11", "title": "Джефри Ръш осъди австралийски таблоид за $609 хиляди"}
{"url": "https://www.monitor.bg:443/bg/a/view/tajbe-usein-shte-se-bori-za-titlata-na-evropa-162290", "text": "Световната и европейска шампионка по борба Тайбе Юсеин стигна по безапелационен начин финала в кат. до 62 кг на първенството в Букурещ. Утре тя ще излезе за титлата срещу италианката Аурора Кампаня. В полуфиналите спортист номер 1 на България за 2018 г. тушира скоростно съперничката си от Азербайджан Тетяна Омелченко. Мачът продължи само 43 секунди, в които Юсеин първо вдигна Омелченко във въздуха за две точки, а моментално след това я хвана в клинч на земята. Арбитърът отсъди туш за българката и тя се класира без особени проблеми за финала. Преди това Тайбе бе победила Амелин Дуаре (Фр) и Илона Прокопевнюк (Укр). \"Подготвих се тактически, за да мога да се боря чисто и да не дам шанс на Омелченко. Проведох схватката като по учебник, каза Юсеин в интервю за БНТ. - Вече съм по-уверена и се надявам на финала да покажа същото. Ще се боря да повторя успеха от 2018-а. Чувствам се добре и се надявам отново да покажа това, което мога\", добави тя. Със сребърни медали пък се окичиха първите ни две финалистки на шампионата днес. Миглена Селишка стана втора в кат. до 50 кг, след като загуби финала срещу украинката Оксана Ливач с 4:6 в последните секунди на двубоя. Трикратната ни европейска шампионка за девойки поведе за 4:3 минута и половина преди края, но Ливач атакува успешно и я избута извън тепиха за равенство. Секунди преди края украинката спечели нови две точки със събаряне на българката и така спечели титлата. Миглена бе изключително разочарована след финала и сподели, че трудно ще го преживее. Евелина Николова също отстъпи във финала при 55-килограмовите пред украинката Ирина Хусяк. Българката поведе в първата част с 4:2, но в средата на втората се наложи намеса на медицинския екип заради болки в коляното, заради което тя отсъства от тепиха цели 2 години. След подновяването на схватката Хусяк продължи да трупа преднина до края и спечели схватката с 10:4. Утре в спор за бронза ще излезе Мими Христова, която загуби полуфинала при 57-килограмовите с 3:9 от унгарката Емесе Барка.", "date": "2019.04.11", "title": "Тайбе Юсеин ще се бори за титлата на Европа"}
{"url": "https://www.monitor.bg:443/bg/a/view/ne-se-razbrahme-sys-skopie-za-antichnostta-i-syvmestno-chestvane-na-goce-delchev-162292", "text": "Античната история и съвместното честване на Гоце Делчев станаха причина последното заседание на Съвместната интердисциплинарна комисия по исторически и образователни въпроси, създадена в изпълнение на Договора за приятелство, добросъседство и сътрудничество между България и Северна Македония провело в сряда и четвъртък в София да завърши без резултат . Това стана ясно от брифинга даден днес от проф. Ангел Димитров и проф. Драги Георгиев, съпредседатели на комисията. Двамата учени поясниха, че са били обсъждани промени в учебниците по история за пети и шести клас, по които се преподава в България и Северна Македония. От македонска страна са били несъгласни с интерпретацията на някои географски карти в нашите учебниците. Българските експерти са били учудени от твърденията например, че идването на апостол Павел в Солун е поставило началото на македонска християнска църква. Проф. Ангел Димитров акцентира на пропуснатия шанс да се постигне съгласие за съвместно честване на Гоце Делчев, защото сме в навечерието на поредна годишнина от неговата героична гибел. На 4 май 1903 г. край с. Баница Гоце Делчев пада убит в сражение с турска потеря. Двамата съпредседатели изразиха оптимизъм за бъдещата работа и припомниха, че окончателните решения все пак се вземат на политическо ниво. „Последната дума ще имат политиците, защото сме комисия сформирана от правителствата на двете държави. Разбирам тяхното желание да се стигне по-бързо до решения“, каза проф. Георгиев. Според учения от съседната държава обаче, трябва да се спазват академичните принципи. Следващото заседание на съвместната комисия е насрочено за юни.", "date": "2019.04.11", "title": "Не се разбрахме със Скопие за античността и съвместно честване на Гоце Делчев"}
{"url": "https://www.monitor.bg:443/bg/a/view/djordj-r-r-martin-ne-mislja-che-tova-trjabva-da-e-finalyt-na-igra-na-tronove-162286", "text": "Прочутият американски писател Джордж Р.Р. Мартин, чиито книги дадоха основата на “Игра на тронове“, се присъедини към фенбазата, останала със смесени чувства от факта, че предстоящият сезон ще сложи край на телевизионната сага. „Не мисля, че това трябва да е финалът на сериала“, категоричен бе той на червения килим по време на премиерата на последните епизоди в САЩ. „И въпреки това, ето ни на! добави още авторът на „Песен за огън и лед“, който е ангажиран с наливането на основите на цели 5 спин-оф продукции на хита на HBO. Само една от тях към момента има пас към малкия екран. Сериалът е с работно заглавие „Дългата нощ“, а по сценария работят Мартин и Джейн Голдман (“Домът на мис Перигрин за чудати деца”). В главната роля пък ще видим британската звезда Наоми Уотс. „Снимачният процес ще започне съвсем скоро. Различен проект е, много различен. Действието се развива хиляди години по-рано в една съвсем различна ера на Вестерос. Няма дракони, няма Железен трон. Ще ми е интересно да проследя реакцията на феновете“, казва още Мартин.", "date": "2019.04.11", "title": "Джордж Р.Р. Мартин: Не мисля, че това трябва да е финалът на„Игра на тронове“"}
{"url": "https://www.monitor.bg:443/bg/a/view/davat-narushitelite-na-pytja-na-ch-si-162280", "text": "Нарушителите на пътя, които не плащат глобите си, ще бъдат давани на частни съдебни изпълнители, а не както до сега на публични, чиито такси са значително по-малки. Това става ясно от доклад на Камарата на частните съдебни изпълнители (КЧСИ). В него се споменава, че е взето решение да използва законовата възможност и на друг орган по принудителното изпълнение да събира публичните вземания, освен публичните изпълнители при НАП. Това щяло да увеличи събираемостта на глобите, които дълго време се въртяха около 30-те процента за година. В писмо до министър-председателя Бойко Борисов и министрите на финансите и вътрешните работи председателят на КЧСИ Георги Дичев е мотивирал готовността на частните съдебни изпълнители да помогнат безвъзмездно на МВР и НАП, поемайки събирането на най-тежките случаи на неплатени глоби от нарушители. Идеята на Камарата на ЧСИ за засилване на превенцията спрямо нарушителите на пътя не е нова. Гилдията неведнъж е обръщала вниманието и на институциите, и на обществото, че законът дава възможност на ЧСИ да събират публични вземания на държавата. Навременното изпълнение ще засили превенцията. В писмото до членовете на правителството се посочва, че ако при събирането на публични задължения от страна на публични изпълнители държавата прави разходи, т.е. всички добросъвестни данъкоплатци отново плащат сметката на недобросъвестните длъжници, партньорството с ЧСИ няма да струва нищо на бюджета и разходите ще се покриват само от нарушителите. По време на проведена кръгла маса в парламента още през 2017 г. представители на НАП съобщиха, че от общо 66,3 млн. лв. несъбрани глоби за пътни нарушения от началото на 2016 г. до края на 2017 г. - 34 млн. лева са предадени за принудително изпълнение. Над 40 процента от наложените глоби са за суми до 50 лв. Принудителното събиране на санкция от 50 лв. излиза на държавата около 300 лв. и отнема 3 години, ако се следват всички етапи на процедурата. Междувременно в четвъртък шефът на Пътна полиция Росен Рапчев обяви, че по време на акция „Скорост“ са били установени 37 хил. нарушители. Това е станало в рамките само на седмица. Като причина да заловят толкова много нарушители той посочи, че разполагат с повече технически средства. Другата причина е човешкият фактор. Акцията ще продължава и тепърва. Рапчев поясни, че глобите ще се връчват на място. За миналата година връчените по този начин глоби са над 82 000. „През 2018 година между 25% и 30% се е повишило заплащането на глобите, което е сериозен ръст. Връчването е най-основният начин за въздействие върху нарушителите. Повечето от тях са на юридически лица. Гражданинът може да декларира в 14-дневен срок кой е реалният ползвател на автомобила през това време и трябва да се преиздаде електронният фиш“, обясни Росен Рапчев.", "date": "2019.04.11", "title": "Дават нарушителите на пътя на ЧСИ"}
{"url": "https://www.monitor.bg:443/bg/a/view/vekoven-paraklis-nasred-sliven-tyne-v-razruha-162266", "text": "Строен през 20-те години на миналия ХХ век параклис на името на света Ана в Сливен тъне в разруха и разграбване, алармираха вярващи от енорията на храма „Света Богородица“.  По думите им храмът е бил съграден по волята на някогашен собственик на текстилната фабрика Гендо Ташев и  съпругата му Ана,която сънувала светицата че й помага да оздравее от тежко заболяване. В съседство имало изворче, за което се твърди че водите му имали лечебен характер.Редовно имало богослужения, но след 9 септември 1944 година бил затворен и превърнат в склад. Десетилетия по-късно го отворили отново, донесли икони, направили иконостас и го предали към черквата за поддръжка и стопанисване тъй като земята под него и близо два декара встрани се оказали дарени на БПЦ. От поне 10 години обаче тук свещеник не е стъпвал, злосторници са разбили вратата и прозорците, предверието е превърнато в тоалетна. През 2014 година създаден по онова време обществен съвет за спасяване на културно-историческите паметници предложил на кмета на Сливен да бъдат потърсени средства за ремонта му, но така и не се случило по неясни причини, припомня сливенската журналистка Йорданка Раданчева. „Параклисът е в рамките на двора ни, но преди време обградихме парцела , за да не влизам учениците там и да не стане някоя беля, дворът ни е над 20 дка, около два са на църквата, там е и сградата. Ние нямаме отношение към нея…“, коментира директорът на професионалната гимназия по текстил и облекло „Добри Желязков“ Даниела Караманова. Секретарят на сливенската света митрополия Вълкан Янев твърди, че през годините в „Света Ана“ са били правени ремонти, но злосторници похабили всичко. Според него там не може да има редовни служби защото пространството било твърде малко. Не си спомня от кога вътре не е имало литургия , но пое ангажимент  на предстоящото заседание на епархийския съвет през следващата седмица да постави въпроса за състоянието му.", "date": "2019.04.11", "title": "Вековен параклис насред Сливен тъне в разруха"}
{"url": "https://www.monitor.bg:443/bg/a/view/nad-50-ot-potrebitelite-pazaruvat-onlajn-162264", "text": "Над 50% от световните потребители пазаруват онлайн през различни устройства - таблети, смартфони, лаптопи. Над 32% пък признават, че са повлияни от социалните мрежи при избора си на продукт. Това каза политическият секретар в Европейската омниченъл и онлайн търговска организация (ЕМОТА) Керето Гормсън по време на конференция, посветена на електронната търговия. За периода 2009-2017 електронната търговия у нас се е разраснала с 30%. В Дания, Холандия и Люксембург този процент е близо 70%, а във Великобритания е почти 80%. “Очакванията са електронната търговия да се разрасне с 70% в следващите години”, коментира Гормсън. По негови думи българският бизнес има потенциал за растеж, стига обаче да обърне внимание на няколко елемента. “Не трябва да мислите само за своя пазар - трябва да мислите за всяка една европейска компания като за ваш конкурент”, посъветва Гормсън. Освен това, сайтовете трябва да се поддържат редовно, за да се знае, че електронната търговия е достоверна. са определящи за успешния бизнес онлайн. Повечето хора днес искат продуктите им да се доставят на момента, най-малко на следващия ден. “Персонализацията е важна, тъй като така клиентът сам ще може да определи кой доставчик да използва - над 70% от потребителите смятат, че начинът на доставка е важен”, каза Гормсън. Според него правилният маркетинг може да допринесе за печалбите. “Ако искате да продавате на тийнейджъри, бъдете в Снапчат (Snapchat) - над 50% от потребителите пазаруват онлайн, а това да 69% от всички милениуми”, поясни секретарят. Плащанията трябва да се нагодят според предпочитанията на клиента - повечето хора не обичат да плащат в кеш или с карта, в Германия обаче потребителите предпочитат кеша, защото нямат доверие, че данните им са защитени. Тук идват видеото, чатботовете и изкуственият интелект. През 2016 г. 4% от търговците са използвали изкуствен интелект, за следващата година те са се покачили на 17%, а “Свръхупотребата на чатботове не е добра, но може да е полезна за по-младото поколение особено при създаването на добро изживяване”, коментира дигиталният директор в PwC за ЦИЕ Матеуш Гордън. Добавената реалност не трябва да бъде изпусната като възможност, защото чрез нея се събират данните на потребителите и там, където преди това е било бяло поле, то вече се създава база данни и знаем предпочитанията на потребителя. До 2020 г. се очаква 85% от онлайн трафикът да е от видеа, защото потребителите търсят лесносмилаемо съдържание. “Интернет съдържанието днес изисква повече ресурси - сега е по-скъпо да те намират, трябват повече усилия и време, за да може потребителите да искат да те споделят и търсят”, завърши Гордън. Масово сайтовете не спазват правилата. Това показва проучване на Европейската комисия (ЕК) за февруари тази година. При 60% от сайтовете има нарушения, а в 31% няма истински намаления. При тях предложените цени са едни, а крайната цена излиза доста по-висока. 51% нямат достатъчна информация за правото на потребителя, а 30% изобщо нямат необходимата информация за потребителите.", "date": "2019.04.11", "title": "Над 50% от потребителите пазаруват онлайн"}
{"url": "https://www.monitor.bg:443/bg/a/view/divi-jivotni-bezpokojat-pelikanite-v-srebyrna-162270", "text": "Диви животни са навлезли в колонията на къдроглавия пеликан в поддържан резерват „Сребърна“ в началото на седмицата, съобщиха от Регионалната инспекция по околната среда и водите в Русе. В резултат на това гнездящите на земята птици са се подплашили и са се преместили в източна посока в старото гнездилище. Останалите птици с излюпените и поотраснали пеликанчета са на наколните платформи. Установено е, че нашествениците са от вида енотовидно куче, което се среща в Северна България и Добруджа. Видът не е защитен и представлява ловен обект според българското законодателство. На този етап експергите не не могат да направят оценка на щетите в колонията, тъй като не е желателно допълнително обезпокояване на птиците. От записите не се виждат малки птици в гнездата на тръстиковия остров, но вероятно има щети върху яйцата. В момента пеликаните, които са се преместили проявяват активност и показват всички признаци, характерни за размножителен период. Навлизане на животни като диви свине и дребни хищници е регистрирано и в предишни години. По тази причина в резервата е монтиран електропастир и са се организирали подборни отстрели на хищници. На този етап колонията ще се наблюдава с повишено внимание и ще се предприемат допълнителни мерки за опазване на защитените птици  от набези, допълват от екоинспекцията.    ", "date": "2019.04.11", "title": "Диви животни безпокоят  пеликаните в Сребърна"}
{"url": "https://www.monitor.bg:443/bg/a/view/1-5-mln-bylgari-s-vtora-pensija-samo-na-hartija-162275", "text": "1 509 300 бъдещи пенсионери ще взимат втора пенсия само на хартия. Социално осигурените българи в частните пенсионни фондове са 4 662 000, сочат данните на Българската асоциация на дружествата за допълнително пенсионно осигуряване към първото тримесечие на 2019 г. Същевременно според статистиката на НСИ в края на миналата година работещите българи са били 3 152 700. Това означава, че малко над 1,5 млн. нашенци имат разкрита индивидуална партида, но в момента няма постъпления в нея и реално не им се трупа втора пенсия. „В тези над 4 млн. души влизат хора със стари права, т.е. преди са се осигурявали, но сега са прекъснали. Такива са българите, които са заминали в чужбина и безработните“, разтълкуваха данните синдикалисти. За сравнение в Румъния сумата е 11,5 млрд. лв., разпределени между над 7 млн. души, стана ясно от думите на Михай Бобочеа от Румънската асоциация на пенсионните фондове на конференция за многостълбовите пенсионни системи в Европа. „Независимо от високата динамика на международните пазари, средната доходност в индивидуалните партиди у нас от 2002 г. до сега е положителна. Надвишава с около процент натрупаната инфлация за този период, което защитава хората“, обясни председателят на асоциацията на дружествата за допълнително пенсионно осигуряване Евелина Милтенова. Социалният министър Бисер Петков пък подчерта, че многостълбовата система водела до финансово укрепване и стабилизиране на парите, които изплаща НОИ. Вследствие на което частта, която се финансира с трансфери от държавния бюджет, намаляла – Във втория стълб се осигуряват всички работещи в масовата трета категория, родени след 1959 г. Първите с право на втора пенсия са жените, родени през 1960 г. Те ще вземат допълнителни пари за старини през 2021 г. Три години по-късно към тях ще се присъединят и мъжете от същия набор. „Пенсионното законодателство предлага на входа във фазата на натрупване право на избор, но във фазата на изплащане няма възможност за избор на достатъчно добре структурирани пенсионни продукти“, каза шефът на социалната комисия в парламента д-р Хасан Адемов. По думите му натрупаните средно около не могат да предложат атрактивен размер на допълнителните пари за старини. Той припомни още, че първоначалната идея е била за по-висока вноска, като тази година тя е трябвало да бъде 10% от осигурителния доход, а всъщност е 5%. По данни на централната банка на САЩ пък половината от американците имали в индивидуалната си партида по малко от 1100 долара или с около 1000 лева по-малко от парите в партидите на българите.", "date": "2019.04.11", "title": "1,5 млн. българи с втора  пенсия само на хартия "}
{"url": "https://www.monitor.bg:443/bg/a/view/globiha-s-200-lv-drogiran-za-gola-razhodka-162268", "text": "  С 200 лв административна глоба се размина 30-годишен старозагорец, който под влияние на голямо количество изпит алкохол в съчетание с дрога е направил близо двучасова „гола“ разходка по улиците на Града на липите. На 7 април около обяд видимо неадекватният Тодор И. излязъл от жилището си на улица „Марица“ №8А без дрехи и радвайки се на слънчевите лъчи обходил няколко квартала, без да обръща внимание на подсвиркванията от изумените си съграждани. Към 14,00 часа той бил пресрещнат от униформени полицаи пред входа на бензиностанция в квартал „Индустриален“ и влязъл с тях в остра словесна схватка след направена му забележка , че нарушава наредбата за общинския ред в общината. Стигнало се до принудително отвеждане на младия мъж до управлението, където станало ясно, че е пиян и дрогиран, след което било образувано бързо досъдебно производство. Още на следващия ден Тодор И. застанал на подсъдимата скамейка, където след изразено разкаяние и обещание да не повтаря нудистичните си прояви бил глобен в указа за борба с дребното хулиганство.Заради чистото му минало съдът предпочел финансовата санкция наместо пробация или налагане на обществено полезен труд. Съседи на глобения твърдят, че Тодор изпаднал в неадекватно състояние след като преди няколко месеца останал безработен, а приятелката му го изоставила.", "date": "2019.04.11", "title": "Глобиха с 200 лв дрогиран за гола разходка"}
{"url": "https://www.monitor.bg:443/bg/a/view/ceniteli-izkupiha-blagotvoritelna-foto-izlojba-162267", "text": "За по-малко от част , още при откриването на изложбата „Дивото Аязмо“  на фотографа-любител инж. Енчев всички 40 кадъра бяха изкупени, а събраните средства от над 3 500 лв ще бъдат използвани за лечението на 7-годишната Калина Яворова. Авторът , за когото това е първа самостоятелна експозиция ще подреди още кадри от над 2 – те хиляди мига,уловени от обектива му по време на разходките  в старозагорския парк „Митрополит Методи Кусев“ през последната година и половина, изложбата ще остане отворена за посетители във фоайето на Радио Стара Загора до края на месеца. Мъничката Калина е родена  с костно-мускулна аномалия на дясна подбедрица и стъпало. Вече са й направени две операции през 2013 и 2018 година, планирани са още няколко като целта е да бъде удължено крачето. За да продължи лечението на детето са необходими около 20 000 лв, сумата е непосилна за семейството. Въпреки здравословните си проблеми Калина е жизнерадостно дете и след сложената й протеза на дясното краче тича заедно с връстниците си от ДГ „Райна княгиня“ в Града на липите. Тя присъства на откриването на изложбата и благодари на всички, които помагат по един или друг начина за оздравяването й.  ", "date": "2019.04.11", "title": "Ценители изкупиха благотворителна фото-изложба"}
{"url": "https://www.monitor.bg:443/bg/a/view/nad-20-000-bylgari-sa-posetili-portugalija-prez-2018-g-162272", "text": "Над 20 000 български туристи са посетили Португалия през миналата година. Това стана ясно след срещата между министъра на туризма Николина Ангелкова и посланика на Португалия в България Н. Пр. Елена Маргарида Резенде де Алмейда Коутиньо. По време на работната дискусия двете обсъдиха сътрудничеството в отрасъла между страните и споделиха мнението, че има още много неизползвани възможности за увеличаване на обема на туристите. През 2018 г. у нас са регистрирани Туристическият министър представи отличните резултати, постигнати в индустрията у нас през годините след обособяването на самостоятелното ведомство в края на 2014-а. България предлага както възможности за практикуване на масов зимен и летен туризъм, така и широка палитра специализирани услуги – балнео- и СПА, културно-исторически, поклоннически, конгресен, еко-, селски, приключенски и други видове туризъм. Двете страни изпълняват подписано през 2015 г. Споразумение в областта на туризма между Министерството на туризма на Република България и Министерството на икономиката на Португалската република. Те си сътрудничат също в обучението по туризъм. \"Партньорството ни в културно-историческия туризъм има много добри перспективи\", коментира Ангелкова. Н. Пр. Елена Коутиньо пък поздрави екипа на Ангелкова за постигнатото до момента и изрази готовността на страната си да насърчава двустранните отношения още по-активно.", "date": "2019.04.11", "title": "Над 20 000 българи са посетили Португалия през 2018 г."}
{"url": "https://www.monitor.bg:443/bg/a/view/cska-shte-si-partnira-s-holandci-ali-sou-obra-nagradite-v-pyrva-liga-162262", "text": "ЦСКА сключи договор за партньорство с холандската компания Dotcomsport. Занапред представителният тим и академията на ЦСКА ще ползват най-модерния софтуеър и дигитални програми за развитие на футболистите и цялостното функциониране на различните структури в клуба, съобщава официалният сайт на \"червените\". Със същите оперират 304 клуба от 15 страни, a ЦСКА е първият български клуб, който ще въведе иновативната технология у нас. По този начин работата на треньорите на отделните футболни формации, скаутското звено, медицинския щаб и спортно-техническото ръководство ще бъдат координирани и синхронизирани в специална платформа, която ще разполага с огромна база данни. В същото време нападателят на ЦСКА Али Соу обра наградите за месец март. Голаджията спечели приза на InStat Index, като стана номер 1 и в класацията на „Пресклуб България“. Класацията на InStat Index се прави в партньорство с Асоциацията на българските футболисти. За победител се обявява играчът с нак-висок индекс на голове, асистенции, точност на подавания, успешни единоборства и други показатели, процентът на успешни действия увеличава индекса, а върху него оказва влияние и нивото на опонента в мача. Класацията за март бе изключително оспорвана, като Али Соу победи само с 3 точки разлика пред халфа на „Лудогорец“ Марселиньо.", "date": "2019.04.11", "title": "ЦСКА ще си партнира с холандци, Али Соу обра наградите в Първа лига"}
{"url": "https://www.monitor.bg:443/bg/a/view/borisa-tutundjieva-ne-sym-bremenna-162269", "text": "Моделът Бориса Тютюнджиева тушира слуховете, че е бременна. След като щастливата „новина“ обиколи редица медии, красавицата взе нещата в свои ръце и отрече, че очаква наследник. Терен за изявлението й дадоха социалните мрежи. „Тъй като от няколко дни телефонът ми не спира да звъни във връзка с поредната жълтурия, че отново съм бременна (както май всяка година ), бих искала да кажа нещо на Вас, \"медиите\", ако изобщо можете да се наречете такива. Достатъчно съм била толерантна в годините с безумните глупости, които сте писали за мен, но почва да ми писва. Заблуждавате и лъжете хората с \"актуалните\" си новини, за да си пълните пошлите сайтове, което не е окей. за да си знаете границата!\", написа тя. Клюките сватосаха 28-годишната красавица, която се подвизава и като актриса, със заможен бизнесмен, който й купил скъпо возило и я водил на екзотични почивки. Именно той беше посочен като баща на детето.", "date": "2019.04.11", "title": "Бориса Тютюнджиева: Не съм бременна"}
{"url": "https://www.monitor.bg:443/bg/a/view/agent-akademik-vyzkresi-mumijata-na-agent-ognjan-162273", "text": "„О, спомняте ли си госпожо...“, се пее в стара градска песен. Кавърът е на сайта на агент Академик, който изненадващо си спомни за една отдавна изхвърлена от политическия живот фигура. „Фрогнюз“ извади от гардероба „скелета“ на Осман Октай, изтупа го от нафталина и го накара да проговори със скрибуцащ глас по зададена тема, а именно – срещу депутата и издател на „Телеграф медиа“ Делян Пеевски. Прави впечатление, че списващите сайта на агент Академик в бързането си да се отчетат с фейк по темата вече толкова претупват нещата, че редовно бъркат името на „врага“. Този път в съвместния фейк на агент Огнян (Осман Октай) и агент Академик (Огнян Стефанов) депутатът е изписан като „Длян Певски“. Поне в заглавието, с което индексират активност в Гугъл търсачката, жабките на Огнян Стефанов са се справили със спуснатата отгоре задача – да не пропускат и ден, без да споменат Пеевски. Без реален повод, естествено. След като бе изхвърлен от политиката заради съмнения, че е бъркал в партийната каса на ДПС, Октай се явява само в специални случаи като този, за да приглася на агент Академик във фейковете му срещу депутата и издател на „Телеграф медиа“ Делян Пеевски. В пълен синхрон със своя реаниматор, който вече се е специализирал във възкресяването на политически трупове, Октай изкуствено навързва името на Пеевски с „Булгартабак“. Като премълчава, разбира се, факта, че депутатът никога не е имал контрол над дружеството, а още през 2016 г. продаде и миноритарния си дял от 5% в холдинга. Факти, пред които всякакви по-нататъшни интерпретации вече изглеждат като съшити с бели конци. Паметта на агент Огнян му изневерява и за други подробности – като например тази за дългогодишните опити на подсъдими олигарси да кадруват в политиката. Октай удобно заобикаля кръга „Капитал“, който по думите на премиера Бойко Борисов е имал няколко свои министри, а в същото време пуска евтини манипулации за действащи представители в правителството, които уж били на опозицията в лицето на ДПС. Като при това се опитва да припише внушенията си на други лица. Малко абсурдно е точно изританият от политиката Октай да обяснява какво има предвид един или друг министър, като го „допълва“. Октай, както и дръжката на микрофона от жабешкия сайт, която изпълнява шефска повеля, всъщност се надяват, че обществото има слаба памет. Но това далеч не е така. Особено когато на страната на паметта са факти, които лесно могат да се проверят.", "date": "2019.04.11", "title": "Агент Академик възкреси мумията на агент Огнян"}
{"url": "https://www.monitor.bg:443/bg/a/view/razkriha-turski-hambar-pri-razkopki-ot-ulichnite-remonti-vyv-varna-162259", "text": "Турски хамбар от 18-19 век се показа при прокопаването на варненската улица „Цар Симеон”, по която текат усилени ремонти дейности. Строителите се натъкнали на каменни основи, а археологическите изследвания в района показват, че това някога е бил т. нар. „Беглик хамбар“. „Името му идва от турски език, като „беглѝк“ означава „данък в натура за феодалния владетел (бей) в Османската империя“. Който не е можел да покрие налозите си по друг начин, със зърно се е отплащал на господаря си“ обяснява доц. д-р Валери Йотов от отдел „Археология“ на Регионалния исторически музей във Варна, цитиран от chernomore.bg. Функциите на мястото са запазени и след Освобождението на България. Тогава държавният хамбар е нещо като продоволствен резерв във Варна. Открита е и част от крепостна стена, датирана като елинска от І – ІІ век пр. Христа. Най вероятно, след това е била реконструирана, оставайки там до VI – VII век. Според Йотов, на мястото предстоят още интересни открития. Последната дума обаче има община Варна, която да определи каква ще е съдбата на находките в тази част на морската столица.", "date": "2019.04.11", "title": "Разкриха хамбар на три века при уличните ремонти във Варна"}
{"url": "https://www.monitor.bg:443/bg/a/view/kmet-prashta-ch-si-na-kornelija-niniva-162265", "text": "Кметът на Сливница, Васко Стоилков праща ЧСИ на Корнелия Нинова, защото не е получил своите 2000 лв, дори след като я е осъдил. Това стана ясно от извънреден брифинг на ГЕРБ, във връзка с делото на Стоилков срещу Нинова за клевета. \"Достатъчно време чаках да ми преведе парите по сметката, още утре със съдия-изпълнител ще си ги събера\", заяви кметът. Той изясни, че е завел делото на три инстанции: Софийски градски съд, след обжалване – Софийски апелативен съд и Върховен касационен съд. „Това са и трите инстанции, няма право на обжалване, това е окончателно решение”, поясни Стоилков. Стоилков обясни, че преди предните местни избори през 2015 година, от БСП започнали да клеветят и лъжат. „Нинова на предизборно събрание на БСП в Сливница беше наговорила безброй лъжи и клевети по мой адрес и по адрес на нашата община“, допълни той. Той я попита предвид всичките й участия и имоти защо все още не е превела парите и допълни, че ще дари парите за детската градина в Сливница.", "date": "2019.04.11", "title": "Кмет праща ЧСИ на Корнелия Нинова"}
{"url": "https://www.monitor.bg:443/bg/a/view/tajbe-usein-i-mimi-hristova-syshto-sa-na-polufinal-v-bukuresht-162257", "text": "Още две българки се класираха на полуфинали в категориите си на европейското първенство по борба в румънската столица Букурещ. Тайбе Юсеин и Мими Христова ще се борят за медали от 17 часа днес, с което полуфиналистките от женската борба станаха пет от общо осем. Тайбе Юсеин победи Амелин Дуаре от Франция с 10:2 на осминафиналите при 62-килограмовите, а след това спортист номер 1 на България надви миналогодишната бронзова медалистка Илона Прокопевнюк от Украйна с 8:6. Българската националка ще продължи защитата на титлата си срещу Тетяна Омелченко от Азербайджан. Мими Христова, сребърна медалистка през 2018-а, също преодоля две съпернички до полуфинала в категория до 57 килограма. Тя започна с 6:0 срещу чехкинята Ленка Мартинакова и след това надви с 6:4 туркинята Елиф Яник, а следващата й схватка е срещу унгарката Емесе Барка. Виктория Бобева обаче загуби с 0:6 срещу украинката Олена Кремзер на старта при 65-килограмовите. Днес след 18 часа Биляна Дудова, Евелина Николова и Миглена Селишка ще се борят за златни медали в Букурещ.", "date": "2019.04.11", "title": "Тайбе Юсеин и Мими Христова също са на полуфинал в Букурещ"}
{"url": "https://www.monitor.bg:443/bg/a/view/premestiha-ciganite-bijachi-v-tyrnovskija-arest-162271", "text": "Това се наложи от съображения за сигурност след като в сряда вечерта десетки граждани щурмуваха ареста в Габрово и едва не изкараха и не линчуваха ромите отвътре. Тъй като за тази вечер в Габрово има насрочен нов протест и се очакват нови изблици на напрежение, е взето решение тримата цигани да бъдет преместени. Само няколко часа по-рано районният съд в Габрово наложи на братята Йодан и Петко Асенови и на братовчед им Никола Монов най-тежката мярка за неотклонение задържане под стража. Срещу тях са повдигнати обвинения за причиняване на лека телесна повреда по хулигански подбуди над служител в търговски обект по време на изпълнение на служебните му задължения. Пред съда нападателите разказаха, че побоят в магазина станал заради ударен шамар. „Влязохме да си купим цигари. Имаше едно момче вътре, дразнихме се с него. След това излязохме навънка, ударих му един шамар. Тогава дойде продавачът и ни направи забележка. Продавача го познавам, и друг път съм бил в магазина. Той ме бутна в гърдите да изляза, иначе щял да ме удари. Започнахме да се бутаме и така стана боят.” Това заяви Йордан Асенов, един от нападателите. Той и останалите двама са криминално проявени и осъждани многократно. Йордан на 1 г. и 3 м. условно за кражба на автомобил, брат му Петко излежава последната си присъда през 2016 г. за кражба. А племенникът  Никола напуска пандиза през лятото на 2017 г., където лежи за грабеж. И тримата са малко или изобщо неграмотни. Йордан има завършен пети клас, Никола – седми, а Петко изобщо не може да чете и пише. Заради засиленото напрежение в града, делото за мерките на тримата се гледа при засилени мерки за сигурност. В района около съдебната палата имаше голям брой полиция и жандармерия. Пред съда двамата братя поискаха да бъдат пуснати на свобода. Йордан трябвало да се грижи за баща си, който бил болен от исулт, а брат му Петко за петгодишното си дете. Според адвокатите им ставало въпрос просто за едно битово сбиване, а не за извършено тежко кримиално престъпление, извършено с умисъл. Според тях ако подзащитните им не били цигани, нямало да се стигне изобщо до подобно силно нагнетяване на обстановката. Адвокатите поискаха на двамата братя да бъдат наложени мерки за неотклонение подписка или да бъдат пуснати на свобода. От прокуратурата поискаха да им бъде наложена най-тежката мярка за неотклонение, задържане под стража. Като мотиви от държавното обвинение посочиха опасността обвиняемите да избягат, да се укрият или да извършат и друго престъпление. След като анализира внимателно посочените мотиви от двете страни, съдът уважи искането на прокуратурата. Междувременно напрежение в града на хумора и днес продължава да има, макар и вече да е доста по-слабо. В социалните мрежи се отправят призиви тази вечер хората отново да се съберат и този път да изкарат навън от следствения арест тримата задържани и да се саморазправят с тях. хората от Габрово искат също семействата и роднините на тримата цигани да бъдат незабавно изселени и прогонени от града. В противен случай заплашват да подпалят къщите им. Не липсват дори и призиви на расова основа. „Габрово е един от най-чистите градове в България. При нас никога не е имало цигани. Само бели хора. От една година насам обаче започна заселването с паплач напълно умишлено. Габровци сме българи и мразим хората „втора употреба”. Оправете града, защото наближава клане”, се казва в един от постовете във Фейсбук. По повод на размиририците миналата вечер повечето от хората споделят своето задоволство. „Братя и сестри.  Покозахме, че сме тук и че това е нашия дом, който ще защитаваме винаги. Горд съм, че съм българин и габровец и с примера, който даваме на цяла България”, се казва в един от постовете. За тази вечер от 18,00 ч. е насрочено ново събиране на площада в центъра на Габрово. В отговор на обвиненията кметът на Габрово, Таня Христова, бе категорична, че в града няма умишлено масово или каквото и да е заселване на роми или други хора.  Тя поиска „безкомпромисност към всички, които си позволяват да нарушават обществения ред”. Няколко постройки, в които е възможно да живеят самонастанили се роми, вече са съборени. Извършват се и проверки на адреси, където има живеещи ромски фамилии и лица от криминалния контингент.", "date": "2019.04.11", "title": " Преместиха циганите  биячи в търновския арест"}
{"url": "https://www.monitor.bg:443/bg/a/view/nikolina-chakyrdykova-i-galin-mezjat-v-kuhnjata-na-ada-snimki-162235", "text": "Кухнята на Ада ще отвори врати за народната певица Николина Чакърдъкова и колегата й от лекия жанр Галин. Двамата изпълнители ще са сред популярните лица, които ще тестват кулинарните умения на участниците в предаването Hell’s Kitchen. Забавянето на поръчките по време на вечерната резервация ще ядоса и тях, а компания ще им правят известният диригент Максим Ешкенази и трио „Трик“. В епизода тази вечер една срещу друга ще се изправят Светлана и Татяна, като те ще получат и изпит с въпроси от типа на какво е рататуй и кой е Пол Бокюз. На края на вечерната резервация поне още един по традиция ще си навлече гнева на шеф Виктор Ангелов и някой ще се раздели с престилката си и шанса да грабне голямата награда.", "date": "2019.04.11", "title": "Николина Чакърдъкова и Галин мезят в Кухнята на Ада (СНИМКИ)"}
{"url": "https://www.monitor.bg:443/bg/a/view/britanskata-mag-zaedno-s-kitajci-s-oferta-za-letishte-sofija-162260", "text": "Най-голямата британска летищна група Manchester Airports Group (MAG) подаде днес оферта в тръжната процедура по отдаване на концесия на столичното летище, заедно с китайския строителен гигант Beijing Construction Engineering Group (BCEG), съобщиха от пресцентъра на аеропорта. Участието на англо-китайския консорциум в процедурата, което бе обявено през октомври 2018 г., се потвърждава с официалното подаване на оферта към българското правителство. Manchester Airports Group (MAG), най-голямата британска летищна група, подаде оферта в тръжната процедура за отдаване на концесия на летище София за следващите 35 години. Заедно с партньора си в консорциума, китайския строителен гигант BCEG, MAG внесе своята официална оферта в министерството на транспорта, информационните технологии и съобщенията (МТИТС) в София. MAG управлява три от основните летища във Великобритания - Манчестър, Лондон Станстед и Ийст Мидландс и предоставя услуги на шест летища в САЩ. Нейните британски летища заедно обслужват 60 милиона пътници на година до над 270 дестинации чрез 70 авиолинии. В момента MAG инвестира над 1.5 млрд. английски лири (3.2 млрд. лева) в летищата си във Великобритания, а BCEG строи най-големия авиационен проект в света - пекинското международно летище Daxing, което ще бъде най-голямото летище в света, а съвсем скоро проведе първите си пробни полети. Предложението на англо-китайския консорциум към българското правителство съдържа сериозни планове за развитие и реконструкция на съществуващите терминали на летището, както и дизайни за напълно нов Терминал 3, който в завършен вид ще превърне софийското летище в напълно отговарящо за водеща европейска столица.", "date": "2019.04.11", "title": "Британската MAG заедно с китайци с оферта за летище София"}
{"url": "https://www.monitor.bg:443/bg/a/view/infantino-50-na-50-sa-shansovete-za-48-otbora-na-mondial-2022-162258", "text": "Шансовете ФИФА да увеличи отборите-финалисти на Мондиал 2022 от 32 на 48 е 50 на 50, заяви президентът на централата Джани Инфантино в Бразилия. Той е в най-голямата южноамериканска страна за среща на КОНМЕБОЛ и заяви пред делегатите желанието си да бъдат увеличени участниците още на мондиала в Катар. Това означава още две места за Южна Америка при участниците на финалите. \"Ние работим активно, за да видим 48 отбора насветовното през 2022 година, защото повече участници означава повече развитие и повече страст и общ успех, каза Инфантино. - Ще видим през юни дали е възможно или не. За момента е 50 на 50. Това, което е 100 процента, е че през 2022 година ще бъде едно супервпечатляващо световно първенство с тотален успех.\" Финалното решение с колко отбора ще бъдат Световните финали след 3 години ще се вземе на конгреса на ФИФА на 5 юни. Първоначалният план беше за 32 отбора, но евентуално увеличаване на броя им ще наложи търсенето на още страни-съорганизатори, най-вече заради малката територия на Катар. Със сигурност турнирът през 2026 година, който ще се проведе в САЩ, Канада и Мексико, ще бъде с 48 отбора.", "date": "2019.04.11", "title": "Инфантино: 50 на 50 са шансовете за 48 отбора на Мондиал 2022"}
{"url": "https://www.monitor.bg:443/bg/a/view/vsjaka-stena-e-kinosalon-s-any-beam-161985", "text": "Прожекционните апарати за домашно кино може да предоставят 4K UHD картина, но са сравнително големи и доста скъпи. Портативните проектори предлагат картина с телевизионен размер и задоволителна резолюция на приемлива цена, като същевременно са достатъчно малки, за да се поберат в джоба. AnyBeam на Nebra е точно такъв преносим проектор, който е смятан за най-малкият джобен кино проектор в света. И се предлага не в един, а в четири варианта, включително като Raspberry Pi платка и дори сфера.   Проектора AnyBeam притежава лазерен прожекционен модул, поради което устройството не се нуждае от вентилатор, за да се охлажда, така че е доста тихо. От Nebra твърдят, че използваната MEMS технология автоматично запазва фокуса на изображението, независимо дали е с диагонал 5 или 150 инча. AnyBeam е с размери 19 x 60 x 103 мм, тежи 140 гр. и може да се свързва към смартфон, таблет, компютър, лаптоп, Fire TV стик, Chromecast и други. Има вграден високоговорител от 1 W, но и 3.5-милиметров жак за слушалки, като аудио изход към захранван високоговорител. Корпуса също разполага с отвор с резба отдолу, позволяващ монтиране на статив. Захранването може да се осигурява от преносима батерия, но и USB порт на лаптоп също върши работа, като консумацията на енергия е едва 3 вата. Следва варианта AnyBeam HAT (Hardware Attached on Top), което е разширителна платка, която се включва в слотовете GPRO на Raspberry Pi, за да даде допълнителна функционалност на лазерния проектор. Nebra набира средства за моделите AnyBeam в Kickstarter. Самостоятелното устройство AnyBeam се предлага за £ 219, Dev Kit и HAT за £ 189, а Monster Ball за £ 249. Ако всичко върви по план, доставките се очаква да започнат през август.  ", "date": "2019.04.11", "title": "Всяка стена е киносалон с AnyBeam "}
{"url": "https://www.monitor.bg:443/bg/a/view/chernata-sila-se-zavryshta-v-levski-kostov-si-pojela-inter-162261", "text": "„Левски“ си връща Жуниор Мапуку. Това разкри самият нападател с поредица от съобщения в социалните мрежи. В продължение на няколко часа Мапуку се обърна към привържениците с две послания, които недвусмислено показаха, че ексцентричният африканец ще облече отново „синия“ екип. Черната сила, както самият играч се нарича, разкри, че се завръща, за да довърши започнатото. „За да имам каквото заслужавам, работих много, така че никое човешко същество на земята не може да ми го отнеме. Мисля, че тази снимка илюстрира какво имам предвид по-горе. Изборът ми е направен. Само „Левски“, написа Мапуку към снимка с екип на „сините“. В момента нападателят играе за румънския „Дунарея“, а за „Левски“ се подвизаваше през есенния дял на сезон 2017/18, Според близки до играча трансферът ще се осъществи през лятната пауза след края на шампионата. С любопитно изказване се отличи и сегашният голмайстор на „сините“ Станислав Костов, който се пошегува, че ще се свърже с „Интер“ за трансфер. „Честно да си призная, не съм мислил какво ще стане след края на сезона. Чувствам се добре в „Левски“, затова зимата отказах да напусна. Щастлив съм, хората ме уважават. Бих си изпълнил договора с „Левски“ до края с огромно желание. Мечтая за „Интер“, но вече не съм на 20 години. Фен съм им. Икарди си тръгва, може да ме вземат, ще им пиша“, коментира с усмивка Костов при получаването на наградата за футболист на 28-ия кръг. Националът смята, че разликата между „Левски“ и „Лудогорец“ не е толкова голяма и очаква интересно дерби между двата тима в неделя. „Биха ни преди месец, но се надявам, че сега ще направим по-силен мач. Надявам се да сме си взели поука и да се представим по-добре. Няма да има кой знае каква разлика, че ще играем на стадион „Васил Левски“. Разликата е, че на „Георги Аспарухов“ не побеждаваме, а там го правим“, смята голмайсторът. Неговият съотборник за преглед в частната клиника „Вила Стюарт“ в Рим. Той получи мускулна травма в мача срещу „Ботев“ (Пд) и пропусна гостуването на „Черно море“. В началото на седмицата се смяташе, че контузията не е сериозна и той ще се възстанови за мача с „Лудогорец“, но плановете на треньорския щаб може да се объркат.", "date": "2019.04.11", "title": "Черната сила се завръща в „Левски“, Костов си пожела „Интер“"}
{"url": "https://www.monitor.bg:443/bg/a/view/sokolov-i-lube-vyv-vtori-final-na-shampionskata-liga-162263", "text": "Цветан Соколов ще играе за втори път във финал на Шампионската лига по волейбол с италианския си тим \"Кучина Лубе\" (Чивитанова). Това стана ясно окончателно след втората победа над полския \"Скра\" (Белхатув) с 3:0 (15, 20, 25) в полуфинала, игран в Чивитанова пред 3000 зрители за 76 минути. В първия мач \"Лубе\" записа също често 3:0 като гост в Полша. Соколов игра и през трите гейма и се представи традиционно добре. Той записа 10 точки (1 ас, 2 блока) и 58% ефективност в атака. Капитанът Драган Станкович също завърши с 10 т. (2 блока, 100% в атака!), а най-резултатен беше Османи Хуанторена с 12 т. (92% в атака). С 11 т( (4 аса) се отчете и кубинецът Йоанди Леал. За тима на \"Скра\" отличникът беше полският национал Мариуш Влазли с 11 т. В битката за титлата \"Кучина Лубе\" ще срещне отново, както и миналата година, защитаващият я руски гранд \"Зенит\" (Казан). Прeз 2018-а тимът от Казан спечели с 3:2 гейма и стана шампион за 7-и път. В 7 от 8-те финала той триумфира със златото - през 2008, 2012, 2015, 2016, 2017, 2018 и 2019 г., през 201--а взе сребро след загуба от \"Трентино\", а през 2013-а - завърши с бронз. Сега \"Зенит\" се класира за осми път на финал в най-престижния евротурнир, след като отстрани с 2 победи италианския шампион \"Сър Сейфти\" (Перуджа). В първия двубой в Перуджа играчите на треньора Владимир Алекно се наложиха с 3:2 гейма, а във втория - като домакини, с 3:1 (-22, 23, 23, 24). Максим Михайлов стана топреализатор за победителите със 17 т. (2 блока), Ървинг Нгапет добави 14 (1 блок), а Матю Андерсън - 13 (1 блок). За тима на Перуджа Александър Атанасийевич има 24 т. (1 ас, 3 блок), а Вилфредо Леон - 18 (2 аса, 1 блок). Финалът на Шампионската лига е на 18 май в Берлин.", "date": "2019.04.11", "title": "Соколов и \"Лубе\" във втори финал на Шампионската лига"}
{"url": "https://www.monitor.bg:443/bg/a/view/zelenski-naj-verojatno-shte-pobedi-ubeditelno-poroshenko-v-balotaja-162248", "text": "Комедийният актьор и новак в политиката Володимир Зеленски, който играе ролята на президент в популярния тв сериал \"Слуга на народа\", е най-вероятен победител в балотажа на украинските президентски избори, сочи социологическо проучване на агенция \"Рейтинг\", оповестено днес и цитирано от Ройтерс. Това е първото проучване досега за нагласите на избирателите преди балотажа на 21 април.  Сред онези, които са посочили, че ще гласуват на втория тур, 61 процента предпочитат Зеленски, 24 са за сегашния президент Петро Порошенко, а 15 процента още не са определили избора си.  Сред онези, които са казали, че ще гласуват и вече са взели решение, 71 на сто са за Зеленски, а 29 - за Порошенко, сочат данните на \"Рейтинг\". Зеленски изпреварва своя съперник Порошенко при всички възрастови категории. При отчитане на географския показател, Зеленски води сред жителите на Източна, Южна и Централна Украйна. Само в Западна Украйна позициите на двамата са изравнени.  В първия тур на изборите Зеленски събра два пъти повече гласове от Порошенко, който трудно успя да се класира за балотажа. За шоумена гласуваха около 31 на сто от участвалите във вота, а за сегашния президент - под 16 на сто.", "date": "2019.04.11", "title": "Зеленски най-вероятно ще победи  убедително Порошенко в балотажа "}
{"url": "https://www.monitor.bg:443/bg/a/view/niki-stanoev-zagovornichi-protiv-helboj-162249", "text": "Пасивно-агресивна свиня с инфантилно чувство за мъст изтръгва езика на монах само за да го изяде и проговори с неговия глас. И то - секунди след като е хвърлил по жертвата си крайниците на останалите му другари. Това представлява само малка част от ужасяващата истина за дяволските изчадия, такива каквито ги вижда режисьорът Нийл Маршал („Игра на тронове“) в новия „Хелбой“. Лентата, чиято клапа щракна през есента на 2017 г. в студиата на „Ню Бояна“ у нас, дебютира в родните киносалони от утре, но отсега имайте предвид – тя не е за хора със слаби сърца. Как се е появил Хелбой, защо баща му (Иън Макшейн) го приема под крилото си и може ли едно чудовище да избяга от собствената си природа, за да спаси света – тези въпроси се преплитат в продължение на близо 120 минути на големия екран. Дейвид Харбър – актьорът, който се прочу с участието си в „Странни неща“ и когото създателят на комиксите Майк Миньола свързва най-много с образа, се справя повече от перфектно със задачата си. Той прескача с лекота от тийнейджърската неприязън през силното чувство за дълг към приятелите си, за да достигне до неизбежното – яростта на изчадието, събудено от ада. Амбивалентната роля на негов враг и прелъстител пък влиза Кървавата кралица (Мила Йовович), разчленена от времето на крал Артур, но събрана и съживена отново в настоящето. Докато Хелбой се лашка между човешката и дяволската си природа, хората около него разнищват друг въпрос – има ли място демон като него сред тях. Тук се появява и вторият повод за гордост сред родните любители на седмото изкуство. Освен че по-голямата част от филма бе заснета на българска територия, с участие в него се разписва и наш актьор. Това е Ники Станоев, когото по-паметливите зрители помнят като досадния Райчо от „Домашен арест“. Именно той създава и серума, необходим за унищожаването на Хелбой. Фентъзи хорърът е истински пир на визуалните ефекти, а сред категоричните позитиви на заглавието е и тънкото чувство за хумор, с което – както обяснява и самият Харбър във филма – адовото изчадие си служи, за да запази „нормалното“ и човешкото в себе си. Целият каст на „Хелбой“ също заслужава вниманието ви, като дори по-непознатата на широката публика Саша Лейн в ролята на Алис е повече от очарователна на екрана.", "date": "2019.04.11", "title": "Ники Станоев заговорничи против „Хелбой“"}
{"url": "https://www.monitor.bg:443/bg/a/view/koj-e-naj-dobyr-mlad-hotelier-i-animator-opredeljat-na-zlatnite-162256", "text": "Национално състезание, което започва в хотел „Интернационал“ на „Златни пясъци“ търси най-добрият млад хотелиер и аниматор у нас.  Участие в надпреварата за хотелиери са заявили 28 училища и професионални гимназии, а за аниматори - 15 учебни заведения. Организатори са Българската хотелиерска и ресторантьорска асоциация (БХРА) и Асоциацията на училищата по ресторантьорство и хотелиерство в България, с подкрепата на Министерството на туризма, Министерството на образованието и науката и община Варна. Състезанието изисква от младежите да покажат на практика усвоените в процеса на обучение знания и умения. Хотелиерите ще демонстрират посрещане на гост на рецепция и предлагане на допълнителни услуги на български и чужд език по избор, а във втория тур ще решават проблемна ситуация с туристи. Аниматорите ще се състезават в отбори от 3 до 5 души, като в рамките на 20 минути представят вечерна анимация, съобразена с туристи с предварително зададени възраст, народност, интереси и предпочитания. Двудневната програма предвижда и срещи, в които собствениците на хотели да установят контакти с училищата, обучаващи кадрите, от които се нуждаят. „Един от най-сериозните проблеми в туризма и в цялата икономиката на България е липсата на кадри“, коментират от БХРА, които са инициатори на състезанията. Техният анализ сочи, че не се отделя особено внимание на някои професии, изключително важни за туристическия бранш, като хотелиерство и анимация. Всичко, което е правено досега, като състезания е в областта на храненето – за готвачи, бармани, сервитьори, но не и в областта на настаняването и допълнителните мероприятия, коментират още организаторите. Идеята е тези състезания да превърнат в ежегодни и традиционни, като в следващите години се планира участието и на други професии в туризма.", "date": "2019.04.11", "title": "Избират най-добър млад хотелиер и аниматор на Златните"}
{"url": "https://www.monitor.bg:443/bg/a/view/nfsb-sezira-kpkonpi-za-imot-na-dejstvasht-ministyr-162250", "text": "Доколкото познавам моите непримирими колеги, няма да се учудя ако депутатите от НФСБ подадат сигнал до КПКОНПИ за проверка защо в декларация липсва този имот. Това заяви Лидерът на НФСБ Валери Симеонов в кулоарите на НС. Симеонов разкри, че действащ министър разполага с доста крупни имоти – 3 големи апартамента в София, а се оказва, че не живее там , а някъде другаде. Припомни, че този министър е длъжен да го декларира по закона за противодействие на корупцията, но не го е направил. \"Става въпрос за доста луксозен имот, 2,5 дка площ, което се намира в кв. Бистрица на ул. Липа\", разкри Симеонов. Самият той не се нае да каже името на министъра, но показа снимков материал, как изглежда имението. „И аз получавам сигнали на парче, не мога да ви кажа на кого е“, коментира той. „Нека комисията да установи чий е, това е най-интересното. В чий имот живее този министър?“ призова Симеонов. В публикация на сайта ПИК от 2017 г., става ясно, че в имота живее министърът на туризма Николина Ангелкова. „Не живея в къщата, чиито снимки се разпространяват в социалните мрежи, отговори министърът на туризма Николина Ангелкова по повод разпространените снимки в медиите и намекването на Валери Симеонов, че това е неин имот, който не е декларирала. „Била съм там на гости с дъщеря ми. Това е къщата, която е собственост на родителите на съпруга ми\", допълни Ангелкова. \"Всички имоти, които имам, са ясно декларирани. Описала съм и средствата, с които съм ги придобила\", поясни тя на брифинг. Върховна касационна прокуратура възложи на КПКОНПИ и НАП да извършат проверка относно произхода на средствата за придобиване на недвижими имоти на значителна стойност от социалиста Крум Зарков, съобщиха от прокуратурата на своя сайт. ВКП е разпоредила на органите на Комисията да извършат изискване на информация относно притежаваните от проверяваното лице недвижими имоти, относно историята по собственици на всеки от закупените имоти, относно декларирането на имотите в съответните общински райони, относно заплащането на продажната цена и дължимите данъци и такси, както и относно произхода на средствата за покупката.  На НАП е възложено спазването на данъчното законодателство както и относно съответствието между декларираните и получени доходи. „Все още не знам от кого, но ще ви уведомя след като заведа дело срещу този господин или госпожа“, заяви Валери Симеонов във връзка с подаден сигнал в прокуратурата срещу него за 3 имота, които са закупени на занижени цени от \"СКАТ \" ООД, чийто собственик и управител е той. Сигналът е постъпил при главния прокурор и в него са описани три сделки за купени имоти на ниски цени, съобщават от прокуратурата, но не посочват кой е подал сигнала. Първият случай е от 2004 г. \"СКАТ\" ООД получава право на строеж на апартамент с площ 80 кв.м. в \"Слънчев бряг\" за сумата от 900 лева, при данъчна оценка 856,60 лв. През 2005 г. дружеството купува офис в \"Слънчев бряг\" с площ 31,35 кв. м. за сумата от 6 901,10 лв. при данъчна оценка 6 901,10 лв. Третият случай е от 2008 г. Купен е имот частна общинска собственост с площ 875 кв.м за сумата от 850 815 лв. по решение на Общински съвет – Бургас, чийто председател по това време е Валери Симеонов. Той даде да се разбере, че в целия сигнал не се говори за имущества, които са негова собственост , а собственост на фирмата \"СКАТ\" ООД. „Говорим за собственост на фирмата, фирмени дела и сделки, които са извършени още преди да вляза в политиката. И тези сделки са проверявани от НАП“, поясно Симеонов. Той обясни, че когато е бил председател на общинския съвет, телевизия СКАТ е била съсобственик заедно с общината и когато се продава имота общината е длъжна да го предостави първо на съсобственика. „Може да има връзка, може да няма връзка“. Това беше отговорът му на въпроса дали вижда връзка в това, че 2 часа след като намекна за оставката на министър председателя Борисов започна проверка срещу него. „Не мога да коментирам, но това са факти“, завърши той.", "date": "2019.04.11", "title": "НФСБ сезира КПКОНПИ за имот на действащ министър"}
{"url": "https://www.monitor.bg:443/bg/a/view/uchenici-gotvjat-hrana-za-astronavti-v-kustendilsko-shkolo-162251", "text": "Ученици от Основно училище „Христо Ботев“ – Кюстендил, се заеха с не леката задача да подготвят, преработят и опаковат храни за астронавти. На базата на стари, традиционни български и испански методи, екипът разработи повече методи за подготовка и съхранение чрез въвеждане на нови технологии, които включват различни методи за сушене на храна. За целта са сформирани два екипа от българска и испанска страна, които ще представят съвместния си проект на Международния фестивал „Наука на сцената“ в Португалия през месец октомври 2019г.  „Проектът ще бъде представен пред 450 преподаватели от училища и институти от 30 европейски държави и е първият български проект, разработен и реализиран с представители на друга европейска държава, представен на Международния фестивал“, обявиха със задоволство от учебното заведение. Пето ОУ „Христо Ботев“, град Кюстендил, е сред първите иновативни училища в България, като вече 2 години успешно се прилагат иновативни методи на преподаване и интерактивни подходи в обучението. Насърчава се развитието на обучението по науки в училище, интереса и изследователските компетентности на учениците. „Най-важното при нас е изследователския подход в обучението“, обяви началният учител и ръководител на проекта, г-жа Даниела Георгиева.", "date": "2019.04.11", "title": "Ученици готвят храна за астронавти в кюстендилско школо"}
{"url": "https://www.monitor.bg:443/bg/a/view/plovdiv-2019-pak-buni-duhovete-publikuva-gej-paradi-vyv-fejsbuk-162247", "text": "Общинската фондация „Пловдив 2019” пак разбуни духовете в Пловдив, след като публикува на официалната си фейсбук страница снимки от проекта „Балканска гордост” на фондация „GLAS”, финансиран със 7 000 лева общински пари. Проектът, заради който общински съветници поискаха на извънредна сесия оставката на арт директора на общинската фондация Светлана Куюмджиева, е за изложба на Главната със снимки от проведени през минали години гей прайдове на Балканите. Именно тези снимки са били качени на фейсбук страницата на общинската фондация само няколко часа преди редовната сесия на местния Общински съвет този четвъртък, по време на която се прие отчета на „Пловдив 2019” за първите три месеца на годината. „През юли проектът „Балканска гордост“ ще представи в Пловдив фотографии, артефакти и видеа от прайд шествията в големите балкански градове. Заедно ще осъществим диалог между различни общности с цел подобряване на градската култура и разширяване на обществените хоризонти”, се казва в публикацията на „Пловдив 2019”. В коментарите под тази публикация мненията на стотици пловдивчани се разделят на два лагера – „против” и „за” прайдовете. „Част от европейските ценности е ЛГБТИ хората да бъдат приети. В коментарите ясно се вижда колко приемане има, след като хората не могат да понесат някакви си снимки и видеа от прайдове. Къде сте тръгнали да се правите на европейска столица на културата!? Не може хем да искаме да сме европейци и да прогресираме, хем да простеем при всеки удобен повод”, пише в свой коментар Мариан Василев. Отговаря му Николина Тенева с думите: „Вие от фондацията, прекалените много с тези си действия. Пловдивчани сме толерантни, но това вашето е гавра с нашата толерантност. Няма да допуснем да натрапвате ЛГБТИ обществото в нашия град.”", "date": "2019.04.11", "title": "„Пловдив 2019” публикува гей паради във Фейсбук "}
{"url": "https://www.monitor.bg:443/bg/a/view/131-rabotodateli-sreshtat-studenti-na-tu-sofija-162246", "text": "За осма поредна година в Технически университет-София ще се проведе изложението „Стажове“. По време на него 131 на брой са работодателите, които ще се срещнат със студенти на ТУ- София. Всички представители на бизнеса ще имат възможност за директен контакт със студентите и ще представят информация за своята дейност, свободни стажантски позиции и стипендиантки програми. Чрез изложението „Стажове“ възпитаниците на ВУЗ-а получават възможности за нови контакти, натрупват увереност при представянето си и правят първи стъпки в своята кариера. Това е най-мащабното университетско събитие от този вид в страната, в рамките на което бизнесът се запознава отблизо със своите бъдещи експерти, споделят от учебното заведение. Официалното откриване на събитието е 16-и април от 10:00 ч. във фоайето на Учебен блок 12 на университета, а щандовете ще бъдат разположени в учебни корпуси 1, 2 и 12. Организатор на събитието е Център „Кариера и възпитаници (алумни)“ на ТУ-София Изложението „Стажове“ ще се проведе на 17-ти април в Технически университет-София, филиал Пловдив и във „Факултет и колеж“- Сливен.", "date": "2019.04.11", "title": "131 работодатели срещат  студенти на ТУ – София"}
{"url": "https://www.monitor.bg:443/bg/a/view/katrin-zapochva-pyrva-ot-nashite-na-sk-v-sofija-utre-162254", "text": "Катрин Тасева ще даде старт на българското участие в турнира за Световната купа по художествена гимнастика в София. Тя ще излезе за съчетанието си на топка с номер 18 в първия поток утре от 10.30 ч. в „Арена Армеец“. Състезанието ще открие силната израелка Линой Ашрам, а в потока на Тасева е и Влада Николченко (Укр). Невяна Владинова е в третия поток, който започва в 15.05 ч., като тя също ще играе първо на топка, а после на обръч. В първия ден от турнира ансамбълът ни ще излезе с трети стартов номер в последния поток от 18.05 ч. за съчетанието си с 5 топки. Старши треньорът в индивидуално Бранимира Маркова заяви, че се надява да зарадват феновете с много медали, а колежката й в ансамбъла Весела Димитрова прикани българската публика за подкрепа, тъй като дава стимул на момичетата. В първия турнир за СК в Пезаро (Ит) миналата седмица ансамбълът се окичи със злато на обръчи и бухалки и сребро в многобоя. „Календарът е натоварен, но момичетата са подготвени. Работят години наред в такъв ритъм и за тях това е нормално“, каза Димитрова в предаването „Здравей, България” по Нова тв.", "date": "2019.04.11", "title": "Катрин започва първа от нашите на СК в София утре"}
{"url": "https://www.monitor.bg:443/bg/a/view/chelsi-goni-drinkuotyr-162252", "text": "Халфът на „Челси“ Дани Дринкуотър със сигурност ще бъде освободен след края на сезона, разкри мениджърът на „сините“ Маурицио Сари. Английският национал нашумя напоследък, след като катастрофира пиян и бе арестуван, но не това е истинската причина за раздялата. Сари разкри, че не харесва играта на Дринкуотър, който има само 30 минути на терена за „Челси“, откакто италианският специалист дойде на „Стамфорд Бридж“. „Казах му, че трябва да си търси нов отбор, директно обяви Сари. - Той е добро момче и тренира усърдно, но просто не е подходящ за моята схема на игра. Обяснил съм му всичко и той ме разбра, няма драма“, допълни мениджърът на лондончани. Дринкуотър дойде в „Челси“ от „Лестър“ срещу 35 милиона паунда преди година и половина и изигра 22 мача под ръководството на Антонио Конте, но след идването на Сари дори не попада в групата за мачовете.", "date": "2019.04.11", "title": "„Челси“ гони Дринкуотър"}
{"url": "https://www.monitor.bg:443/bg/a/view/450-dekara-gori-sa-zasegnati-ot-pojari-v-severoiztochna-bylgarija-162255", "text": "От началото на годината до момента от пожари са засегнати над 450 декара от горските територии в състава на Североизточното държавно предприятие. 200 декара смесена гора горя през март в ДЛС-Паламара, а 100 декара бяха опожарени в ДГС-Шумен. 100 декара гори са засегнати от низов пожар в ДЛС-Балчик, а 50 декара в ДЛС-Шерба. Заради засушаването през последните месеци и неконтролираното палене на сухи треви, опасността от пожари в горските територии нарасна  многократно. Всички стопанства от Североизтока разполагат с необходимата техника за гасене, като от тази година с пожарна кола се сдоби и териториалното поделение във Варна. Високопроходими автомобили за справяне с огнената стихия има в ДГС-Шумен, ДГС-Суворово, ДЛС-Черни Лом, ДЛС-Паламара, ДЛС-Балчик, ДЛС-Шерба и ДГС-Добрич. Новите пожарни автомобили побират 300 литра вода, с която може да се гаси пожар в рамките на един час. Гражданите, които станат свидетели на пожар в горските територии или в близост до тях, трябва да подадат сигнал на телефон 112, за да може пожарникарите и горските да се отзоват възможно най-бързо и да не се стигне до опожаряване на големи горски масиви.", "date": "2019.04.11", "title": "450 декара гори са засегнати от пожари в Североизточна България"}
{"url": "https://www.monitor.bg:443/bg/a/view/mesi-se-razmina-sys-schupvane-na-nosa-162245", "text": "На косъм от счупване на носа се размина звездата на „Барселона“ Лео Меси в първия 1/4-финал от Шампионската лига срещу „Манчестър Юн“. Каталунците спечелиха с 1:0 след автогол на Люк Шоу и записаха историческа първа победа на „Олд Трафорд“. Нощта в „Театъра на мечтите“ обаче можеше да се окаже кошмарна за Меси, който получи силен удар в лицето. От носа на Меси шурна кръв, а освен това получи аркада над веждата и хематом на клепача. С помощта на докторите звездата успя да доиграе срещата, но състоянието му сериозно разтревожи всички в лагера на „Барса“. Съмненията за счупен нос не се потвърдиха, но Меси няма да тренира няколко дни. Треньорът Ернесто Валверде разкри, че по всяка вероятност Лео ще пропусне двубоя с „Уеска“ през уикенда от първенството, но ще е на линия за реванша с „Юнайтед“ идния вторник. Мачът на „Камп Ноу“ пък ще бъде поредното паметно гостуване за „Червените дяволи“ в Шампионската лига, закани се мениджърът Оле Гунар Солскяер. Норвежецът бе разочарован от загубата, но се закани тимът му да хвърли бомбата в ответния мач и да елиминира „Барселона“. „Нервен мач, направихме доста пропуски, недоволен бе Солскяер. - Ще отидем на реванша с ясното съзнание, че можем да спечелим. Този сезон вече бихме „Ювентус“ и ПСЖ като гост, защо да не го направим отново и с „Барселона“?, допълни мениджърът на „Манчестър Юн“. В другия двубой от вечерта „Ювентус“ не успя да победи „Аякс“ в Амстердам и завърши 1:1. Завърналият се след контузия Кристиано Роналдо вкара дежурния си гол в Шампионската лига, но домакините успяха да изравнят чрез Давид Нерес. Така холандският гранд запази шансове преди реванша в Торино, въпреки че „Старата госпожа“ остава фаворит.", "date": "2019.04.11", "title": "Меси се размина със счупване на носа"}
{"url": "https://www.monitor.bg:443/bg/a/view/kote-oslepja-sled-boj-po-glavata-162237", "text": "Коте е загубило зрението си, след като зверски е било удряно по главата. Неприятната случка се е разиграла във Велинград, а за нея писаха в социалните мрежи. Животинчето е било удряно многократно по главата и от това е ослепяло. На неизвестния садист не му било достатъчно това зверство, та е и отразял част от ушите на беззащитното коте. Възмутени хора са сигнализирали звеното по зоополиция, което бе сформирано към местната Областна дирекция на МВР, за да може неговите служители да издирят виновника и той да бъде наказан.", "date": "2019.04.11", "title": "Коте ослепя след бой по главата"}
{"url": "https://www.monitor.bg:443/bg/a/view/manija-reporterka-celuna-koloezdach-kato-pulev-162240", "text": "Целувка в Белгия между репортерка и колоездач, подобна на Кубрат Пулев и Джени Суши стана след края на Обиколката на Фландрия. Журналистката прави интервю с местния колоездач Стайн Стеелс.   Към края интервюто репортерката посяга да целуне спортиста по бузата, но явно и той иска да направи същото и устните им се срещат. Изненадата личи ясно по лицата и на двамата и те отдръпват, но в крайна сметка приемат целувката с усмивка. 34-годишната журналистка пусна въпросното клипче в \"Инстаграм\" и под него написа с чувство за хумор: \"Скъпи, мога да обясня всичко\". А малко след това Стеелс коментира под видеото в своя профил в една от социалните мрежи: \"Нека не си губим излишно времето. Казвай колко пари ще ми вземеш\". Стеелс се представя изключително слабо в състезанието, завършвайки на 110-о място, но заради случката става по-популярен дори от призьорите. Белгийските медии нарекоха целувката \"Синдромът Пулев\", намеквайки за случая с тази, която българският боксьор Кубрат Пулев отправи на репортерката Дженифър Равало, по-известна като Кралицата на голото суши, след победата си над Богдан Дину в Коста Меса.", "date": "2019.04.11", "title": "Мания! Репортерка целуна колоездач като Пулев!"}
{"url": "https://www.monitor.bg:443/bg/a/view/sportni-zvezdi-povejdat-v-nedelja-kolonata-za-po-chist-vyzduh-v-sofija-162238", "text": "Множество популярни спортни звезди на България ще поведат колоната на “София кара колело и тича за по-чист въздух“ тази неделя. Стартът на Велошествието е точно в 11 ч., а бегачите потеглят в 11.15 ч. по маршрут от Народно събрание през Орлов мост покрай Перловската река до НДК и след това по бул. “Витоша“ до входа на Южния парк. Там на голямата поляна е предвиден голям спортен празник с много атракции, надпревари, викторини с награди, концерти и забавления. Събитието се организира от “София – Европейска столица на спорта“, Центърът за градска мобилност и Столична община. Сборният пунк ще бъде отворен точно в 9.30 ч., за да може всеки участник да получи фланелка и стартов номер, с който после би могъл да се включи в многото томболи с награди в Южния парк. Аниматори ще се погрижат преди старта пред Народно събрание вашите велосипеди и по-специално колелата на най-малките да са красиви и празнично украсени. Велошествието и кросовото бягане нямат състезателен характер а преминаването по 4-километровия маршрут е с цел да се отправи послание за по-чист въздух, за една още по-красива и зелена българска столица. “София – европейска столица на спорта“ организира събитието вече четвърта поредна година, заедно с още над сто активности, които имат за цел да предоставят повече възможности на софиянци и гостите на града за спорт и активен начин на живот. Регистрация за Велошествието и кроса не е задължителна, но след 9.30 ч. при желание ще можете да вземете фланелка и стартов номер, с който да участвате в томболите в Южния парк с награди за над 2000 лв. Маршрут, последни новини и всичко за предстоящите в неделя активности можете да намерите в подробности в специалната Facebook страница на събитието. На старта ще бъдат някои от най-известните спортни звезди на България. Отново с колоната ще потегли легендарната Евгения Раданова, която освен трите си медала от зимни олимпиади е и единствената българка участвала и на зимна, и на лятна олимпиада със своя старт в колоезденето от игрите в Атина 2004 г. До нея ще бъдат част от младите таланти на българския спорт: новата звезда на световното фигурно пързаляне Александра Фейгин, която едва на 16 години записа тази зима историческото 11-о място на европейско първенство в Минск и престижното 17-о място на световното в Япония при жените. На старт ще бъдат и двукратните олимпийски младежки шампиони от Буенос Айрес 2018 - акробатите Мариела Костадинова и Панайот Димитров, бронзовата медалистка от току-що завършилото световно първенство за девойки по фехтовка в Торун (Пол) и носителка на Световната купа на сабя Йоана Илиева, деца от хокейните школи, баскетболната легенда Роберт Гергов и др. Твърде вероятно е на старт да застанат още медалистът от световно първенство по таекуондо Владимир Далаклиев, волейболният треньор Сашо Попов, призьорът от младежките олимпийски игри в Буенос Айрес в спортното катерене Петър Иванов, както и много общински съветници, известни личности от културата, политиката и бизнеса. Сред участниците е и легендарният алпинист Дойчин Боянов, който изкачи Еверест без кислород. Българският герой през миналата година осъществи заедно с приятели и съмишленици уникален проект с щафетния супермаратон “Един ден на Витоша“. За 20 часа Дойчин обиколи Витоша по суша, въздух, вода, дори под земята, съпровождан от 16 суперспортисти, два коня и няколко хъскита. Инициативата беше подпомогната от “София – евростолица на спорта“ и имаше благотворителна цел – да осигури чрез кампанията „Витоша – достъпна за всички“ на Природен парк “Витоша“ средства за изграждане на алея и спортна площадка в местността “Игликина поляна“ за хора с физически увреждания. В пъстрата колона ще бъде и група от Датското посолство, начело с посланик Сьорен Якобсен, които също ще карат колела за по-чист въздух в София. Посланик Сьорен Якобсен представлява Кралство Дания у нас от септември 2017 година. Сега той ще участва във Велошествието заедно със своята съпруга и по-голямата си дъщеря, които го придружават на мисията му в България. Служители на посолството на Кралство Дания се включват активно в много спортни събития и надпревари у нас и по-конкретно в София. През миналата година те участваха в атлетическо бягане на 26 май, а на 22 септември отбелязаха Деня на независимостта с велосипедно шествие. По-късно те бяха част от надпреварата „Заедно“ и част от 5-километровото бягане за Световния ден на диабетиците. На старта се очаква и президента на Международния съюз по модерен петобой Клаус Шорман, който тези дни е в София във връзка с турнира за Световната купа.", "date": "2019.04.11", "title": "Спортни звезди повеждат в неделя колоната за по-чист въздух в София"}
{"url": "https://www.monitor.bg:443/bg/a/view/protivopojarni-depa-shte-pazjat-rezervatite-v-pazardjishko-ot-ogynja-162239", "text": "Създадени са противопожарни депа в резерватите, защитени територии в пазарджишко, които са оборудвани със средства и материали за противопожарна защита-лопати, пожарогасители, пръскачки и др.  Това информираха от Регионалната инспекция за опазване на околната среда и водите в Пазарджик след взетите мерки за засилен контрол по опазване на резерватите „ Купена“, „Дупката“, „Беглика“ и „Мантарица“ от пожари. За предотвратяването им, в границите на защитените територии, е организирано специализирано наблюдение по утвърден график. В случай на пожар в резерватите или в районите около тях, са изготвени схеми за оповестяване на бедствието и оперативен план за опазване от пожари през 2019 г., съобщават от екоинспекцията.Периодът от 1 април до 31 октомври е определен за пожароопасен сезон в защитените територии – изключителна държавна собственост със заповед на министъра на околната среда и водите. Заповедта цели вземането на мерки за недопускане възникването на пожари и ограничаване на тяхното развитие и разпространение в защитени територии. Описани са и задълженията на кметовете на съответните общини, в обхвата на които попадат защитените територии. В случай на пожар те трябва да организират доброволчески групи от местното население. На нарушителите на заповедта ще се налагат глоби - от 500 до 5000 лв. на физически лица и от 1000 до 10 000 лв. на юридическите.", "date": "2019.04.11", "title": "Противопожарни депа ще пазят резерватите в пазарджишко от огъня"}
{"url": "https://www.monitor.bg:443/bg/a/view/vmro-dpmne-iska-da-vyrne-imeto-republika-makedonija-162236", "text": "Има възможност да се изтрие \"Северна\" (от името на Република Северна Македония - бел. ред.), гражданите ще решат това на изборите, пише скопският вестник \"Вечер\". Гостувайки на ТВ Алсат, председателят на опозиционната партия ВМРО-ДПМНЕ Християн Мицкоски директно и конкретно отговори на въпроса: как ще постъпите, ако победите в изборите и получите власт по отношение на спазване или промяна на името Северна Македония като резултат от Преспанския договор.  Мицкоски каза, че промяната на конституционното име се е случила по насилствен път. На следващите парламентарни избори ВМРО-ДПМНЕ ще излезе със своя програма, която между другото касае и този въпрос, а отговорът е конкретен и директен, каза Мицкоски. Той посочи, че ще бъде поискана подкрепата на гражданите за връщане на първоначалното име Република Македония.  Ако на избори получим подкрепа за 80 или повече депутати и осигурим необходимото мнозинство, ние ще извършим промяна на сегашната конституция и ще върнем автентичното име на страната - Република Македония, заяви Мицкоски, цитиран от \"Вечер\". Той добави, че това ще бъде решено от гражданите, а ВМРО-ДПМНЕ ще се опита да получи необходимата подкрепа за този процес.", "date": "2019.04.11", "title": "ВМРО-ДПМНЕ иска да върне името Република Македония"}
{"url": "https://www.monitor.bg:443/bg/a/view/14-godishen-otkradna-kolata-na-majka-si-i-mina-prez-ploshtada-na-ruse-162244", "text": "14-годишно момче от град Кубрат открадна автомобила на майка си и направи истинско нощно автошоу на централния площад „Свобода“ в Русе, опитвайки се да избяга от органите на реда. За щастие по това време не е имало пешеходци на иначе оживеното място и безразсъдната му авантюра приключи без човешки жертви и материални щети. Случката е станала на 10 април към 2,00 часа, съобщават от полицията в Русе. На ул. „Тулча“ патрул забелязал „Хонда Акорд“ с разградска регистрация да се движи без включени светлини. Униформените подали светлинен и звуков сигнал , но лекият автомобил не спрял и продължил, като ускорил скоростта. Полицаите последвали нарушителя, но след като той навлязъл в уличките към центъра, го изгубили от поглед. Не го открили и при обхода на района. При преглед на видеозаписите от камерите обаче станало ясно как водачът се е изплъзнал. По пресечка, водеща към Държавната опера, той навлязъл в площадното пространство. Преодолял загражденията и минал през сухия фонтан, след това слязъл по стълбите и поел към Паметника на Свободата. Оттам покрай шадравана се насочил към ул. „Църковна независимост“ и по нея напуснал пешеходната зона. Служителите на реда предприели действия по издирването на автомобила и нарушителя. Оказало се, че зад волана е седнало 14-годишно момче, а лекият автомобил е собственост на майка му. Тийнейджърът е задържан в Кубрат и отведен за разпит в полицията в Русе. От показанията му станало ясно, че през нощта, без знанието на своите близки, взел ключовете на хондата и обикалял из разградски села, след което тръгнал към Русе. Предстои да се установи дали е бил сам в автомобила през цялото време. По случая е образувана преписка.", "date": "2019.04.11", "title": "14-годишен подкара колата на майка си през площада на Русе (ОБНОВЕНА + ВИДЕО)"}
{"url": "https://www.monitor.bg:443/bg/a/view/izhvyrliha-kosta-do-kraja-na-sezona-162241", "text": "Дисциплинарният комитет към Испанската футболна федерация наложи тежко наказание на нападателя на „Атлетико“ (Мадрид) Диего Коща, който изпусна нервите си при загубата с 0:2 от „Барселона“ в Ла Лига. Състезателните права на натурализирания испанец бяха спрени за 8 мача, което означава, че той няма да бъде на разположение на треньора си Диего Симеоне до края на сезона. До финалната развръзка в първенството остават 7 кръга. Четири двубоя е санкцията на Коща за това, че обиди рефера Хил Мансано и още 4 за това, че го сграбчи за ръката при показването на червения картон. Освен това, на играча бе наложена и глоба. Той ще трябва да плати 6 010 евро заради невъздържаните си прояви. По този казус и „Атлетико“ отнесе санкция от 2 800 евро. Коща понесе наказанието заради протест за неотсъдено нарушение срещу него на Жорди Алба, но след като това не се случи, влезе в разправия с рефера Хил Мансано, който го изгони с директен червен картон. По-късно стана ясно, че Коща си позволил неприлични реплики по адрес на майката на съдията. Междувременно в Испания се появиха слухове, че „Атлетико“ иска да продаде Коста след края на сезона.", "date": "2019.04.11", "title": "Изхвърлиха Коста до края на сезона"}
{"url": "https://www.monitor.bg:443/bg/a/view/kmet-skastri-shefa-na-fondacija-plovdiv-2019-zaradi-otcheta-sramna-rabota-162243", "text": "„Г-н Велчев, може ли преди четири дни тук да се разправяме и да обясняваме как не трябва да излагаме града и как, ако имаме някакви нашенски проблеми, да си ги решаваме ние и сега да получим отчет и да пишете тази невероятна, велика глупост вътре? Абсурдно е. Срамна работа. Моля те да видиш кой го е написал това нещо и да ми докладваш лично”. С тези думи кметът на Пловдив Иван Тотев изригна от микрофона на проведената този четвъртък сесия на местния Общински съвет срещу изпълнителния директор на фондация „Пловдив 2019” Кирил Велчев. Повод за яда на градоначалника бе абзац в отчета за тримесечието на едноименната фондация, с който се визира разразилия се от месец насам скандал с финансирането със 7 000 лева на проект на фондация „GLAS“ за изложба на Главната с фотоси от гей прайдовете, провеждани на Балканите през последните няколко години. Оказа се, че абзацът в отчета бил писан от арт директора на фондация „Пловдив 2019” Светлана Куюмджиева, чиято оставка бе поискана именно заради този проект, но не мина на извънредна сесия на 8 април. „Отчетният период за първи път от спечелването на титлата Европейска столица на културата през 2014 г. постави на изпитание демократичните процеси и смисъла на европейското законодателство в България, след като през март 2019 г. в публичното пространство открито и безнаказано бе демонстрирана агресивна дискриминационна пропаганда, което успоредно с увеличаващия се брой туристи, посещаващи града ни, поставя важни въпроси пред местната и национална политическа и социална среда.“,  бе скандалният абзац в отчета, който вдигна кръвното на кмета. Председателят на общинския съвет Савина Петкова припомни на Тотев, че той е формалният вносител на отчета и може да оттегли проблемния абзац, което и кметът веднага стори. Така отчетът на фондацията бе гласуван с 27 гласа „за”, 4 „против” и 4 „въздържали се”. Според него 2 175 000 лева са похарчени от общинската фондация за програма през първите три месеца на годината. В тази сума влиза и откриващата церемония с Вавилонската кула, заради която над един месец възлов булевард в Пловдив бе запушен.", "date": "2019.04.11", "title": "Кмет скастри шефа на фондация „Пловдив 2019” заради отчета: „Срамна работа!”"}
{"url": "https://www.monitor.bg:443/bg/a/view/17-godishen-uchenik-darjava-360-pensioneri-ot-10-sela-s-kozunaci-162227", "text": "17-годишният ученик от Пазарджик Кирил Балдев ще дари за предстоящия Великден с козунаци 360 бедни и самотноживеещи пенсионери от 10 села в страната. Това обяви самият той на пресконференция в Пловдив, като уточни, че акцията му е под наслов „Козунаци за всеки пенсионер”. „Работя най-вече с кметовете на всяко едно село и имам тяхната подкрепа. Възрастните хора, които ще получат козунаци за Великден, са избрани именно от кметовете. С каквото могат, ме подкрепят”, каза Кирил. В момента той е ученик в самостоятелна форма на обучение в Профилирана гимназия „Иван С. Аксаков” в Пазарджик и мечтае, когато завърши средното си образование, да продължи да учи висше „Политология” или „Пр и маркетинг”. Смята да се занимава и с политика, като в момента е в младежката организация на една от партиите. Три от селата, които са избрани от Кирил и приятелите му, се намират в пловдивската община „Марица”. Това са селата Строево, Труд и Крислово, където общо 120 пенсионери ще получат по един козунак за Великден. Това не е първата благотворителна акция на Кирил. По Коледа той отново е подпомогнал, благодарение на дарители и приятели, възрастни бедни и самотни хора от същите 10 села в страната. За рождения си ден на 25 май т.г., когато навършва 18 години, също иска да направи благотворителна акция. Предвижда да го отпразнува в столичен клуб, като е поканил около 100 човека, от които не иска да получава подаръци. Идеята му е всеки един от тях да занесе по една книга, която впоследствие ще бъде дарена на читалище в район „Възраждане” в София.", "date": "2019.04.11", "title": "17-годишен ученик дарява 360 пенсионери от 10 села с козунаци"}
{"url": "https://www.monitor.bg:443/bg/a/view/turcija-njama-da-dopusne-nelegalen-migrantski-potok-kym-sysedite-162228", "text": "Турция ще продължи активната борба срещу нелегалната миграция. По никакъв начин няма да допуснем нелегален мигрантски поток през нашата граница към съседите ни. Това заяви директорът на Областната дирекция по сигурността в пограничния град Одрин - Али Кемал Курт. Той направи това изявление по повод последните събития, при които мигранти се струпаха край Одрин, надявайки се да прекосят границата. \"Турция е правова държава, която изпълнява всички международни договорености и закони. Ние не искаме да се влиза нелегално в нашата страна. Няма да разрешим и да се излиза нелегално от нея\", каза турският полицейски ръководител пред участниците в тържества по случай 174-тата годишнина от основаването на турската полиция в Одрин. Сред официалните гости бяха и полицейски директори от България и Гърция. По думите на директора на полицията в Одрин струпването на стотици мигранти край границата през последните дни е било предизвикано от слухове за отваряне на границата, които се разпространявали чрез социалните медии. \"Научихме, че такива слухове се тиражирали в социалните медии; смятаме, че те са с провокативна цел. Затова следим внимателно откъде идват. В никакъв случай няма да позволим на нелегални мигранти да преминат през нашата граница към съседните държави\", посочи той. Според информации в медиите, турските сили по охраната на границата са засилили още повече контрола върху нелегалната миграция във връзка с последните струпвания на мигрантски потоци в одринския край. Валията на Одрин е и кординатор за областта за нелегалната миграция. Благодарение на това се осъществява координация с Текирдаг, Къркларели, Чанаккале и Истанбул във връзка с маршрутите на нелегалния трафик и контрола върху тях.", "date": "2019.04.11", "title": "Турция няма да допусне нелегален мигрантски поток към съседите"}
{"url": "https://www.monitor.bg:443/bg/a/view/benedikt-xvi-obvini-vatikana-za-pedofilijata-v-katolicheskata-cyrkva-162225", "text": "“Педофилията бе дълго време теоретизирана като правилна от върховете на Католическата църква, които на практика я оправдаваха, а греховните посегателства на божи служители върху малолетни бяха едва ли не поощрявани“ – до тези изводи стига почетният папа Бенедикт XVI в анализ, публикуван на 18 страници в месечното религиозно списание на немски език „Klerusblat“ и посветен на темата, която разтърси из основи устоите на католицизма. Бенедикт XVI, който на 16 април ще навърши 92 години и който се оттегли от престола на Свети Петър през 2013 г., твърди в разпространеното от италианските медии резюме на публикацията, че толерирането на големия грях от върховете на католическата църква започва през 1968 г. и по-точно след случилата се тогава в Западна Европа революция срещу буржоазните предрасъдъци и привички. Като изглежда номенклатурата във Ватикана по онова време най-много е впечатлена от развяното от бунтарите - студенти знаме на сексуалната революция във всичките нейни измерения и най-вече в посегателствата върху малолетни. И именно тогава според Йозеф Ратцингер, както е светското име на Почетния папа, започва невиждан срив в католическия морал – процес, който за съжаление е продължил с ускорени темпове през 70-те и 80-те години на миналия век. Период, през който в лоното на църквата с над милиард и половина следовници тържествува неписаното правило да бъдат защитени най-вече правата на обвинените в педофилия свещеници и те да не бъдат съдени за греховните си деяния. Нещо повече – папата – германец подчертава, че онези години са златни и за развихрянето на хомосексуализма в църквата, като в редица семинарии в Европа и Америка се пръкват едва ли не явни „гей-клубове“ на студенти. Според Бенедикт XVI първи по-сериозен опит за противопоставяне на пагубните за католицизма явления прави през 1993 г. Свети Йоан Павел II с енцикликата си “Veritas Splendor” – труд, в който папата-поляк за пръв път разкрива макар и доста завоалирано големия проблем. Но Йозеф Ратцингер истински хвали наследника си папа Франциск, който постави ребром въпроса за педофилията и потърси пътищата за неговото решаване на свикания през февруари във Ватикана открит форум с участието на висши прелати от цял свят. Интересното е, че като цяло Бенедикт XVI вини за моралния упадък на Запада през последните десетилетия най-вече изваждането на Господ Бог от контекста на социалния и обществения живот, за което папата-германец вини определено политическата класа.", "date": "2019.04.11", "title": "Бенедикт XVI обвини Ватикана за педофилията в католическата църква"}
{"url": "https://www.monitor.bg:443/bg/a/view/bydeshti-avio-injeneri-politat-s-leki-samoleti-za-vdyhnovenie-162232", "text": "100 студенти и докторанти от 4-и курс в специалността „Авиационна техника и технологии” във филиала на Техническия университет в Пловдив ще полетят с леки самолети на 12 април – Международния ден на авиацията и космонавтиката, съобщиха от вуза. Целта е не само да усетят емоцията от полета, но и да получат творческо вдъхновение при създаването на нови безпилотни летателни апарати и авиомодели. Бъдещите инженери са поканени на малко частно летище преди село Граф Игнатиево от собственика Георги Бънев, който е и летец. Той, заедно с още над 20 свои колеги пилоти, които имат собствени самолети, в 12 часа на 12 април, ще излетят, заедно с най-добрите и смелите млади инженери. „Искаме да мотивираме нашите студенти, като най-добрите и най-смелите се качват и летят на леки самолети. Целта е бъдещите инженери не само да знаят как се прави самолет, но и да усетят как работят машините във въздуха. Инженерната диплома не им дава автоматично и „книжка“ /бривет-б.а./ за управление на самолети, но мнозина от тях допълнително карат курсове за летци”, каза доцент д-р Христиан Панайотов –заместник-декан на факултета по машиностроене. По думите му преди да се престрашат да полетят с леките самолети, младежите ще покажат свои разработки на безпилотни летателни апарати и авиомодели. Докторски дисертации по специалността „Авиационна техника и технологии“  готвят  военни летци и от авиоинженери, завършили в Техническия университет – филиал Пловдив, които професионално се занимават с конструиране,  производство и изпитване на самолети и части за тях. Докторантът инж. Александър Мариносян вече е построил 4 леки самолета. Той ще представи на празника най-новата си разработка – акробатичен самолет с отлични маневрени характеристи, предназначен за обучение на военни и граждански пилоти. Ще бъдат представени и безпилотни летателни апарати, в които имат участие възпитаници на университета – въздушни мишени и разузнавателни самолети, произведени от фирма Телесис – Пловдив, под ръководството на д-р Стоян Аврамов, който освен преподавател е един от пилотите, които организират летателния ден. Заедно със студентите са поканени да празнуват и военни летци и инженери от авиобазите в Граф Игнатиево и Крумово, служители от летище Пловдив, от Музея на авиацията, от Ръководство въздушно движение, както и фирми, произвеждащи и поддържащи самолети и части за тях – Луфтханза техник - София, Латекоер, Авионамс. Фирмите имат и по-специален повод да бъдат заедно със студентите, защото ще се конкурират за онези 20 млади инженери, завършващи през тази година бакалавърската си степен на обучение.", "date": "2019.04.11", "title": "Бъдещи авиоинженери политат с леки самолети за вдъхновение"}
{"url": "https://www.monitor.bg:443/bg/a/view/myjete-s-gysti-bradi-imali-malki-testisi-162234", "text": "Научно изследване на съвместен екип от Университета на Западна Австралия и Университета в Цюрих установи, че мъжете с гъста брада имат по-малки тестиси от тези без или с рядка брада, съобщи в. Мирър. Изводът се базира на проучване сред мъжки маймуни. Учените изследвали 100 различни вида примати. Те забелязали, че мъжкарите с големи тестиси нямат много окосмяване по лицето си, а силно окосмените имат малки полови атрибути. Освен това, те констатирали, че двете качества са несъвместими или това се случва твърде рядко, тъй като изисква много енергия. Това е възможно да бъде валидно и при хората. Един от авторите на изследването - приматологът Сирил Грюйтер - обясни, че при различните видове маймуни има големи различия в размера на тестисите. При някои видове примати тестисите на мъжкарите са колкото зрънце на черен пипер, при други - колкото топка за тенис. Мъжкарят-оплодител от някои видове примати успява да надделее над своите съперници, като произвежда повече сперма. При други маймуни отблъскването на съперниците става с помощта на външния вид - мъжкарят има белези като брада, грива или друго буйно окосмяване - често с ярка окраска, - които показват неговия статут на оплодител. Изводът е, че при маймуните можеш да бъдеш надарен откъм окраска или анатомично, но никога това не се случва едновременно.", "date": "2019.04.11", "title": "Мъжете с гъсти бради имали малки тестиси"}
{"url": "https://www.monitor.bg:443/bg/a/view/novi-porychki-uskorjavat-dostavkata-na-f-16-za-bylgarija-162229", "text": "Изборът на машини от последното поколение на F-16 Block 70 от Мароко и още една азиатска страна ще ускори плановете за започване на производството на новите изтребители за България и за доставка на първия самолет в края на 2022 година. Това съобщиха от „Lockhedd Martin”, цитирайки Джим Робинсън, директор на отдел „Международно бизнес развитие за F-16 в компанията производител. Както е известно поръчки за самолети от новата версия на най-масовия изтребител в Света вече направиха Словакия и Бахрейн, а Гърция иска да модернизира 85 свои самолети до поколението Viper, което се отличава с подобни характеристики, но не разполага с летателен ресурс от впечатляващите 12 000 часа. В същото време Полша също обмисля модернизиране на настоящия си флот, Румъния обисля да придобие още самолети, а Хърватия е в процес на преоценка на нуждите на своите ВВС. Две седмици преди откриването на завода в Грийнвил, Южна Каролина пък, където ще се сглобяват машините пък, Робинсън обясни, че макар последните поръчки да увеличават натоварването на компанията, новата производствена линия вече има възможност да вдигне капацитета си, за да отговори на нуждите на клиентите. “Появиха се много неверни информации, често от хора, които не са участвали директно в разговорите, за нашите възможности да доставим новите F-16 Block 70 във времевата рамка, която отговаря на нуждите на българските ВВС“, заяви Робинсън, уверявайки, че няма да има забавяне на доставката при успешен завършек на преговорите на страната ни със САЩ и сключване на сделка. Той добави, че самолетите за Бахрейн, Словакия и България ще бъдат сред първите, които ще бъдат построени в новото съоръжение в Грийнвил. „Ако приемем, че договорът бъде подписан това лято, планираме да започнем обучението на българските пилоти и наземен персонал в САЩ не по-късно от 2021 година и ще доставим първия български F-16 преди началото на 2023 година“, каза още Робинсън. Същевременно от „Lockheed Martin” декларират готовността си за изграждане на база за поддръжка, частичен и цялостен ремонт на изтребителите (MRO facility) в страната ни. С това си намерение компанията отговаря на очакванията на кабинета българските самолети да могат да бъдат поддържани у нас от местни инженери и техници до изчерпването на летателния им ресурс. Обсъждат се редица други възможности за партньорство с българската индустрия и евентуалното участие на местните академични институции в програми за научноизследователска и развойна дейност, добавят от гиганта, специализиран в самолетостроенето и разработването на авиокосмически технологии.", "date": "2019.04.11", "title": "Нови поръчки форсират доставката на F-16 за България"}
{"url": "https://www.monitor.bg:443/bg/a/view/serj-tankian-ot-system-of-a-down-pravi-film-162226", "text": "През последните над 20 години Серж Танкиан изгради имиджа и името си около кариерата си на вокалист на култовата банда System of a Down и социалните каузи, зад които винаги е заставал. Той обаче изненада приятно феновете си, като сподели в личния си инстаграм акаунт, че в момента снима документален филм за активизма си, погледнат през призмата на музикалната му кариера. Той и екипът му събират архивни снимки, видеа и материали за лентата. „Днес попаднах на кадър от първото ми участие. Бях кийбордист на банда на име Forever Young. Съжалявам за лошото качество, но е взет от старо видео“, написа под снимката Серж. Все още обаче няма никакви подробности около заглавието или премиерната дата на лентата. Танкиан от дълги години е борец за човешки права. Всъщност това е и една от причините System of a Down да се съберат като група – да дадат гласност на арменския геноцид. Други техни теми са войните, капитализмът, пренаселването на планетата, опазване на околната среда. Въпреки че в последно време имат огромен избор на социален материал, който явно да ги вдъхновява, SOAD не планират нов албум, но пък и не спират да се събират за концерти.", "date": "2019.04.11", "title": "Серж Танкиан от System of a Down прави филм"}
{"url": "https://www.monitor.bg:443/bg/a/view/zaharieva-na-sreshtata-na-vynshnite-ministri-ot-berlinskija-proces-162230", "text": "Вицепремиерът и министър на външните работи Екатерина Захариева заминава за Варшава за участие в среща на министрите на външните работи от Берлинския процес, която ще се състои на 11 и 12 април 2019 г., съобщиха от пресцентъра на Министерство на външните работи. Форумът има за цел да подготви Срещата на върха на Берлинския процес за Западните Балкани през юли в Познан, както и да направи преглед на постигнатото по време на срещата на върха в Лондон през юли 2018 г. Ще бъдат обсъдени постиженията и предизвикателствата пред страните от региона. По време на първия ден от срещата на министрите на външните работи от Берлинския процес ще бъде обсъдена темата за младите хора от Западните Балкани и ЕС - предизвикателствата, пред които са изправени, и ролята им в Европа. На 12 април министрите ще фокусират разговорите върху двустранните въпроси в региона. Европейската перспектива за Западните Балкани е основен приоритет в българската външна политика и бе и един от четирите приоритета на председателството на България на Съвета на ЕС през 2018 г. Стратегията за Западните Балкани, приета от Европейската комисия през февруари 2018 г., подчертава необходимостта от по-широк подход към взаимното разбирателство и по-силната подкрепа от ЕС за вътрешните мерки, които го насърчават. Този ангажимент беше поет по време на българското председателство на Съвета на ЕС в декларацията на Срещата на върха ЕС-Западни Балкани в София през май 2018 година. Берлинският процес е политико-дипломатическа инициатива, лансирана лично от канцлера на Германия Ангела Меркел през август 2014 г. Участници в процеса са страните от Западните Балкани - Сърбия, Република Северна Македония, Босна и Херцеговина, Косово и Албания, и държавите членки на ЕС - Германия, Франция, Австрия, Италия плюс две държави-членки на ЕС от региона - Хърватия и Словения. Поканите към България за срещите на Берлинския процес са признание за активната роля и значим принос на Българското Председателство на Съвета за засилване на сътрудничеството на ЕС с 6-те партньори от Западните Балкани.", "date": "2019.04.11", "title": "Захариева на срещата на външните министри от Берлинския процес "}
{"url": "https://www.monitor.bg:443/bg/a/view/barsa-triumfira-na-old-traford-ajaks-pokaza-muskuli-sreshtu-uve-obzor-162233", "text": "\"Барселона\" надви с 1:0 като гост Манчестър Юнайтед в първи дуел от 1/4-финалите в Шампионската лига. В 12-ата минута Люк Шоу си отбеляза автогол и до края ново попадение на падна. Каталунският тим постигна историческа първа победа на \"Олд Трафорд\" и взе преднина преди реванша. В големи периоди от срещата \"червените дяволи\" диктуваха темпото и бяха по агресивни, но в крайна сметка не отправиха нито един точен удар (от 10 опита). Двубоят ще се запомни и с тежкия удар между Лео Меси и Крис Смолинг. Аржентинецът пострада след удар в лицето от страна на съперника през първото полувреме. Първите прогнози днес са, че нападателят има леко прекъсване на носната преграда, но тази травма няма да го извади от реванша. Очаква се по-късно техничарят да премине нови тестове в каталунската столица. След това най-вероятно Меси ще бъде оставен да почива, с участието му в гостуването на \"Уеска\" в Ла Лига е под въпрос.   Прогнозите са, че Меси ще е напълно готов за игра за реванша с „червените дяволи“ на 16 април.  В другия мач от вечерта \"Аякс\" и \"Ювентус\" завършиха 1:1 в спектакъл на \"Йохан Кройф Арена\" в Амстердам и оставиха всичко за решаване в 1/4-финала от Шампионската лига за реванша в Торино. Резултатът откри завърналият се след контузия Кристиано Роналдо с глава в края на първото полувреме, но още в първата си атака след паузата домакините изравниха с гол на Давид Нерес. Гостите от Торино укротиха напора на домакините през втората част, а в края можеха да стигнат и до победата, но удар на Дъглас Коста срещна гредата.", "date": "2019.04.11", "title": "\"Барса\" триумфира на \"Олд Трафорд\", \"Aякс\" показа мускули срещу \"Юве\" (ОБЗОР)"}
{"url": "https://www.monitor.bg:443/bg/a/view/radko-ot-glasyt-na-bylgarija-vliza-v-pop-folka-162231", "text": "Радко Петков, който спечели „Гласът на България“ под крилото на рокаджията Иван Лечев през 2017 г., се преориентира жанрово. Гласовитото момче се класира за третия кръг в кастингите на „Пайнер“ и се надява да пробие в поп-фолка. Радко продължава напред заедно с още 12 изпълнители от общо 30 кандидати при предходния кръг. Журито, което оценява таланта им, е в състав: Панчо Запрянов, Михаил Бургуджиев, Даниел Ганев, Пламен Станчев и Ленко Драганов. Втори кръг се проведе в две конкурсни вечери, а най-изпълняваните от кандидатите парчета са „Пиян“ на Борис Дали и „Бели нощи“ на Десислава. Сред продължилите напред в конкурса е и Ивета Костова, която от две години изкарва хляба си като детска учителка, но амбициите й са да пробие в лекия жанр. Чаровната блондинка стига до това решение след дълъг ден в детската градина. Гледах телевизора без звук и видях рекламата за кастинга, включих звука и си казах, защо пък да не пробвам, може да стане нещо. Веднага реших да си пусна материалите, в лаптопа си имах всичко. Течаха последните дни от първия етап, така че не губих време. Не очаквах нищо, но много се развълнувах, когато ми се обадиха, че съм одобрена за лайв концерт“, разказа наскоро тя. Най-добрите в трети кръг ще разпишат договор с „Пайнер“.", "date": "2019.04.11", "title": "Радко от „Гласът на България“ влиза в поп-фолка (СНИМКИ)"}
{"url": "https://www.monitor.bg:443/bg/a/view/globiha-s-200-lv-drogiran-za-gola-razhodka-162219", "text": "С 200 лв административна глоба се размина 30-годишен старозагорец, който под влияние на голямо количество изпит алкохол в съчетание с дрога е направил близо двучасова „гола“ разходка по улиците на Града на липите.  На 7 април около обяд видимо неадекватният Тодор И. излязъл от жилището си на улица „Марица“ №8А без дрехи и радвайки се на слънчевите лъчи обходил няколко квартала, без да обръща внимание на подсвиркванията от изумените си съграждани. Към 14,00 часа той бил пресрещнат от униформени полицаи пред входа на бензиностанция в квартал „Индустриален“ и влязъл с тях в остра словесна схватка след направена му забележка , че нарушава наредбата за общинския ред в общината. Стигнало се до принудително отвеждане на младия мъж до управлението, където станало ясно, че е пиян и дрогиран, след което било образувано бързо досъдебно производство. Още на следващия ден Тодор И. застанал на подсъдимата скамейка, където след изразено разкаяние и обещание да не повтаря нудистичните си прояви бил глобен в указа за борба с дребното хулиганство.Заради чистото му минало съдът предпочел финансовата санкция наместо пробация или налагане на обществено полезен труд. Съседи на глобения твърдят, че Тодор изпаднал в неадекватно състояние след като преди няколко месеца останал безработен, а приятелката му го изоставила.", "date": "2019.04.11", "title": "Глобиха с 200 лв дрогиран за гола разходка"}
{"url": "https://www.monitor.bg:443/bg/a/view/rusija-izolira-interneta-si-162216", "text": "Руската Дума прие в четвъртък на второ четене законопроект, предвиждащ „техническа възможност за изолиране на руския сегмент на интернет, в случай на изключването му от глобалната Мрежа“. Нормативният документ предвижда създаването на инфраструктура, която ще позволи на Рунета да работи в автономен режим. По предварителни данни проектът по изолация на руския сегмент ще струва около 20 млрд. рубли или близо 270 млн. евро. Споменатата законодателна инициатива е провокирана от вълната западни санкции, наложени на Русия. Предполага се, че нормативният документ ще влезе в сила от 1 ноември т.г., а в частта си за криптографската защита на информацията и за националната система за домейни – от 1 януари 2021 г.   Законопроектът стана повод за вълна от протести в средата на март т.г. Участниците в митингите тогава се обявиха в подкрепа на свободата на интернет и срещу изолацията на сегмента от глобалната Мрежа.", "date": "2019.04.11", "title": "Русия изолира интернета си "}
{"url": "https://www.monitor.bg:443/bg/a/view/puskat-bezplaten-internet-v-pensionerskite-klubove-162218", "text": "Да бъде осигурен безплатен интернет в пенсионерските клубове във Варна предлагат общинските съветници от групата на ГЕРБ. Инициативата е в отговор на изразеното по време на срещи с местните депутати от възрастните хора желание. Предложението предвижда и по 200 лв. повече на година за всеки от пенсионерските клубове, в които са организирани певчески или други художествено творчески самодейни колективи. „Тези средства да бъдат предоставяни за пътни разходи на самодейните колективи при участието им в изяви, извън територията на община Варна, като сумите да се изплащат след представяне на съответните отчетни документи“, се посочва в предложението, внесено от председателя на групата, Марица Гърдева. Според предварителните анализи, общата стойност на разходите за осигуряването на интернет връзка и увеличението на издръжката на пенсионерските клубове няма да надхвърли 10 000 лв. годишно. По този начин обаче ще се подобри социалният живот на хората в клубовете и ще се даде възможност на възрастните варненци да общуват и чрез новите технологии, става ясно от мотивите на предложението.", "date": "2019.04.11", "title": "Пускат безплатен интернет в пенсионерските клубове  "}
{"url": "https://www.monitor.bg:443/bg/a/view/mihaela-fileva-razprodade-ndk-162223", "text": "Първият самостоятелен концерт на една от любимките на младото поколение Михаела Филева е напълно разпродаден. Местата свършиха повече от седмица преди заветната дата – 18 април, когато актуалният ментор от „Гласът на България“ ще се качи на сцената в зала 1 на НДК. „Не ни се е случвало такова нещо – 10 дни предварително да свършат местата, дори с чужди изпълнители“, коментира пред „Монитор“ продуцентът на изпълнителката – Магдалена Сотирова от Monte Music. Дори концертите на Влади Ампов-Графа, който е другият продуцент на Михаела, се пълнят винаги, но не са обявявали sold out толкова голям период предварително. „От първия миг сме вярвали в нейния потенциал и няколко години вървяхме в тази посока, за да стигнем до тук. допълва Сотирова и разкрива, че Филева вече планира турне в България, а защо не и шоу в „още по-голяма зала“. Изпълнителката на „Без етикети“ обяви голямото си начинание в края на ноември 2018-та, малко след като стана ясно, че ще седне в менторския стол на новия сезон на „Гласът на България“, а пропуските за шоуто й бързо започнаха да се изчерпат, като повече от месец преди заветната дата целият партер беше запълнен. Концертът обещава да е много повече от изпълняване на любимите хитове на Михаела на живо. „Сцената ти ще е жестока и от всички краища на залата хората ще наблюдават шоуто в пълнота“, обеща на Филева нейната продуцентка от Монте. Десетки танцьори, музиканти и беквокали ще пазят гърба на 27-годишната брюнетка, която направи феновете си съпричастни на цялата подготовка на събитието. От месец насам певицата пуска кратки видеа в социалните мрежи, в които вкарва камера зад сцената и документира как се прави концерт от такъв мащаб. Оказва се, че Михаела тренира във фитнеса три пъти в седмицата. Заедно с хореографката си Радостина Точева, с която работи вече 7 години, от „Опасно близки“ насам от понеделник до петък за по няколко часа. Двете са направили и кастинг за танцьори, за да подберат най-подходящите таланти, които да се качат като съпорт на сцената в зала 1 на НДК. Веднъж в седмицата ходи и при вокалния си педагог Искра Милкова, с която поддържа гласа си в кондиция. „То е като в спорта, ако не поддържаш форма, замазваш детайлите“, сподели Михаела в поредицата си „Голямата подготовка“ в Youtube. Заедно с нея на сцената ще се качи трио Trinity – Славина, Миглена и Божана, а музикалният директор на шоуто Борислав Бояджиев-Борче е преработил всички любими парчета в нов аранжимент. Междувременно Михаела подготвя цяла своя армия, като ще облече феновете си в специални „доспехи“. За големия концерт на 18 април тя пуска фланелки с нейното лого, което сама е сътворила и съдържа инициалите й – М.Ф. Всеки фен, закупил тениска от мърчандайза на изпълнителката, ще получи като подарък в деня на концерта от щанда с нейни стоки пред залата – плакат или картичка с автограф. С този жест Михаела много държи да покаже личното си отношение и благодарност към всички, които харесват музиката й. Освен последния си албум „Нова страница“, Михаела обещава да изпълни на сцената на НДК и всички любими на публиката песни.", "date": "2019.04.11", "title": "Михаела Филева разпродаде НДК"}
{"url": "https://www.monitor.bg:443/bg/a/view/10-pyti-poveche-gimnazisti-uchat-za-elektromobili-162215", "text": "Почти десетократно се е увеличил броят на учениците, които са се насочили към професионално обучение за електромобили.Това каза министърът на образованието и науката Красимир Вълчев, който получи голямата награда „Кубратов меч“ за цялостен принос и за създаване на първия в България „Секторен съвет за електрическа мобилност“ като модел за връзка между бизнеса, средното, висшето и професионалното образование и обучение.  През 2016 - 2017 учебна година по специалността „Електрически превозни средства“ са се обучавали 22-ма ученици в една професионална гимназия, а през 2018 - 2019 учебна година – 265 ученици в седем професионални гимназии. Интересът към специалността нараства и в утвърдения план-прием за 2019/2020 година броят на училищата, заявили тази специалност, е осем, а планираният брой ученици за прием след седми клас по специалността е 208. ПГТЕ „Хенри Форд“ е една от гимназиите, в които учениците имат възможност да се обучават в тази специалност. Тя е оборудвана с една от най-модерните лаборатории, в която гимназистите могат да се обучават на хибридни и електробомили. „Ние им осигуряване тяхното практическо обучение в най-добрите бази“, заяви директорът на гимназията Таньо Стойчев. Учениците от специалността са в дуално обучени и имат възможността да карат практика в най-модерните автомобилни заводи. Допълнителен която получават като ученици в дуална паралелка. Директорът заяви, че поради голямото търсене на специалисти, които могат да поддържат електромобили, току-що завършилите ученици биха имали стартова заплата 1100 – 1 2 00 лв. „Един от проблемите, които трябва да се реши опазването на природата и намаляването на процента на бензиновите и дизеловите автомобили и увеличаване на броя на хибридните и електрическите автомобили“, подчерта Стойчев. Министър Вълчев пък обясни, че съвместната работа между бизнеса и професионалните гимназии е важна и необходима. „Радвам се, че имаме възможност да работим заедно, за да осигурим в съответствие с потребностите на пазара на труда и с най-новите тенденции за развитие на сектора“, каза министърът. В обръщението си Вълчев допълни, че предстои разработването на учебни програми и информационни събития за засилване на интереса у учениците към специалността. Министърът посочи, че заедно с това ще се провеждат и обучения на учителите за надграждане на уменията за преподаване в партньорство с компаниите и висшите училища. Общият брой на регистрираните електрически и хибридни превозни средства в страната от всички категории е 7246. От тях леките автомобили, изцяло електрически, са 741, а хибридните - 5753, което е ръст от над 600 на сто за последните пет години. Данните показват, че за периода от септември 2018 г. до януари 2019 г. ръстът на регистрираните електрически и хибридни превозни средства в страната е достигнал 34%, съобщи зам.-министърът на икономиката Лъчезар Борисов.", "date": "2019.04.11", "title": "10 пъти повече гимназисти учат за електромобили"}
{"url": "https://www.monitor.bg:443/bg/a/view/fibank-s-tehnologichna-inovacija-v-potrebitelskoto-kreditirane-162221", "text": "Fibank (Първа инвестиционна банка) предоставя възможност на своите клиенти да подписват дистанционно документи бързо и лесно, без да е необходимо посещение в офис на банката. Независимо от начина на кандидатстване за потребителски кредит – на място, през корпоративния сайт или електронното банкиране „Моята Fibank“, при одобрение клиентите могат да подпишат документите през „Моята Fibank“, мобилното приложение или чрез Квалифициран електронен подпис (КЕП), издаден от Evrotrust. Банката стартира пилотно дистанционното подписване с предлагането на един от най-популярните й продукти: потребителски кредит за физически лица. Клиентите на Fibank ще получават пълния пакет от документи. Удобно разположени в дома или офиса си, те ще могат спокойно да се запознаят с тях и да ги подпишат с един бутон. Не е необходимо разлистване на десетки страници и полагане на подпис върху всяка от тях. Нужна е активна регистрация в „Моята Fibank“ и средство за подпис – хардуерен или софтуерен Token. Дистанционното подписване може да се използва от всеки компютър с интернет. За клиентите, които нямат регистрация за активно банкиране в „Моята Fibank“ и Token, Fibank е осигурила възможност за подписване и чрез КЕП посредством Мобилното приложение на Evrotrust. В резултат на сътрудничеството с една от водещите български финтех компании – доставчикът на удостоверителни услуги „Евротръст Технолъджис“ АД, клиентите на банката могат да подпишат документите си за кредит сигурно и лесно. Те трябва да разполагат със смартфон или таблет с предна камера и да се регистрират в Мобилното приложение на Evrotrust. Иновативното решение за подписване на документите за кредит не променя вътрешните процедури на Fibank при кандидатстване и одобрение, които остават същите като при посещение в банков офис. Дистанционното подписване е напълно безплатно за всички клиенти на банката. Този процес спестява време и усилия и помага за устойчивото екологично развитие. При желание, клиентите могат да получат и своето хартиено копие на документите в офис на Първа инвестиционна банка.", "date": "2019.04.11", "title": "Fibank с технологична иновация в потребителското кредитиране"}
{"url": "https://www.monitor.bg:443/bg/a/view/razpitvat-taen-svidetel-po-deloto-rojdova-162224", "text": "Таен свидетел ще бъде разпитан в апелативния съд в Пловдив по делото „Ройдова”. Затова процесът бе засекретен, реши съдия Христо Крачолов. Разпитът ще бъде на полицай под прикритие от ДАНС, който е възлов свидетел на обвинението, че през 2016г. Иванка Ройдова от пловдивското село Браниполе, е поръчала да бъдат убити брат й Стойчо, синът му Георги, дъщерята Гергана, нейният съпруг и двете им деца. Причина за мократа поръчка, според прокуратурата, било наследство от покойния баща на Иванка и Стойчо – натрупалия богатство в САЩ Георги Ройдов. Самата Иванка Ройдова е категорична, че е натопена и е невинна по повдигнатото й обвинение. По време на проточилото се дело тя нееднократно обясняваше, че няма смисъл да поръчва смъртта на всичките си роднини в България, защото зад океана живее сестра й, която също се явява наследник на парите на покойния им баща. Наред с това, когато бил вече болен от алцхаймер, той оставил завещание в полза на болногледачката си Недялка Бързакова, която инвестирала парите му във фондове в САЩ. Според прокуратурата обаче има неоспорими доказателства, че Иванка е поръчала цялата си рода на агента под прикритие. Той получил от подсъдимата 3 000 лева предплата за убийствата. Според прокуратурата през 2016г. Иванка се е свързала с него, защото го мислела, че е човек от подземния свят, който може да й свърши поръчката. Самата Ройдова по време на съдебната сага твърдеше, че наистина е мислела адвокат Наско за адвокат, а не за наемен убиец. Както и че парите, които му е дала, били предплата да проучи законовите възможности Иванка да си върне наследството от баща си. Старецът починал в САЩ, където живял след бягство от социалистическа България. Там направил строителна фирма и натрупал богатство. Ройдова не се примирила с факта, че била оставена без пукнат долар, твърдят от прокуратурата. Затова тя наела полицая под прикритие – агент № 1, на когото поръчала да отвлече Стойчо Ройдов, който бил болен от диабет. Трябвало да го накара да подпише документ, че се отказва от наследството, след което да му инжектира висока доза инсулин. Била завела агента до адресите на останалите си роднини в Пловдив, до местоработите им и училищата на децата. Отново според прокуратурата Ройдова дори била начертала план как да бъдат извършени убийствата. Шестимата трябвало да бъдат убити на предстоящия Гергьовден, когато ще се съберат да празнуват. Според обвинението Ройдова обещала на агента, ако роднините й бъдат елиминирани, да му даде 10% от наследството. На първа инстанция подсъдимата получи 3 години условно с 5 години изпитателен срок. На 26 юни 2018г. Апелативният съд в Пловдив замени условната присъда с ефективно наказание и Ройдова бе закопчана с белезници директно в съдебната зала. След това делото стигна до ВКС, откъдето присъдата бе отменена и процесът бе върнат да бъде гледан от друг състав на Апелативния съд в Пловдив. Иванка Ройдова прекара около месец в затвора в Сливен преди присъдата й да бъде отменена. От ВКС бяха категорични, че въззивният съд е допуснал нарушения на процесуалните правилата за проверка и оценка на доказателствата по делото и за формиране на вътрешното му убеждение.", "date": "2019.04.11", "title": "Разпитват таен свидетел по делото „Ройдова”"}
{"url": "https://www.monitor.bg:443/bg/a/view/kim-kardashijan-se-glasi-za-advokatka-162217", "text": "Риалити сензацията Ким Кардашиян, чиято работа е да показва живота си по телевизията, се е захванала с ново амплоа. 38-годишната звезда иска да се развива като адвокатка и към момента вече си е намерила стаж в кантора. Дипломата си тя очаква да получи през 2022 г. Най-известното попълнение в клана Кардашиян счита, че с по-добри правни познания, тя би могла да помогне на много хора, които и които все още лежат по затворите. Звездата не успя да завърши калифорнийския университет \"Пиърс\", който напусна преждевременно. Но в няколко щата, сред които е и Калифорния, е възможно да се получи адвокатска диплома, след четиригодишен стаж в адвокатска кантора и положен изпит. На това се надява нежната половинка на Кание Уест.", "date": "2019.04.11", "title": "Ким Кардашиян се гласи за адвокатка"}
{"url": "https://www.monitor.bg:443/bg/a/view/asanj-e-arestuvan-v-london-162220", "text": "Основателят на \"Уикилийкс\" Джулиан Асанж бе арестуван днес от британската полиция в посолството на Еквадор в Лондон, предаде Ройтерс.  47-годишният Асанж бе арестуван, след като Еквадор взе решение повече да не му предоставя право на убежище, заяви президентът на Еквадор Ленин Морено. Морено обвини Асанж, че многократно е нарушавал условията на предоставеното му убежище и че разваля отношенията на страната с други държави, като се меси в техните политики.  Британската полиция е била поканена в сградата на посолството от еквадорския посланик в Лондон вследствие решението на еквадорското правителство да отнеме правото на убежище на Асанж. Американското министерство на правосъдието повдига обвинения на Джулиан Асандж за \"компютърно хакерство\". Арестът на Асанж е извършен по силата на заповед за арест, издадена през юни 2012 г. от лондонски съд. Асанж ще бъде изправен възможно най-скоро пред британското правосъдие, се посочва в съобщение на Скотланд ярд. \"Поисках от Великобритания да гарантира, че Асанж няма да бъде екстрадиран в страна, в която може да бъде изтезаван или да получи смъртно наказание. Британското правителство потвърди това в писмена форма\", изтъкна президентът на Еквадор в \"Туитър\". Британският външен министър Джереми Хънт благодари на Морено за тази стъпка. Подобно изявление направи и министърът по европейските и американските въпроси на Великобритания сър Алън Дънкан. Това става ден след като главният редактор на WikiLeaks Кристин Храфнсън обяви, че е била проведена мащабна операция срещу Асанж за шпионирането му в посолството. Според Храфнсън операцията е имала за цел той да бъде екстрадиран от Великобритания. На 19 юни 2012 г. създателят на \"Уикилийкс\", спечелил си слава с публикуването на американски секретни документи, поиска убежище в еквадорското посолство в Лондон, за да избегне екстрадиция в Швеция по обвинения в престъпления от сексуален характер. Основните му опасения бяха, че Стокхолм може да го екстрадира в САЩ, където австралиецът е заплашен от до 35 години затвор или смъртно наказание за публикуването на секретните документи на Държавния департамент. През 2017 г. Швеция спря разследването срещу Асанж. Преди дни основателят на сайта \"Уикилийкс\" Джулиан Асанж поискал от шведското правителство компенсация от 9,25 милиона шведски крони (1 милион долара) за съдебните си разходи във връзка с разследването на обвиненията срещу него. Сумата включва хонорари на юристи от Швеция, Великобритания и Еквадор, съобщава в. \"Свенска дагбладет\". Освен това, Асанж иска 600 000 крони (64 400 долара) за превод на документите по разследването и още над 1 милион крони (около 108 000 долара) за изпращане на молби до ООН и други международни организации. Окръжният и апелативният съд не са подкрепили исканията му, тъй като през 2011 г. той е отказал служебен защитник и е наел частни юристи. По-рано се появиха информации, че австралиецът ще бъде предаден на британските власти. Еквадор отрече съобщенията и настоя, че няма намерение да го лиши от защитения му статут, но очевидно властите в Кито междувременно са взели друго решение. Отношенията на Асанж с еквадорските власти ставаха все по-обтегнати, след като настоящият президент Морено дойде на власт в латиноамериканската страна през 2017 г. Интернет връзката му в посолството беше прекъсната през март миналата година, като еквадорските власти обосноваха действията си с това, че искат да спрат Асанж да се \"намесва в работите на други суверенни държави\".", "date": "2019.04.11", "title": "Асанж е арестуван в Лондон (ВИДЕО)"}
{"url": "https://www.monitor.bg:443/bg/a/view/valeri-jordanov-poluchih-prjakora-bylgarskija-horejshio-162222", "text": "Актьорът Валери Йорданов получи интересен прякор покрай участието си в криминалния сериал „Дяволското гърло“. Откакто се подвизава на екран в ролята на Манол Попнеделчев-Попето, на него му се налага да се обръща и на прозвището Българския Хорейшио. „Искам да похваля сценария – всички герои са много интересни и разнообразни. Беше много трудно, но и много хубаво. За мен ролята беше много интересна, защото съм израснал в тези години и имам преки наблюдения върху този период. Не ми беше трудно, защото познавам начина на мислене на хората като моя герой. По отношение на сценария и на бъдещето на моя образ в сериала ще кажа следното - може и аз да съм убиецът, а може и да съм жертвата“, сподели още Йорданов пред Нова тв. „Тъй като самият аз участвах в изграждането на образа на Попето, искам да похваля Валери Йорданов, за това, че се превъплъщава майсторски в ролята си. Даже преди да влезем в студиото му разказах, че Определено е на мода“, разказа и криминалният психолог Росен Йорднов, с който членове от екипа на „Дяволското гърло“ често се консултират.", "date": "2019.04.11", "title": "Валери Йорданов: Получих прякора Българския Хорейшио"}
{"url": "https://www.monitor.bg:443/bg/a/view/ukrepvat-srutishtata-po-pytja-za-rilskija-manastir-162208", "text": "Започва трайно укрепване на срутището по пътя за Рилския манастир, обяви в Кюстендил министърът на регионалното развитие и благоустройството Петя Аврамова. На място ще се поставят анкери, а след което обектът ще бъде под постоянно наблюдение. „Имаме готовност в района да бъдат изградени и подборни стени, като до приключване на ремонтите движението ще се регулира със светофарни уредби“, увери още Аврамова. Тя допълни още, че през следващата седмица започва ремонт на пътя Дупница – Клисура – Самоков, който е важна връзка в областта, защото свързва ГКПП „Гюешево“ с АМ „Струма“, с първокласния път София - Благоевград и с АМ „Тракия“. Ще се рехабилитират общо 32,5 км от трасето, което от години е в лошо състояние. Отсечката на територията на Кюстендил е с дължина 16,8 км. Инвестицията в предвидените за изпълнение строително-монтажни работи ще бъде близо 9 млн. лв., а средствата са осигурени от Оперативна програма „Региони в растеж“ 2014-2020 г. Министър Аврамова подчерта, че важни за икономическото и социалното развитие на областта са инвестициите по ОПРР 2014-2020 г., които са в размер на над 51 млн. лв. по 20 договора. Подкрепени са 11 социални обекта, които се използват от близо 230 лица в процеса на деинституционализация.", "date": "2019.04.11", "title": "Укрепват срутищата по пътя за Рилския манастир"}
{"url": "https://www.monitor.bg:443/bg/a/view/ruskata-tv-lishi-bylgarskija-orfej-ot-myjkoto-mu-dostojnstvo-162206", "text": "Зрителите на Първи канал на руската телевизия станаха свидетели на странна цензура, наложена в едно от предаванията, посветено на Орфей. Става дума за програмата „Безпътни записки“ с водещ Дмитрий Крилов, чиито редактори се оказаха изрядно смутени от вида на гол мъж. Водени от тази необяснима свенливост, авторите на предаването замазаха половите признаци на древногръцкия герой. В „Безпътни записки“, излъчени по Първи канал на 7 април, Крилов разказа за интересните места, които е посетил. В частност в програмата се говори за Кижам, Казан и България. Авторите на предаването показаха кадри и от легендарната наша пещера Дяволско гърло. Именно там, както твърдят древните митове, знаменитият певец Орфей се е спускал в царството на мъртвите, за да се опита да спаси своята любима Евридика. Крилов показа и скално изображение в Дяволско гърло, на което се вижда как древногръцкият герой се отправя в това опасно пътешествие. Естествено, без дрехи, както е било прието у древните гърци. Зрителите на руския Първи канал обаче видяха цензурирана версия на изображението в нашата пещера, където Орфей бе представен в оригиналния си вид, но само от кръста нагоре. Всичко, което доказва мъжествеността на певеца, бе скрито от очите на широката публика. Кой е инициатор на тази свенлива постъпка така и не става ясно. Редакторите прехвърлят топката към самия Крилов, твърдейки че той е автор на идеята да бъде замазано мъжкото достойнство на героя. От своя страна водещият категорично отрича той да е взел решението на цензурата. Крилов работи в телевизията от 1983 г., като програмата му за неговите пътешествия се излъчва по Първи канал от 1996 г. насам.  ", "date": "2019.04.11", "title": "Руска тв лиши „българския“ Орфей от мъжкото му достойнство "}
{"url": "https://www.monitor.bg:443/bg/a/view/ceniteli-izkupiha-blagotvoritelna-fotoizlojba-162214", "text": "За по-малко от част , още при откриването на изложбата „Дивото Аязмо“ на фотографа-любител инж. Енчев всички 40 кадъра бяха изкупени, а събраните средства от над 3 500 лв ще бъдат използвани за лечението на 7-годишната Калина Яворова. Авторът , за когото това е първа самостоятелна експозиция ще подреди още кадри от над 2 – те хиляди мига,уловени от обектива му по време на разходките  в старозагорския парк „Митрополит Методи Кусев“ през последната година и половина, изложбата ще остане отворена за посетители във фоайето на Радио Стара Загора до края на месеца. Мъничката Калина е родена  с костно-мускулна аномалия на дясна подбедрица и стъпало. Вече са й направени две операции през 2013 и 2018 година, планирани са още няколко като целта е да бъде удължено крачето. За да продължи лечението на детето са необходими около 20 000 лв, сумата е непосилна за семейството. Въпреки здравословните си проблеми Калина е жизнерадостно дете и след сложената й протеза на дясното краче тича заедно с връстниците си от ДГ „Райна княгиня“ в Града на липите. Тя присъства на откриването на изложбата и благодари на всички, които помагат по един или друг начина за оздравяването й.", "date": "2019.04.11", "title": "Ценители изкупиха благотворителна фотоизложба"}
{"url": "https://www.monitor.bg:443/bg/a/view/toyota-ch-r-zashemetjava-s-neonov-bljasyk-i-koncerten-zvuk-162187", "text": "Японската марка Toyota представи новата си лимитирана серия Neon Lime powered by JBL на кросоувъра C-HR. Премиерата се състоя на сцена във френските Алпи като част от снежното парти на JBL, на което присъстваха най-известните DJ в света и огромен брой гости. Специалната серия на Toyota C-HR Neon Lime подчертава връзката между колата и музиката и е произведена само в 2000 бройки. Продажбите на лимитираната серия на кросоувъра в Европа започнаха, като за нашия пазар са налични цели 50 броя. Освен с превъзходна аудиосистема JBL, лимитираната серия на Toyota C-HR Neon Lime идва на пазара и с пакет 360 градуса JBL Music Experience, включващ комплект от високоговорители и слушалки JBL и 6-месечен абонамент в Deezer за напълно завладяващо музикално изживяване. Острите ръбове и широка мускулеста стойка на Toyota C-HR са подчертани от ексклузивния външен цвят металик Neon Lime, който контрастира с черен покрив. Дизайнът на кросоувъра се отличава с 18-инчови матови алуминиеви колела, фини LED предни фарове и светодиодни задни светлини във формата на бумеранг. Интериорът впечатлява с изтънчена изработка, салонът е оформен със спортни седалки в черна кожа и алкантара, разработени специално за тази версия. Лимитираната серия от Toyota C-HR Neon Lime е налична с подобрена самозарядна хибридна система. С нея колата може да се движи в режим на нулеви емисии в над половината от времето. Това гарантира, че пътниците могат да се потопят напълно в неповторимото музикално изживяване, създадено от вградената аудиосистема JBL.", "date": "2019.04.11", "title": "Toyota CH-R зашеметява с неонов блясък и концертен звук"}
{"url": "https://www.monitor.bg:443/bg/a/view/prokuraturata-v-gabrovo-povdigna-obvinenija-sreshtu-ciganite-bijachi-162207", "text": "Прокуратурата в Габрово повдигна обвинения срещу тримата цигани, нападнали и нанесли побой над служител на търговски обект в Габрово. Обвиненията са срещу Никола М. 21 г., Йордан А. 20 г. и П.А. на 30 г. Тримата са обвинени, че на 7 април 2019 г. в магазин на  ул.“Николаевска“, действайки в съучастие като извършители, чрез нанасяне на побой, изразяващ се в нанасяне на множество удари с ръце и крака в областта на главата, тялото и краката, причинил на В. И. от гр. Габрово, в качеството му длъжностно лице при изпълнение на службата му (продавач-консултант в магазина), лека телесна повреда по хулигански подбуди. След преценка на събраните по делото доказателства прокуратурата налага на тримата 72-часова мярка за неотклонение с мотивите, че е налице опасност те да се укрият или да извършат и друго престъпление. И тримата биячи са криминално проявени и вече са осъждани за дръги престъпления. Никола М. е осъждан за грабеж, Йордан А. за противозаконно отнемане на МПС, а П.А., е осъждан за кражба. Днес Районна прокуратура в Габрово ще направи искане пред Районния съд за вземане на най-тежката мярка за неотклонение „задържане под стража” на трите лица. Действията по разследването продължават под ръководството на прокуратурата. Междувременно напрежението в града на хумора и днес все още продължава. В социалните мрежи се отправят призиви тази вечер хората отново да се съберат и този път да изкарат навън от следствения арест тримата задържани и да се саморазправят с тях. хората от Габрово искат също семействата и роднините на тримата цигани да бъдат незабавно изселени и прогонени от града. В противен случай заплашват да подпалят къщите им. Не липсват дори и призиви на расова основа. „Габрово е един от най-чистите градове в България. При нас никога не е имало цигани. Само бели хора. От една година насам обаче започна заселването с паплач напълно умишлено. Габровци сме българи и мразим хората „втора употреба”. Оправете града, защото наближава клане”, се казва в един от постовете във Фейсбук. По повод на размиририците миналата вечер повечето от хората споделят своето задоволство. „Братя и сестри.  Покозахме, че сме тук и че това е нашия дом, който ще защитаваме винаги. Горд съм, че съм българин и габровец и с примера, който даваме на цяла България”, се казва в един от постовете. За тази вечер от 18,00 ч. е насрочено ново събиране на площада в центъра на Габрово. В отговор на обвиненията кметът на Габрово, Таня Христова, бе категорична, че в града няма умишлено маово или каквото и да е заселване на роми или друхи хора. Тази сутрин въпреки уверенията на МВР, че няма ескалиране на напрежението, тази сутрин центърът на Га/рово беше окупиран от патрулки и коли на жандармерията. По площада и в района имаше десетки полицаи не само от града, но и от околните областни дирекции. Ситуацията обаче засега остава спокойна.         ", "date": "2019.04.11", "title": "Прокуратурата в Габрово повдигна обвинения срещу циганите биячи"}
{"url": "https://www.monitor.bg:443/bg/a/view/nad-100-shivachki-ot-italianski-ceh-na-ulicata-162210", "text": "Над 100 шивачки от италианската фирма „Бетис“ в Блгоевград намериха заключен цеха, който се помещава в хале на бившия Текстилен комбинат. Вчера те вкупом подали молба за напускане, защото 3 месеца не са получавали и лев заплата.  Днес дошли да си вземат документите и личните вещи, но намерили заключено работното си място. После шивачките се явиха пред Регионалната инспекция по труда в Благоевград. Директорът на Инспекцията по труда г-жа Симидчиева заяви, че е разпоредила изплащане на трудовите им възнаграждания. Ввъпреки това шивачките отказват да се върнат на работа .", "date": "2019.04.11", "title": "Над 100 шивачки от италиански цех на улицата"}
{"url": "https://www.monitor.bg:443/bg/a/view/prevrat-v-sudan-voennite-vzeha-vlastta-162209", "text": "Медии съобщават за военен преврат в Судан. Според постъпващата информация, властта в страната е взета от военните, които скоро трябва да направят официално изявление.   На 11 април сутринта медиите съобщиха, че група военни в Судан свали от власт президента Омар ал-Башир, освобождавайки го от всичките му постове. Според \"Ройтерс\", които се позовават на правителствени източници, суданският президент ал-Башир е подал оставка и в момента се провеждат консултации за създаването на преходен съвет. Според Baj News, Военният съвет на Судан под ръководството на първия вицепрезидент на страната и министърът на отбраната Авад бин Ауф се готви да поеме властта за една година. Масовите безредици в Судан не са утихнали от средата на декември 2018 г. След няколко дни протестите обхванаха около 30 града, включително столицата Хартум. Жителите на африканската страна са недоволни от значителното увеличение на цените на горивата, хляба и брашното, както и острия недостиг на основни хранителни продукти. На 23 февруари президентът Омар ал-Башир освободи централното правителство, ръководителите на всички провинции и обяви извънредно положение за една година, за да предприеме мерки за преодоляване на кризата. По-късно парламентът намали срока на действие на шест месеца. По-рано Великобритания и Норвегия поискаха от суданските власти да променят политическата система на страната, за да изпълнят исканията на протестиращите. Според телевизионния канал \"Ал Хадат\" президентът Омар ал-Башир, заедно с висши служители от неговото обкръжение, са арестувани от военните.", "date": "2019.04.11", "title": "Преврат в Судан - военните взеха властта "}
{"url": "https://www.monitor.bg:443/bg/a/view/izslushvat-predsedatelja-na-kevr-v-ns-za-liberalizacijata-na-pazara-na-elenergija-162205", "text": "Народните представители ще изслушат председателя на Комисията за енергийно и водно регулиране доц. Иван Иванов за процеса на либерализация на пазара на електрическа енергия. Това предвижда програмата за работа на Народното събрание. Депутатите ще гласуват на първо четене промени в Закона за местното самоуправление и местната администрация. Промените засягат правомощията на общинските съвети, кметовете на общини и кметовете на кметства по съставянето и изпълнението на общинските бюджети. Въвежда се задължение при приемане на бюджета общинският съвет да одобрява разходи по определени показатели на кметствата. Кметът се задължава да осигурява своевременно одобрените средства за кметствата. С промените се създава възможност при финансиране на обекти в кметства с възложител е кметът на общината, кметовете на кметства или оправомощени от тях лица да участват в комисиите по чл. 103 от Закона за обществените поръчки, в комисиите за въвеждане в експлоатация на строежите, както и при съставяне на актове и протоколи по време на строителството. Според вносителя Министерски съвет измененията ще гарантират по-голяма финансова самостоятелност на кметствата и ще засилят личната отговорност на кметовете на кметства при разходване на средствата. Народното събрание ще ратифицира Административното и техническо споразумение към Споразумението между България, Хърватия, Унгария и Австрия за улесняване на трансграничното изпълнение на финансови санкции при нарушения на правилата за движение по пътищата. Депутатите ще разгледат и три отчета - за осъществяване на процеса на приватизация и следприватизационен контрол през 2017 г., за периода 1 януари - 30 юни 2018 г., както и за дейността на Комисията за защита от дискриминация за 2018 г. От 15.30 ч. Комисията за борба с корупцията, конфликт на интереси и парламентарна етика ще разгледа предложението на БСП за предсрочно прекратяване на правомощията на Пламен Георгиев и Антон Славчев съответно като председател и зам.-председател на Комисията за противодействие на корупцията и за отнемане на незаконно придобитото имущество (КПКОНПИ).", "date": "2019.04.11", "title": "Изслушват председателя на КЕВР в НС за либерализацията на пазара на еленергия"}
{"url": "https://www.monitor.bg:443/bg/a/view/syrceto-na-georgi-kadurin-otloji-premierata-na-markiz-dio-sad-162213", "text": "Премиерата на дългоочаквания спектакъл \"Маркиз Дьо Сад\" по пиесата на Дъг Райт и известния филм с Джефри Ръш се отлага поради внезапно заболяване на актьор, съобщиха от театър \"Българска армия\", отказвайки да посочат повече подробности за случая, освен че изпитанието вече е преминало и колегата им се възстановява. От свои източници \"Монитор\" научи, че става дума за Георги Кадурин, който се превъплъщава в главната роля на скандалния писател благородник. Явно нечовешкото емоционално изпитание в тази роля е довело до проблеми със сърцето на големия актьор. Силното вълнение преди премиера, предизвикващо известни смущения в сърдечния ритъм, може да бъде наречено \"актьорско сърце\" и не е рядко явление сред хората от съсловието. Зрителите, закупили билети за премиерата в петък, могат да ги върнат на касата, обясниха от театъра. Засега нова премиерна дата не е насрочена, тъй като лекарите са препоръчали почивка на пациента. Пожелаваме на големия актьор бързо и пълно възстановяване. Аплодисментите няма да му избягат!  ", "date": "2019.04.11", "title": "Сърцето на Георги Кадурин отложи премиерата на \"Маркиз Дьо Сад\" "}
{"url": "https://www.monitor.bg:443/bg/a/view/borisov-govorihme-za-brekzit-do-4-sutrinta-obsydihme-vsjaka-dumichka-video-162212", "text": "\"Към 4 часа българско време приключихме и приехме този компромис 31 октомври. Приехме такива решения, всяка една думичка на английски какво значи, как значи, как би могла да се интерпретира и какви последици би донесла. Зададохме много въпроси на г-жа Мей, тя отговаряше. Ключовото е в срока до 31 октомври. Този по-дълъг срок означава, че Великобритания остава с пълните си права, трябва да проведе избори.\". Това каза премиерът Бойко Борисов в Брюксел, където участва в извънредното заседание на Европейския съвет за Брекзит. \"Ако парламентът на Великобритания одобри излизането, те излизат на първо число на месеца, който идва. Дава им се тази възможност. Много часове отидоха да се намери най-добрата форма на изразите, че ние много ги оценяваме, но в същото време те ще се държат отговорно. Всички започват и свършват изреченията с това, че Брекзит без сделка е шок и ужас\", добави той. \"Интересът на българските граждани там изисква да положим всичките си усилия. Не съм си тръгнал по-оптимист днес. Длъжен съм да обясня, че сме положили всички огромни усилия\", каза Борисов. \"Помня предишните избори и това, което направиха с мигрантите. Това е една тема, даваща възможност за много политически формации да се закачат за мен. Докато течаха преговорите вчера. Пратих Дончев в Габрово, за да може напрежението да се свали. Хора с присъди условни, с такова минало видно от записа, достъпен за всички се е получило така. Чувството за справедливост на хората там. Габрово е хубав град, завод след завод се строи и това довежда вътрешна миграция на хора, търсещи препитание. Роми там работят с машини за кабели за \"Мерцедес\", които се изнасят в Европа. Дончев е там, с Младен Маринов пратихме и жандармерия, за да се пази спокойствие. Тези виновни лица независимо от какъв произход са - наказание. Има ли избори етническото напрежение се вдига. Възложил съм на Маринов да направи оценка\", каза премиерът. Борисов коментира и новината, че напусналият парламента покрай скандала с евтините апартаменти на властта зам.-председател на ГЕРБ Цветан Цветанов, е станал впоследствие нещатен сътрудник на групата в НС. „Не може да напуснеш поста шеф на парламентарна група, депутат, шеф на комисия и след това да оставиш подобен въпрос да витае около легитимността на решението. Бих го нарекъл глупост. Ако иска да ги съветва в парламента, то може да ги съветва и без договор. Щом изляза ще говоря с него. Не считам, че е редно. Той може да си съветва и без договор”, заяви Борисов. Той призна също така, че не му е лесно да намира наследници на подалите оставки, покрай скандала с евтините жилища. \"От 6-7 кандидати за министри или зам.-министри, в момента, в който се спра на него, на другия ден пристига и казва: \"Знаеш ли, че майка ми или баща ми, или кака ми е направила една сделка, дали няма да се разгледа по оня начин\", разказа министър-председателят, който ще участва по-късно в четвъртък в Дубровник в Осмата среща на държавните и правителствени ръководители на страните от Централна и Източна Европа и Китай. От своя страна настоящият шеф на депутатите от ГЕРБ Даниела Дариткова каза, че така Цветанов ще може по-лесно да влиза в парламента и групата ще има по-лесна връзка с ръководството на партията. „Нормално е зам.-председателят на ГЕРБ да има възможност да посещава заседанията на парламентарната група. За нас е важно да имаме комуникация с него”, заяви Дариткова, която уточни, че нещатните сътрудници в НС не получават заплати.", "date": "2019.04.11", "title": "Борисов: Говорихме за Брекзит до 4 сутринта, обсъдихме всяка думичка (ОБНОВЕНА+ВИДЕО) "}
{"url": "https://www.monitor.bg:443/bg/a/view/800-grama-plodove-i-zelenchuci-spasjavat-ot-avitaminoza-162196", "text": "С настъпването на пролетта много хора започват да изпитват недостиг на витамини и минерали. Всичко това е свързано с определени симптоми. Състоянието е известно като авитаминоза и се дължи на изчерпване на някои вещества в организма. „Причината е, че през студените месеци в годината сме консумирали по-малко плодове и зеленчуци - и като количество, и като вид. В сезонния модел на хранене в българина през зимата преобладават консервираните и наистина консумацията на свежи плодове и зеленчуци е значително по-малка“, коментира пред „Монитор“ експертът по хранене и диететика проф. Донка Байкова. Тя уточни, че дори пролетната умора се дължи на дефицита на витамини. Освен това отделните видове дефицити се характеризират с различна симптоматика. Например То е съпроводено с кървене от венците. „Но имайте предвид, че все пак приемаме поне малки количества от този витамин дори през зимата от туршиите, киселото зеле, от консервирани домати, зелен фасул, сезонни зеленчуци и плодове - ряпа, цвекло, зеле, моркови, тиква, ябълки и др. Тъй като те са по-малко, имаме изчерпан запас, това е телесният ни басейн“, обясни проф. Байкова. Затова и през пролетта очакваме с нетърпение появата на зелените листни зеленчуци. Препоръчително е да консумираме спанак, коприва, лапад, киселец, пресен лук и чесън, които бързо ще попълнят изчерпаното депо. „През последните години стана ясно, че намаленият биотонус, който наблюдаваме през пролетта, се дължи и на Преди считахме, че дефицитът на витамини, минерали, антиоксиданти, фибри са биологично активни съставки, които стимулират обменните процеси. Това е така, но светлината активизира определени хормони като мелатонина. В същото време той е със сходна структура със серотонина, който е хормон на щастието. Така че светлината стимулира отделянето на серотонин. Затова и зимата, когато слънцегреенето е по-слабо, влияе негативно върху настроението и активността ни“, коментира проф. Байкова. В началото на пролетта обикновено са изчерпани водноразтворимите витамини от групата на B комплекса. B3 например е стимулант за синтезата на серотонина. Също така може да имаме дефицит на витамин D. Ние разчитаме на неговия внос от синтеза в кожата, но това става под действието на UV лъчите. През зимата обаче те са оскъдни. „Доскоро смятахме, че витамин D участва предимно в усвояването на калция от храната и насочването му към образуване на костна тъкан. Вече знаем обаче, че е с имуномодулираща функция, стимулира мозъчните процеси, поддържа настроението. Също така има антиоксидантни функции и антистареещ ефект“, отбеляза още експертът. Симптомите при авитаминоза са мускулна слабост, главоболие, намалена работоспособност, апатия. Експерти изтъкват, че тя не е свързана с обостряне на стомашно-чревните заболявания. „Те се дължат по-скоро на приема на целулоза - от сурови зеленчуци и плодове. Те са богати на фибри, които представляват влакна и драскат лигавицата. Ако страдате от язва, да речем, тя ще се обостри при прием на такива храни“, обясни проф. Байкова. Такъв ефект имат и нитратите, затова е добре да накисваме зелените листни зеленчуци предварително. Другият вариант е да ги бланшираме. По-важното е, че за около седмица-две можем да си набавим необходимите витамини и да излезем от състоянието на адинамия. За целта е добре да излизаме на слънце през обедната почивка, не бива да пренебрегваме и двигателната активност. Трябва да имаме предвид и че през пролетта трябва да удвоим количеството свежи плодове и зеленчуци, които консумираме. Докато през зимата то е 400 грама, то през този сезон е добре да е поне 700-800 грама.", "date": "2019.04.11", "title": "800 грама плодове и зеленчуци спасяват от авитаминоза"}
{"url": "https://www.monitor.bg:443/bg/a/view/kmet-spasi-nahapan-ot-hishtnici-shtyrkel-v-bobovdolsko-162204", "text": "Кмет се превърна в истински герой, след като успя да спаси нахапан от хищници щъркел в бобовдослското село Големо село. Само преди два дни Васил Васев получил сигнал от местен жител, който му съобщил, че един от щъркелите се намира на полето и е в изключително тежко състояние. „Човекът веднага донесе щъркела. Аз го огледах и видях, че има нахапвания по единия крак и то доста жестоки. Предполагаме, че е бил нападнат от чакали или диви кучета“, обясни Васил Васев. Мъжът впрегнал всичките си сили и решил да помогне на ранената птица. Първоначално се свързал с ветеринари, които го посъветвали да го остави на тъмно място, така че щъркелът да не се опитва да лети и допълнително да се нарани. „Бяхме решили да го почерпим с риба, но категорично ми забраниха. Сложих го в една от моите стаи и цяла нощ се чудех какво да направя. На сутринта веднага се обадих на Фондация „Дивите животни“ и те ми дадоха адрес на ветеринарна клиника в София. Реших да го закарам с личния си автомобил, за да го спася“, казва още кметът на Големо село. Веднага, след като оставил животното на него му предоставили номер на пациента, чрез който можел периодично да проверява състоянието на щъркела. Обещали му, след като се излекува да бъде върнат отново в Големо село. „При нас винаги идват две двойки щъркели. Сега имаме две гнезда с малки. Много е тъжно. Нямаме представа наранения дали е женски или мъжки, но непрестанно другия го търси. Дано по-скоро се върне в селото, защото от неговата съдба се трогнахме всички жители“, обяснява още Васил Васев.", "date": "2019.04.11", "title": " Кмет спаси нахапан от хищници щъркел в Бобовдолско"}
{"url": "https://www.monitor.bg:443/bg/a/view/kak-zodiite-popadat-v-bolnica-162198", "text": "Как отиват в болница различните зодии и от какво се оплакват. Ето ви една интересна картина, която показва как търсят лекарска помощ. Катастрофирах с мотора. Тоя идиот забрави да спре, докато пресичах. Тук съм заради моя приятел. Готвих супа за моето гадже, но я разлях по себе си и сега съм с изгаряния от трета степен. Един тип ме нарече грозен. Затова се опитах да го ударя, но не уцелих и треснах стената. Ъм, аз работя тук. Получих паник атака. Някой ме бутна по стълбите. Една старица караше скутера си адски бавно. Казах й да забърза малко, след което тя реши да прегази пръстите на краката ми. Работих до късно 5 нощи подред почти без никакъв сън. Накрая припаднах. Разхождах русалката си, след което тя ме бутна в кладенеца и се озовах в Нарния. Бях се концентрирала, но се блъснах в стената и получих сътресение.", "date": "2019.04.11", "title": "Как зодиите попадат в болница"}
{"url": "https://www.monitor.bg:443/bg/a/view/nashi-kurierski-firmi-otkazvat-pratki-za-velikobritanija-162201", "text": "Заради страха за излизане на Великобритания от Евросъюза някои фирми от понеделник до днес сутринта бяха ограничили изпращането на пратки от България за Острова, научи „Монитор“. От една от тях - „Спиди“, уточниха, че от 11 април обработката на пратките по това направление и в двете посоки е било спряно поради очакването какво решение ще бъде взето, дали ще има или няма Брекзит още тази седмица. До вчера в ранния към Великобритания, уточниха от куриерската фирма. Възобновяването на изходящия трафик е свързано с решението за отлагане на излизането на Обединеното кралство от ЕС до 31 октомври. По информация на БНТ повечето куриерски фирми в Бургас са спрели за определен период от време да изпълняват доставки на колети за и от Великобритания. Причината е все още неясната ситуация до вчера около Брекзит. Една от клиентките на куриерска фирма - Олга Барева, разказва, че е решила да зарадва своите роднини с колет с подаръци за Великден. Когато отишла да го изпрати, разбрала, че фирмата не може да го достави до Англия. Други фирми също й отказали. \"Всяка година за великденските празници изпращам на моите близки в Лондон колет с разни неща. Днес отидох в една куриерска фирма и ми казаха, че не мога да изпратя нищо\" - разказва Барева пред държавната телевизия. От фирмата заявили, че с Брекзит. Повечето куриерски фирми се опасяват, че след излизането на Великобритания от ЕС може да има забрана да извършват куриерска дейност на територията на Острова. От фирма „Доставка от Англия“ уточниха за „Монитор“, че камионите им се движат и никой никъде не ги е спирал и ограничавал. От останалите фирми, опериращи в цяла Европа, също заявиха, че от началото на седмицата не са имали ограничения в обработката на пратките от и за Острова. В писмо до медиите от „Български пощи“ ЕАД също заявиха за продължаващото приемане на пратки за Великобритания. Дружеството поддържа постоянен контакт с Всемирния пощенски съюз и има готовност да реагира при промяна на ситуацията, се уточнява в писмото.", "date": "2019.04.11", "title": "Заради страха от Брекзит куриери ограничили за 3 дни пратките за Острова (ОБНОВЕНА)"}
{"url": "https://www.monitor.bg:443/bg/a/view/razmirici-v-gabrovo-stotici-shturmuvaha-sledstvieto-i-opustoshiha-romski-kyshti-162197", "text": "Масови размирици в Габрово след побоя в магазин. Протестиращите граждани се опитаха да щурмуват местното следствие, а след това опустошиха няколко къщи в ромската махала на града. Протестът срещу насилието се превърна в шествие на разярената тълпа, която търсеше саморазправа с хората, който пребиха служител в супермаркет. Вицепремиерът Томислав Дончев е пристигнал в Габрово тази сутрин. „Има време да се прави анализ на ситуацията, първостепенният приоритет е да се ърне реда испокойствието.  Има достатъчно полицейски сили и жандармерия, които да се погрижат за това. Не бива да съдим за ситуацията в обичайните лицемерни категории. Една от причините за избухване на обществено напрежение е начинът по който се коментират интеграционните политики до момента. Самото усещан, че някой има малко по-особени права, че някой има възможност да не спазва законите, е една от причините да се стигне дотук. Аз не мога да толерирам никакви форми на насилие, независимо от кого се упражняват”, заяви Дончев. „Нощта премина нормално. Допълнително тази нощ бяха дислоцирани достатъчно на брой сили от Дирекция „Жандармерия” и специализирани полицейски сили от София, които да гарантират сигурността и обществения ред на територията на Габрово. Те ще останат в Габрово докато е необходимо. Искам да призова гражданите към мир, спокойствие и разум, тъй като всяко едно ескалиране на напрежение може да доведе до нежелателни последствия”. Това коментира старши комисар Тодор Гребенаров, зам.-директор на главна дирекция \"Национална полиция\" (ГДНП). \"Както знаете, този протест беше нерегламентиран. Основният призив беше в социалните мрежи. Събра се голяма група от хора, ситуацията ескалира. Колегите бяха взели необходимите мерки, но никой не е очаквал да се получи такава ескалация на напрежение\", каза още Гребенаров.  Лицата са задържани за 72 часа. Образувано е досъдебно производство за нанасяне на лека телесна повреда на гражданин. Наказанието, което се предвижда в закона е лишаване от свобода до 3 години.", "date": "2019.04.11", "title": "РАЗМИРИЦИ В ГАБРОВО: Стотици щурмуваха следствието и опустошиха ромски къщи (СНИМКИ + ВИДЕО)"}
{"url": "https://www.monitor.bg:443/bg/a/view/karakachanov-svikva-izvynredno-zasedanie-zaradi-razmiricite-v-gabrovo-162199", "text": "Местната власт първа трябва да реагира, когато в града има самонастанили се в незаконни постройки и да пресича този процес, а не да чака полицията да реши проблема, когато вече положението е ескалирало. Това каза вицепремиерът и министър на отбраната Красимир Каракачанов пред журналисти днес, след като свика извънредно заседание в Министерския съвет заедно с министъра на МВР Младен Маринов и главния скретар на полицията Ивайло Иванов. Причината бе ескалиралото напрежение в Габрово заради мъж, който бе пребит на работното си място от група роми във вторник. На следващия ден в сряда в града излязоха редица граждани на мирен протест. Ситуацията обаче ескалира, след като група от протестиращите реши да опита да нахлуе в районното управление на града и да се саморазправя със задържаните за побоя. Групата обаче не успя да влезе в управлението и след това се насочи към ромската махала. Наложи се полицейска намеса, за да се овладее напрежението. \"Ситуацията е овладяна. Полицията си е свършила работата. Няма данни за политическо вмешателство. Протестът е възникнал по инициатива на граждани. Полицията в подобни ситуации винаги си върши работата. Проблемът е, че местната власт в такива случаи трябва да бъде много по-активна. Според мен не трябва да се стига до такива работи и до викане на полицията. Там, където един кмет знае, че има приходящи, които се настаняват незаконно - да сигнализира полицията, за да не се случи инцидент, а не тогава да я хвърляме с целия й ресурс\", призова кметовете Каракачанов. \"Имаше данни за нерегламентирано събиране пред община Габрово. Събирането беше мирно. Сложихме охрана. По-късно част от участниците са се насочили към областния арест с цел да нахлуят в него и да се разправят с лица, които са извършили престъпление. Ситуацията от време на време ескалираше. Разпоредих да се изпратят екипи и от три съседни града. Колегите се справиха. Ситуацията е овладана. Има полицейско присъствие в града и ще останем там, докато не се овладее напрежението, за да няма ексцесии. Каквото трябва да направи МВР, ви уверявам че се прави\", обясни и главният секретар на МВР Ивайло Иванов. На въпрос към Каракачанов чувства ли вина за случващото се, той отговори така: Всеки има персонална вина, ако не си е свършил работата. Аз от години говоря за този проблем. Помните как беше в Пловдив - полицията реагира и го потушихме. Подобни неща трябва да се пресичат още в зародиш. Те започват от самонастаняването на подобни групи хора. Трбява да се започне от там, а не да се случи нещо и тогава да изпробваме полицията. Проблемът е общ и той трябва да бъде решен от всички органи. На друг въпрос - мисли ли да си подаде оставката, Каракачанов заяви: Ако мислите, че ще реши проблема, ще я получите веднага. Без ясна държавна програма за решаване на този въпрос няма как да постигнем нещо. Знаете, че тези проблеми години наред бяха замитани под килима, за да не ни каже някой нещо, за да не ни обвини някой в Брюксел, но това са неща, които трябва да се кажат. Не може да се очаква от хора, които не могат да четата и да пишат, да познават законите и да ги спазват, категоричен бе вицепремиерът.", "date": "2019.04.11", "title": "Каракачанов: Местната власт трябва да реагира първа срещу ромите, не да чака полицията (ОБНОВЕНА)"}
{"url": "https://www.monitor.bg:443/bg/a/view/dete-ot-trima-roditeli-se-rodi-v-gyrcija-162195", "text": "Дете от трима родители беше родено в Гърция. Момченцето е с тегло 2.9 килограма. Двамата с майката са в добро здравословно състояние. Жената е от Гърция и досега се е подложила на четири неуспешни процедури инвитро. Лекари от южната ни съседка и Испания обявиха, че са използвали клетки от трима души, за да избегнат безплодието при жената – лечение, което ще помогне на безплодни двойки по целия свят, твърдят медиците. Техни колеги обаче обявиха, че процедурата повдига серия етични въпроси и не трябва да се прилага. Експерименталната форма на инвитро използва яйцеклетка от майката, сперма от бащата и още една яйцеклетка от жена-донор. Процедурата е прилагана само в един друг случай – при семейство от Йордания - който предизвика редица научни и етични спорове. Идеята е да се избегнат митохондриални заболявания, които се предават от майката на бебето, обясниха медиците. При нея се комбинират ДНК на майката с митохондриите на донора и така се предотвратяват генетични болести. Има спекулации, че митохондриите може би имат роля и при успешна бременност, но това твърдение не е проучено засега.", "date": "2019.04.11", "title": "Дете от трима родители се роди в Гърция "}
{"url": "https://www.monitor.bg:443/bg/a/view/zapochnaha-naj-skypite-parlamentarni-izbori-v-sveta-162200", "text": "В Индия започнаха най-мащабните и най-скъпите парламентрани избори в света (вотът ще струва около 7 милиарда долара). Това са и най-дългите парламентарни избори –  ще продължат до 19 май. Броенето на гласовете ще се извърши на 23 май и резултатите ще бъдат обявени тогава. Право на глас имат 900 милиона души, като 15 милиона от тях са между 18 и 19 години, припомня Ройтерс. Ще се гласува за 543 депутати, а партията, събрала най-много гласове, ще назначи премиер. Гласуването в щатите Бихар, Утар Прадеш и Западна Бенгалия ще протече в седем фази, а в щата Джаму и Кашмир в пет фази. В щатите, в които действат маоистки бунтовници, също ще се гласува в няколко фази. В щатите Андра Прадеш, Одиша, Аруначал Прадеш и Сиким ще се гласува и за избори за щатски парламенти.  Индийският премиер Нарендра Моди и неговата партия Бхаратия Джаната (Индийска народна партия) искат да запазят властта. На изборите участва и столетникът Шиам Саран Неги, който е първият индиец, гласувал през 1951 г. Учителят е упражнил правото си на глас в северния индийски планински щат Химачал Прадеш. Близо 68 години по-късно, когато в Индия започнаха 17-ите парламентарни избори, немощният вече Неги ще гласува в по-тържествена обстановка и привличайки вниманието на медиите.  При първите парламентарни избори в Индия през февруари 1952 г. гласуването в планинския щат е било изтеглено по-рано, за октомври 1951 г., за да се състои, преди да падне сняг. Неги е трябвало да гласува в избирателна секция на 10 километра от дома си, разказва синът му Чандер Пракаш. \"Преди да тръгне за работа той е помолил изборните служители близо до дома ни да пусне гласа си по-рано, за да стигне навреме на работа. Служителите се съгласили и така той станал първият гласоподавател на Индия\", добавя Пракаш. Избирателната комисия го даде за пример за индийците, насърчавайки ги да гласуват. \"За мен е чест да бъда първият гласоподавател на Индия\", каза столетникът и добави: \"Сега съм стар и едва правя по няколко крачки. Но докато в мен има живот, ще се опитвам да стигна до изборната урна и да дам ценния си глас отново. Ще изпълня дълга си\".", "date": "2019.04.11", "title": "Започнаха най-скъпите парламентарни избори в света"}
{"url": "https://www.monitor.bg:443/bg/a/view/oblaci-i-prevaljavanija-na-mesta-dnes-162202", "text": "Облачно ще бъде днес с превалявания на много места в страната. След обяд валежите ще са в централната и източната част на страната, придружени с гръмотевици. Температурите днес ще се колебаят между 13 и 18 градуса. В София и около Черноморието дневната температура ще е около 15 градуса. В планините ще е облачно. Очакваме снеговалежи по високите места над 2000 метра надморска височина. Под тази граница ще вали дъжд. Нестабилно в следващите дни ще е времето в почти цяла Централна Южна и Югоизточна Европа. Тези райони попадат под влиянието на зона с ниско атмосферно налягане. Това предполага валежи, които в Южна Франция, Северна Италия и по Адриатическото крайбрежие ще са интензивни. У нас до края на седмицата времето също ще е динамично – с чести превалявания и гръмотевична дейност. В събота ще вали повече в Дунавската равнина, а в неделя – в Източна България и конкретно по Черноморието. Дневните температури през почивните дни леко ще паднат до към 12-13 градуса. Заради валежите и снеготопенето в планините в края на седмицата има риск от поройни наводнения по водосбора на река Янтра в Северна България, по средното течение на река Тунджа около язовир Жребчево, по течението на реките Струма и Места в Югозападна България.", "date": "2019.04.11", "title": "Облаци и превалявания на места днес"}
{"url": "https://www.monitor.bg:443/bg/a/view/kogato-istinata-ima-znachenie-162203", "text": "Преди седмица Върховният касационен съд (ВКС) окончателно наложи пробация за срок от една година на съдийката от Районния съд в Раднево Люба Петрова, която си измисли цяло съдебно заседание и изготви фалшив протокол за неговото (не)провеждане. По същото време съпругата на председателя на ВКС – Бети Панова, както държи да я наричат близките й, правеше нещо много близко до стореното от Люба Петрова – фабрикуваше и лансираше своята версия за придобиването на жилище на нереално ниска цена, докато Лозан Панов оригиналничеше, че е \"най-минатият\" в аферата с евтините апартаменти, купувани от кумовете им от \"Артекс\".  около имота в луксозната сграда \"Дипломат\" на ул. \"Елемаг\" в престижния столичен квартал \"Изгрев\", бяхме наясно, че в името на замазването на нелицеприятните за Панови факти, пропагандната машина, обслужваща олигархични, лобистки и чужди интереси, няма да се спре пред нищо, за да опази поста на настоящия председател на ВКС. Залогът е голям – най-високопоставеният съдия е нужният елемент в сложния механизъм по осигуряване на индулгенция за олигарси с проблеми с правосъдието и по обслужване на интересите на техните адвокати-лобисти. И излязохме прави, но не за съжаление, а защото така стана много видимо, че представящите се като \"свободни\" и \"независими\" медии, претендиращи, че разкриват корупционни практики и злоупотреби, всъщност са част от проблема. Без значение дали се финансират с пари от фалирала банка, криминална приватизация, грантовете от неолиберални фондации или от данъците на американския народ, инструментите на пропагандната машина доказаха, че за тях истината няма значение, а за да обслужат нечий интерес, са готови дори да я изфабрикуват, казано директно - да излъжат. \"Числа и документи\", \"Челен удар на властта с фактите\", \"Фактите в историята с Лозан Панов и \"Артекс\" – това са заглавията на част от публикациите, които имаха за цел да размият истината около неопровержимия факт, че от всички властимащи, за които излязоха данни за закупени \"евтини\" апартаменти, то този, в който живее семейството на председателя на ВКС, е придобит на толкова абсурдно ниска цена, че строителната фирма трябваше отдавна да е фалирала. Синергично появилите се пропагандни материали в \"Свободна Европа\", \"Терминал 3\" и \"Капитал\" бяха последвани от сервилно интервю на Бети Панова за бТВ и от нейни последвали писмени обяснения за \"Биволъ\". В нито една от медийните изяви истината не бе представена на аудиторията. И ако това донякъде е обяснимо за самата Панова, то не говори добре  за медиите, които се наеха с нейното и това на Лозан Панов \"изпиране\" от \"Апартаментгейт\". А истината буквално \"вади очите\" от нотариалния акт, разпространен от самата Панова, очевидно посъветвана, че така ще постигне минимизиране на имиджовите щети. И понеже в цялата история с апартаментите на властта освен \"мирис на корупция\", укриване на данъци, прикриване на средства с неясен произход, става въпрос и за морал и етика, време е да припомним истината за всички тези, за които тя има значение. На 10 април 2013 г. чрез фирмата си \"Ганева 2000\" Бети Панова (по това време още Ганева)  придобива от \"Артекс\" право на строеж на четиристаен апартамент от 172 квадрата жилищна площ, плюс още два гаража – от по 19,5 и 19,7 кв.м. И макар от нотариалния акт да е видно, че данъчната оценка за описаните имоти възлиза на общо 93 004, 50 лв., тя плаща на \"Артекс\" за правото на строеж едва 1000 евро, т.е. 1950 лв., по фиксирания курс на БНБ. Как мислите, дали това разминаване от 91 000 лв. бе представено на аудиторията на бТВ и на читателите на споменатите издания? А дали някой попита Елисавета Панова дали така не е ощетила бюджета на Столичната община? В същия нотариален акт е посочено, че \"Ганева\" 2000 възлага на \"Артекс\" да извърши и самото строителство на жилището, находящо се на шестия етаж в бутикова жилищна кооперация на броени метри от Борисовата градина, както и на двата гаража, разположени на ниво сутерен за общата сума от 80 000 евро или по около 382 евро на квадрат. Цена, която е с около 120 евро, а вероятно и повече, от реалната себестойност на строителните дейности. Как мислите, дали някои от \"разследващите\" журналисти си направи труда да изчисли, че ако посочената от самата Панова (ден след публикацията на \"Правен свят\", в \"Капитал\" на подсъдимия Иво Прокопиев) цена е тази, то значи \"Артекс\" са й продали имотите със загуба за дружеството от минимум 25 000 евро. Ако приемем, че себестойността на квадратен метър в сградата, без печалбата, е не повече от 500 евро. Само че тя е дори по-голяма, но това зрителите на телевизиите трудно ще го разберат, защото дроновете им пропуснаха да направят панорамни снимки, като тези, които се въртят нон-стоп, показвайки ни покрива на сграда \"Летера\" на рецидивиста по придобиване на апартаменти Цветан Цветанов и китната тераса, тип \"селски двор\", на Пламен Георгиев, станал популярен и като \"Пацо Терасата\". За луксозното изпълнение на \"Дипломат\", където битуват Елисавета и Лозан Панови, важи принципът на омертата и автоцензурата.   Изглежда някой все пак е обърнал внимание на Бети Панова, че лансираната от нея първоначална цена от 382 евро за квадрат в \"Изгрев\" през 2013 г. е крайно неубедителна и съпругата на \"първия борец за морал\" в правосъдието реши да я актуализира. За целта, първо в \"Терминал 3\", а после пред \"Свободна Европа\", самата Панова започна да обяснява, че всъщност за четиристайния апартамент и двата гаража била платила не по 383 евро за квадрат, а по цели 505 евро. И понеже и това е далеч по-ниска от реалната цена, съпругата на \"първия съдия\" в държавата започна да лансира анализи, че през периода, в който е правила сделката, имало спад на цените. \"Правен свят\" още преди две седмици представи справка от най-големия сайт за недвижими имоти у нас, от която стана видно, че средната пазарна цена към периода март-април 2013 г. на четиристаен апартамент в \"Изгрев\" е била 1101 евро на квадрат. Като при формирането на тази цена влиза както скъпото ново строителство, така и жилища в панелни блокове, в ЕПК, т.е. на по 20-30 години. Тази справка обаче се оказа табу за медиите, ангажирани да бранят Панови. Любопитен е начинът, по който Бети Панова се опита да обясни, че е платила 505 евро на квадрат. Оказва се, че на \"Артекс\" са били възложени и довършителни работи по апартамента й, които възлизат на 25 565 евро. И макар че всеки строител, всеки инженер, всеки експерт в строителния надзор, всеки служител в специализираната общинска и държавна администрации ще ви обясни, че довършителни работи се извършват едва след Акт 15 и/или Акт 16 и няма практика те да се включват в нотариалния акт, най-малкото, за да не се плащат излишни такси и данъци, Панова и действащите като нейни кризисни ПР-и \"журналисти\" опитаха да заблудят аудиторията, че това е крайна цена, на която имотът е придобит. Манипулациите дори бяха придружени с гръмкото присъствие в заглавията на \"Документи!\". Неясно защо толкова внимание се обръщаше и на това, че Панова била представила и разпечатка от сумите, които е заплатила за довършителните работи, защото най-забележителното в тях е това, че всичките са направени в периода 31 октомври 2014 - 27 юли 2017 г., т.е. много след като сделката е изповядана пред нотариус. За да е ясно, ще повторим – крайната цена, която по банков път е платила Панова за един квадрат, възлиза на не повече от 382 евро. Тук се налага да припомним и още два неуспешни опита на съпругата на председателя на ВКС да обясни \"този бонус\". Първо пред \"Капитал\" Панова лансира версията, че цената била такава, защото превела авансово 53 420 евро, т.е. повече от половината от дължимите по нотариален акт 81 000 евро. По-късно, пред \"Свободна Европа\" Панова, която сама определя себе си като журналист, твърди, че тази вноска я поставила в ролята на инвеститор. Да твърдиш, че със стотина хиляди лева ставаш инвеститор в строеж, чиято обща стойност възлиза на около 10 000 000 лв., е доста странно разбиране за успешен бизнес модел, само че това не прави впечатление на влезлите в ролята на кризисни ПР-и \"журналисти\". Жалко за американския данъкоплатец, ако парите му отиват за подобни \"свободни\" медии, които дори не проверяват фактите или умишлено ги изопачават, защото никъде в нотариалния акт не е посочено \"Ганева 2000\" да има партньорски отношения с \"Артекс\", а че двете дружества са в ролята на купувач и продавач. В нотариалния акт присъства нещо друго, което разкрива доста различна цена, която Елисавета Ганева е трябвало да плати за имота си. Разбира се, това не стана обект на коментар в нито една от \"свободните\" медии, за които III-ти пункт от документа изглежда, че не съществува. А в него ясно е разписано, че фирмата \"Артекс\" би дължала на фирмата на Бети Панова – \"Ганева 2000\", веднъж неустойка от 110 000 евро, както и двоен размер на платеното по банков път, т.е. 162 000 евро. Точно този Трети пункт, както и офертите на \"Артекс\" за имотите в \"Дипломат\", дадоха основание на в-к \"Труд\" да изчисли, че съпругата на председателя на ВКС е платила по повече от 1300 евро на квадрат за жилището си от 172 кв. и по 500 евро на кв.м. за двата гаража. Това разкритие основателно повдига въпроса освен за \"спестените\" данъчни задължения, но и за произхода на парите. Панова побърза да обясни, че е имала нужните средства в банковите си сметки, с които да покрие закупуването на имота дори и на посочената от \"Труд\" цена от половин милион лева. Но няма данни да го е направила през банка. Тогава остава да го е сторила кеш, което пък обяснява и наличието на специалната предпазна клауза – за неустойка и връщане в двоен размер на платеното по банков път. Откъде са парите - нито една от медиите, с които Бети Панова избира да контактува, не реши да изясни. Може би са прекалено заети с терасите на \"правилните\" мишени от \"Апартаментгейт\", а председателят на ВКС е \"най-минатият\". Последното обаче само допринесе за окончателния срив на репутацията на председателя на ВКС, чиято основа поставиха именно нелепите обяснения и \"бягство от истината\" на Бети Панова. Двамата можеше просто да кажат, че не са били семейство през 2013 г., че председателят на ВКС не е имал отношение със собственичката на \"Ганева\" 2000 и дотам. Вместо това, Бети Панова се впусна в нападки – срещу премиер, срещу главен прокурор, срещу НАП, срещу неудобни медии, срещу всеки, който по един или друг начин е разкрил факти и истини, които повдигат основателни въпроси за интегритета на настоящия председател на ВКС. Нека оставим настрана заслепените фенове на няколко политически ГМО-та, зависими и политизирани магистрати, поръчковите медии и скритите кукловоди, за всички останали още от първия момент бе кристално ясно, че проблем с придобиването на апартамент № 19 в \"Дипломат\" има. Опитите този факт да се прикрие или манипулира, с цялата тази сервилна кампания по \"избрани медии\", говори единствено за нивото на морал у Елисавета и Лозан Панови и техните апологети. Докато обществото очакваше покаяние и поемане на отговорност, Панова започна да обижда съдии, дръзнали да постъпят принципно и съобразно закона, като въпреки риска за кариерното им развитие, бяха намерили смелост да потвърдят глобата на председателя на ВКС за извършеното от него закононарушение. А Лозан Панов предпочете дори да избяга, когато трябваше да отговори - \"извращение с правото\" ли е влязло в сила съдебно решение… Но нали си давате сметка, че едва ли има нотариус, съдия, прокурор, следовател, адвокат, ЧСИ, студент по право и прочие, който да се е запознал с обективните факти и да не е установил, че истината има значение и тя не е тази, която Панова и съучастниците й се опитват да лансират. Проблемът е, че това очевидно се толерира и от председателя на ВКС, което вече се превръща в институционален проблем и това, което е по-важното - в заплаха за върховенството на правото. И ако гузното мълчание за обидите на \"Черния лебед\" към съдии от страна на политически обвързания Съюз на съдиите в България показва цялата несъстоятелност на тази организация, то съучастници в опозоряването на съдебната система стават и всички онези съдии от Върховния касационен съд, които продължават да търпят присъствието на Лозан Панов в тази институция. Похвално е, че част от членовете на Съдийската колегия на ВСС демонстрираха нетърпимост към езика на Панова и арогантното държание на съпруга й, но това далеч не е достатъчно. Време е за още конкретни действия и смели решения.  Защото истината рано или късно надделява над манипулациите, лъжите и зависимостите, а това предполага и еднаква непримиримост към всеки порочен казус, без значение кого засяга. Както звучи нелепо, че бившият вече депутат от ГЕРБ Делян Добрев е плащал 1200 лв. наем на майка си, за да живее в нейно жилище, също толкова смешно и жалко е, че семейство Панови плащат на фирмата на Елисавета Панова наем от 500 евро за ползването на четиристайния апартамент. Още повече, че това може да се окаже и проблем. Експерти по данъчно право обърнаха внимание, че наемната цена, която Панови плащат е прекомерно ниска за подобен имот, в подобна луксозна сграда, в подобен елитен столичен квартал, с оглед разпоредбите на Закона за корпоративното подоходно облагане във връзка с Данъчно-осигурителния процесуален кодекс, които гласят, че при сделка между свързани лица, то задължително цената трябва да е пазарната. От справка в най-големия сайт за имоти става ясно, че средната пазарна цена, на която \"Ганева 2000\" трябва да е отдала имота на Бети и Лозан Панови, е била 1150 евро (към месец януари 2018 г.), т.е. двойно по-висока от тази, която семейството на председателя на ВКС плаща вече над една година, а именно 500 евро. Органите на НАП са тези, които ще трябва да установят - има ли \"спестяване\" на данъчни задължения и от наема? В помощ на \"търсачите на истината\" от \"Капитал\", \"Свободна Европа\", \"Терминал 3\", бТВ и \"Биволъ\", а и на т.нар. \"Антикорупционен фонд\", ще обърнем внимание и на още един проблем с обясненията на Елисавета Панова, а именно, че тя ползва дома си и като офис на издавания от нея немскоезичен вестник. Никъде в нотариалния акт не е посочено, че става въпрос за имот, който може да се ползва за живеене и като офис. Става въпрос за апартамент, който има дневна и три спални, но не и работен кабинет. А от Имотния регистър е видно, че няма искане и за промяна на предназначението на имота. Вероятно и защото, ако е така, то дължимите данъци биха били по-големи. А ако не успеят да открият истината, то със сигурност \"Правен свят\" ще продължи да я търси, благодарение и на опитите на съучастниците на Елисавета Панова и на самата нея да я манипулират или скрият. *\"Правен свят\" многократно опита да се свърже с г-жа Елисавета Панова, за да представи и нейната гледна точка по повдигнатите въпроси, но тя не отговаря на мобилния си телефон.", "date": "2019.04.11", "title": "Когато истината има значение"}
{"url": "https://www.monitor.bg:443/bg/a/view/valentin-marinkov-100-000-asansiora-u-nas-sa-amortizirani-162183", "text": "Техниците са два пъти по-малко от необходимото, каза в интервю за \"Монитор\" председателят на Българската асансьорна асоциация - Масово асансьорите у нас са по-стари от 30 години и не се поддържат нормално. Проблемът с тежкото състояние на голяма част от тях се корени още в началото на 90-те години. От тогава всички стари асансьори дълго време бяха оставени от етажните собствености на самотек. Решиха, че това е нещо чуждо и спряха да се грижат изобщо за подемниците. Не отделят достатъчно пари не само за месечния абонамент, но дори за елементарни ремонти и логично асансьорите напълно се амортизираха. Това демотивира техниците да ги поддържат и затова хората напускат. При 1000-1200 лв. заплата никой не иска да носи отговорност за старите асансьори, които са на 50-60 и дори 90 години. 120 000 са асансьорите в България, като около 100 000 са стари, за които няма резервни части. В момента се борим за модернизация и те да бъдат по-безопасни. По-скъпият вариант е подмяната и това се прави, когато в едно съоръжение не е останало нищо за модернизация. Първият етап е задължително да се сложат вътрешни врати и щит под дъното на кабината, с което ще се повиши безопасността за пътуващите. Сега повечето асансьори нямат такива врати. В западните страни подобна модернизация е направена преди повече от 20 години. - Всички стари асансьори там са модернизирани и се поддържат според инструкциите. В България няма и реален контрол за състоянието на асансьорите. Има ДАМТН и Инспекция за държавен технически надзор и надзорни лицензирани лица, но на практика контрола го няма или е фиктивен. Само и само да не се дразнят клиентите, т.е. фирмите, поддържащи асансьорите и живеещите. - Първо ремонт и след това модернизация. Болшинството асансьори имат крещяща необходимост от ремонт. - Може да се направят преустройства и да се използват по-модерни части. Модернизацията пък е задължителна, защото новият евростандарт EN 81-80 го изисква. В другите соцстрани от двайсетина години спазват изискванията на този стандарт и вече са ремонтирали и модернизирали подемниците в съответствие с него. Всички асансьори в страните от ЕС са с вътрешни автоматични врати на кабината. Те предпазват пътниците. Липсата им прави възможни инциденти, като смъртта на детето, качило се с велосипеда си в Кюстендил или на друго, което му бяха отрязани пръстите от движещия се асансьор. Учудващо е, но все още у нас не е въведено изискването асансьорите да бъдат с вътрешна автоматична врата. Освен това трябва да има и ламаринен щит, който струва 40-50 лв., но предпазва хората, когато трябва да излязат от заседнал между етажите асансьор. Задължително трябва да има и устройства за контрол на претоварването. - Не искам да има български наредби. След като нормативните документи на ЕС имат предимство пред националните, нищо не пречи те директно да се прилагат у нас, в случаите когато нашите противоречат на европейските. За съжаление обаче те не влизат в сила автоматично и е необходимо да ги транспонираме по български, но обикновено се прави така, че работите да не се случат. По време на кампанията за санирането се даваха стотици хиляди за всеки отделен блок, а не се дадоха по още няколко хиляди, за да може асансьорите да станат безопасни. Дори подмяната, която се смята за по-скъпа, представлява 7-8% от парите за обновяването на целия блок. Нашата асоциация няма бизнес интерес от ремонт и модернизация на старите асансьори. Не се занимаваме с тях. Държим обаче това да стане, за да се намалят рисковете за хората, които ги ползват. - Там положението е най-лошо. В немалко такива сгради, където има по 2 или 3 асансьора, като от 20 години работи само един. Останалите два се ползват за поддръжката му, като от тях се свалят части и те на практика са разкостени тотално. В такъв блок често живеещите са колко цяло село и са само на един асансьор. - За подмяна са някъде около 90 хил. асансьора. В същото време дори всички техници да работят у нас по 24 часа, на година у нас могат да се подменят не повече от 2000 асансьора или ще трябват 45 години. И то без да се вземат предвид новото строителство, където също се монтират асансьори. Затова трябва да се работи за обезопасяване и модернизация на асансьорите, което ще стане по-бързо. Най-старите и рискови ще трябва да се подменят. Разбира се, преди това обаче е необходимо да се направи пълно обследване на асансьорите. За да се решат проблемите не само с асансьорите, а и с цялостното обновяване на сградния фонд и във връзка с обсъжданите промени в ЗУТ, предлагам да се приложи опитът на Испания. Там от преди 25 години има задължителни срокове за одит на всяка сграда. При него се установява дали отговаря на изискванията за нормалното и безопасното и използване. Наред ли е всичко, се издава декларация за съответствие. Не отговаря ли на нито едно от изисквания - се събаря за сметка на собственика. В другите случаи на частично несъответствие се дават предписания с определен срок на изпълнение. Неспазването му води до неколкократно увеличение на данъка на имота, като отделно има и солени глоби. Най-важното е обаче, че се забранява и продажбата и отдаването под наем на имота, да го наследяват, даряват и да извършват каквито и да е разпоредителни действия с него. От този момент пък наемателите трябва да напуснат сградата. Нито един нотариус в Испания не изповядва имотна сделка без наличието на съответната декларация за съответствие на имота. - В момента на много места всеки плаща такса по 2 лв. за поддръжка на асансьор. В едно жилище обаче живее повече от един човек, който ползва съоръжението. С такива пари не може да се върши работа. С по 60-70 ст. на човек не може да се очаква нормална услуга. В същото време с готовност даваме по 5 лв. на ден за цигари, а асансьорът ни се вижда скъп. Най-често се плаща по около 80 лв. на вход. Наскоро чух, че в Плевен пък давали само по 16 лв. на месец за асансьор. На практика чистачката на входа взема много повече, а тя не носи никаква отговорност за безопасността на хората. С 2 лв. такса на жилище може да се работи и то без гаранция за качеството асансьорна фирма в сивата икономика. - На всеки 50 трябва да има по двама души. Общо 4800 асансьорни техници са необходими, за да може съоръженията да се експлоатират съгласно инструкциите. В момента общата бройка е под 2000 или над 2 пъти по-малко. Особено остър е дефицитът на кадри във фирмите, поддържащи стари съоръжения. В Северозападна България вече има много асансьори, за които на практика никой не се грижи. Няма хора дори да ги погледнат. Подобно е положението в Челопеч, Златица и Пирдоп, където имаше един човек, който се оттегли. Надолу към Хасково, Димитровград и Кърджали - положението е същото. Да не говорим и за Благоевград, Сандански и Петрич. На практика цели райони от страната остават без поддръжка на асансьорите. Малко по-добре са нещата в София, Варна, Бургас и Пловдив. В столицата вече се продават фирми, имащи по 200-300 асансьора. Собствениците им са остарели. Няма кой да купи и бизнеса им, защото става дума за стари съоръжения и никой не иска да се занимава с тях и да носи отговорността. Както е тръгнало до 5 години масовите стари асансьори ще останат без поддръжка и в най-големите градове. Доскоро мислех, че срокът ще е двойно по-дълъг. Има голям глад и в надзорните фирми. За да се започне инспектор на асансьори, трябват висше образование и 5 години стаж в тази сфера. При липса на висше се изискват 10 години. Така има риск в скоро време да не могат да се правят и задължителните периодични прегледи, защото и там кадрите са застаряващи. - Вече ползваме работници от съседна Македония, но там е по-сложно, защото те не са в ЕС. Така донякъде успяваме да смогнем на поръчките на новото строителство. Проблемът с недостига на кадри е много сериозен. - Проблем е, че почти няма обучение по тази специалност. Само едно училище остана в Пловдив. В образователната система голямата слабост е липсата на практика за учениците. Затова искаме предмет и професията да стане търсена, както е било преди 30 години. За да се реши поне отчасти проблемът с кадрите, асоциацията се договори с ръководствата на столични техникуми там да се сформират паралелки за обучение на ученици по специалността за поддръжка на асансьори. В момента имаме 13 стажанти и се надявам да възбудим интерес у тях. Заплатите започват от 1000 лв. и в България стигат до 2-3 хил. Само нашата асоциация от 30 фирми търси да назначи 100 души.", "date": "2019.04.11", "title": "Валентин Маринков: 100 000 асансьора у нас са амортизирани"}
{"url": "https://www.monitor.bg:443/bg/a/view/turoperatori-spirat-ekskurziite-do-makedonija-zaradi-zabranata-za-vnos-na-meso-162153", "text": "Масово туроператорски фирми отказват да организират еднодневни екскурзии до Северна Македония заради строгата забрана за внос на месо. „В действителност в нашия офис идват хора и постоянно ни питат дали няма да правим скоро екскурзия до там. Те се надяват да съчетат полезното с приятното и да могат да купят някое кило агнешко и яйца за Великденската трапеза. Ние обаче категорично отказваме, тъй като не желаем да си имаме проблеми с граничните власти“, коментираха от кюстендилска туроператорска фирма. През последните дни пък на няколко човека били конфискувани различни хранителни продукти на границата с Македония, сред които сирене, яйца и месни продукти, разкриха работещи на ГКПП-Гюешево. За никой не е тайна, че до миналата година кюстендилци масово пътуваха до съседката ни, откъдето си закупуваха основно агнешко месо. За да минат през граница пък в един автомобил се събирали по 4-5 човека, които си разпределяли покупките. Забраната за внос на месо не е от вчера, но сега контрола е определено засилен, тъй като Македония не е в ЕС. Фермер от дупнишкото село Самораново вече може да се похвали, че всичките му около 200 агнета вече са капарирани. Цената тази година за живо агне ще бъде 6 лв. за кг. Имало и такива, които искали агнетата да са заклани, тогава 1 кг. се продава по около 13-14 лв. „Моите агнета до търговската мрежа не стигат. Хората идват на място, харесват си агне и след това го купуват. Някой предпочитат директно да си го вземат обработено, затова и цената е друга. Просто търсенето е голямо, защото всеки иска да си закупи качествено месо и най-вече прясно, не стояло по фризерите с месеци наред“, твърди още фермерът от Самораново. Репортерска проверка в областния град Кюстендил установи, че в търговската мрежа цената на традиционното месо за Великден върви по 14-15 лв. за кг. Закупувайки го обаче клиентите в повечето случаи не знаят откога е. „Може агнето да е заклано преди месеци. Във всеки случай обаче не е на седмица - две“, обяснява и Иван Петров, в чието семейство традициите по посрещането на Великден се предават от поколение на поколение.", "date": "2019.04.11", "title": "Туроператори спират екскурзиите до Македония заради забраната за внос на месо"}
{"url": "https://www.monitor.bg:443/bg/a/view/merkel-zagubi-majka-si-162191", "text": "Почина майката на канцлера на Германия Ангела Меркел - 90-годишната Херлинд Каснер.  Представител на федералното правителство е помолил журналистите да уважат личното пространство на канцлера и нейното семейство. Бащата на Меркел - Хорст Каснер, почина през 2011 г. Нейните родители рядко се появяваха на публични събития. Те обаче присъстваха, когато Ангела Меркел положи клетва в Бундестага, както и на 60-годишния й юбилей през 2014 г.", "date": "2019.04.11", "title": "Меркел загуби майка си "}
{"url": "https://www.monitor.bg:443/bg/a/view/prodavat-kompanijata-iznudvala-bezos-162193", "text": "Компанията Америкън мидия (American Media) продава таблоида \"Нешънъл инкуайрър\", който основателят на Амазон Джеф Безос обвинява в изнудване. За продажбата съобщи генералният директор на Америкън мидия и главен редактор на изданието Дейвид Пекър. По думите му компанията остава съсредоточена върху избора на оптимален баланс между популярни имена, посветени на знаменитостите, младежите и активния начин на живот, но и ще развива нови платформи като телевизия, аудиопрограми и преки репортажи. Направления, които в момента носят значителни печалби, уточни Пекър. Той не посочи цената, определена за \"Нешънъл инкуайрър\", нито кой иска да го купи. Изданието бе критикувано и заради плащането на бившия модел Карън Макдугъл да запази мълчание за предполагаемата си афера с Доналд Тръмп.", "date": "2019.04.11", "title": "Продават компанията, изнудвала Безос"}
{"url": "https://www.monitor.bg:443/bg/a/view/nov-srok-za-brekzit-31-oktomvri-162190", "text": "Отлагането на Брекзит ще бъде удължено до 31 октомври, решиха лидерите на Европейския съюз заедно с британския премиер Тереза Мей. До компромис се стигна в навечерието на 12 април - крайната дата за напускане на Великобритания, договорена на предишна среща на върха и заплашваща с развод без споразумение след продължил Разделени между привърженици на кратката отсрочка, начело с Франция, и защитници на по-продължително отлагане, 27-те представители часове наред изготвяха предложението си и го изложиха пред Мей. Тя го прие, въпреки че преди това британският парламент даде на Мей мандат да преговаря за отлагане до 30 юни. Лидерът на консерваторите заяви, че ще продължи дискусиите с лейбъристката опозиция за намиране на компромис, който да осигури подкрепата на парламентарно мнозинство. Мей също така заяви, че това отлагане носи разочарование на мнозина.  \"Ако успеем да ратифицираме сделката преди 22 май, няма да има нужда да участваме в европейските избори\", отбеляза Мей. \"Споразумяхме се за гъвкаво удължаване до 31 октомври, което означава допълнителни шест месеца за Обединеното кралство да намери възможно най-доброто решение\", отбеляза със задоволство председателят на Европейския съвет Доналд Туск. През тези шест месеца Великобритания \"би могла да ратифицира споразумението за напускане и в този случай удължаването ще се прекрати“, каза Туск. Лондон си запазва също възможността \"да отмени напълно Брекзит\". След срещата френският президент Еманюел Макрон приветства \"най-добрия възможен компромис, позволил да се запази единството на 27-те\". \"Крайният срок 31 октомври ни защитава\", тъй като \"това е ключова дата преди встъпването в длъжност на новата Европейска комисия\", обясни Макрон. Според европейски дипломати няколко страни са критикували непреклонността на Франция, която беше против отлагане с една година, за каквото призоваваха повечето страни. \"Имаше различни виждания\", призна френският президент и отбеляза, че е поел ролята на страната, която настоява за яснота и твърдост. Европейски дипломат предложи Лондон да може да се откаже от правото си на вето. Туск обаче подчерта, че Лондон ще запази \"всичките си права и задължения\" на страна членка. Според европейски източник Великобритания \"няма да излъчи европейски комисар, но ще може да участва в номинирането на нов председател на Еврокомисията, тъй като гласуването се състои при квалифицирано мнозинство в Съвета\". \"Предоставената от Комисията техническа и правна информация показа, че възможностите Великобритания да вземе европейските институции за заложник са много ограничени. Ние обаче трябва да продължим да бъдем внимателни\", обясни белгийският премиер Шарл Мишел. Постигнатото споразумение предвижда междинна за взаимно информиране за развоя на процеса. \"Това няма да бъде кръг от преговори. Моментът на ключовото решение ще настъпи през октомври\", предупреди председателят на ЕК Жан-Клод Юнкер. Постигнатото отлагане \"е толкова гъвкаво, колкото очаквах, и малко по-кратко, отколкото се надявах\", заяви Туск след срещата. \"То обаче все пак ще е достатъчно за намиране на възможно най-доброто решение. Ако обичате, този път не губете време\", обърна се той към британците.", "date": "2019.04.11", "title": "Великобритания напуска за Хелоуин"}
{"url": "https://www.monitor.bg:443/bg/a/view/shegite-za-brekzit-162194", "text": "Как се шегуват британците с Брекзит Съобщение на входа на книжарница: “Отделът с фантастика за живота след апокалипсиса е преместен в раздела за текущите събития.” Обективно погледнато, коментира Би Би Си гореспоменатото – не всичко е толкова ужасно, и дори Великобритания да излезе без сделка, трудно е да си представим, че по опустелите улици на Лондон и Бирмингам скитат орди плъхове, борещи се за място под радиоактивното слънце с пълчища зомбита. Следващият анекдот е предназначен за любителите на киното и по-специално за феновете на британския суперагент 007. “Сега филмите за Джеймс Бонд ще бъдат по-дълги, защото ще трябва да бъдат снимани сцени за това как паспортът му щателно се проучва на границите между екзотични европейски места.” Следващата шега пък направо граничи с прозрение за чиста истина. „Много брекзитъри казват:„ Спрете да се оплаквате, това е демокрация! Е, всъщност и демокрацията не винаги работи. Ако петима души демократично гласуват, за да ти вземат смартфона, това е грабеж“. Има и някои доста по-цинични „умности“: “Брекзит е, ако се изпишкаш на килим по време на парти за добре дошъл, защото никой не говори с теб, а после започнеш да се оплакваш от миризмата.” Ето един пример, почти описващ съвременната реалност: „Брекзит се случва така, сякаш Обединеното кралство се е напило до козирката, а после случайно е премахнало от приятелите си във Фейсбук Европа“. Голяма част от шегите описват враждебността към имигрантите, което се смята за една от причините хората да гласуват за Брекзит. “Само британците могат да колонизират половината свят, а след това да напуснат ЕС, защото не обичат имигрантите.” Интересно изявление има и от поддръжниците на ЕС, правещи паралел между Брекзит и любимото питие на британците: Брекзит е като пакетче чай: оставете го в чашата и то само по себе си ще загуби концентрацията си на чай, но ще стане по-силно като напитка. Извадете го твърде рано и чаят със сигурност ще бъде по-слаб, а пакетчето ще се превърне в обикновен боклук. Сред поддръжниците на Брекзит има и такива, които се подиграват с причините, поради които хората са гласували за оставане в ЕС: “Моята тъща живее в Испания. Гласувах за изход от ЕС, за да не се върне.” “Бях ядосан на целият този Брекзит и на това, че ще отменят свободата на придвижване, а след това се сетих, че не съм бил в отпуска от 2012 г. и нямам никакви пари, така че по-лошо така или иначе няма да стане“.", "date": "2019.04.11", "title": "Шегите за Брекзит"}
