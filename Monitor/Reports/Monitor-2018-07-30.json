{"url": "https://www.monitor.bg:443/bg/a/view/otrovata-na-chernija-lebed-140390", "text": "Година и половина – почти толкова време мина, откакто родната Темида носи във везните си срамното минало на съпругата на председателя на Върховния касационен съд Елисавета Панова Толкова време мина, откакто обществото разбра, че Черния лебед е станал причината през лятото на 2016 г. името на Лозан Панов да не бъде одобрено като кандидат за президент на олигархичния кръг около разследвания олигарх Иво Прокопиев. През този времеви период се намери достоен български съдия, който на базата на доказателствата и фактите потвърди наличието на “сблъсък” между Елисавета Панова, наречена от провалилия се правосъден министър Христо Иванов Черен лебед, и органите на МВР, иначе казано – името на жената на председателя на ВКС фигурира в информационните масиви на МВР като лице с криминални прояви. Разбра се също така, че Панова е била обект на проверка и заради нерегламентиран достъп до банковите сметки на първия си съпруг, непосредствено след неговата кончина. Самата Панова обяви себе си за жертва на работата на втория й съпруг – Лозан Панов, но това изобщо не й попречи да пусне “отворено писмо” до медиите, в което нападаше и обиждаше с махленски изрази върховни съдии, членове на Висшия съдебен съвет, политици и медии. Оказва се, че това далеч не е всичко. Защото напоследък ставаме свидетели на невиждана по размерите си циничност, пълно отсъствие на морални задръжки и най-вече - унижаване на институциите, призвани да въздават правосъдие. Няма как да бъдат определени по друг начин ситуациите, при които дъщерята на обвинен за фалита на четвъртата по големина банка и за ръководител на организирана престъпна група се явява автор на сърцераздирателни съчинения с елементи на разсъждение в подкрепа на председателя на Върховния съд на страната, а собствената съпруга на “съдия № 1” да отвръща на жеста, като от своя страна дава трибуна на защитната пледоария на укриващия се от българското правосъдие подсъдим. Радосвета Василева и Бети Панова са оформили забележителен тандем - докато дъщерята на Цветан Василев блогърства в защита на Лозан Панов, жената на същия публикува статии в издавания от нея немскоезичен вестник, изготвени под диктовката на банкера беглец. Какво може да е по-цинично от това ли? Може би единствено да видим как Цветан Василев и Лозан Панов заедно обсъждат изхода на делото за фалита на КТБ на по чаша уиски в Белград. И докато есето на Радосвета Василева за печалния председател на ВКС e наивен опит за интерпретация на неудобни за Цветан Василев факти, то сътвореното от Елисавета Панова в юлския брой на немскоезичния вестник “Виртшафтсблат” поставя остро въпроса за тоталната липса на интегритет у Лозан Панов да продължава да заема един от най-високите постове в съдебната система у нас. По всичко личи, че Черния лебед е забравил как доскоро ръководителят на ВКС и тя самата градяха образи на мъченици на борбата за съдебна реформа. Защото Бети вече атакува – от първа до последна страница на немскоезичния вестник, пълен с “опорките” на Цветан Василев. Точно така, статии-пасквили, писани от доверения чирак на фараона – Мирослав Иванов, представящи гледната точка на виновния за фалита на пирамидата КТБ, са преведени на немски език, има дори и авторски коментар на самата Панова. Разбира се, не е пропуснат и “обичайният заподозрян” – депутатът от ДПС Делян Пеевски, който е превърнат в основна мишена на публикациите на г-жа “Черен лебед”. Същата, която само преди няколко месеца се жалваше от публикации в изданията на парламентариста. И ако това вече не изненадва никого, то звучи абсурдно, когато четем от страниците на изданието на жената на председателя на ВКС материали срещу антикорупционната политика на държавата, в частност срещу новосъздадената Комисия за противодействие на корупцията и отнемане на незаконно имущество. Още повече, че Бети Панова не го прави от принципни съображения, а от изцяло личен интерес. Лозан Панов води дело срещу КПКОНПИ в качеството й на приемник на Сметната палата в частта за публичните декларации заради наложената му санкция от 1000 лв. за неспазването на изискването на закона и неподаването на имуществена декларация за 2016 г. Българска иновация при конфликта на интереси – първият сред съдиите ползва съдебната система, за да атакува акт на независим държавен орган, уличил го в нарушение, а жена му уронва авторитета на същата институция, като пуска манипулативни материали срещу нея, ползвайки получен като наследство от първия й брак вестник с немскоезична аудитория. Разпръсквайки отрова срещу неудобните за Лозан Панов представители на държавната власт, Бети Панова прави индиректно признание, че стои зад друг пасквилен вестник – “Прас Прес”. Първата страница на немскоезичната малотиражка е гарнирана с драсканица на отдавна изгубилия ореола на независим творец – карикатуриста Христо Комарницки. Сякаш за да потвърди това, което отдавна се говори във вестникарските среди – за топла връзка между Елисавета Панова и авторите на затихващия “Прас Прес”. Дали пък Черния лебед ще отговори подкрепя ли обидните драсканици по адрес на представители на политическия и юридически елит в страната, дали им е предоставила материални активи или им е оказвала финансова подкрепа, за да стимулира така атаките срещу правителство, парламент, прокуратура и всички неудобни за Панов институции или техни ръководители? Във всяка една цивилизована държава пасквилният брой на издавания от Елисавета Панова “Виртшафтсблат” би предизвикал публичен скандал. Не толкова заради безвкусните драсканици по адрес на премиера, изписаните неистини срещу депутат, разпространяването на манипулации срещу антикорупционната агенция, а преди всичко заради откритото лобиране в полза на подсъдимо лице от жената на председателя на Върховния съд. Та нали точно този съд ще трябва окончателно да реши делото за фалита на КТБ с основен подсъдим Цветан Василев, за имиджа на когото днес се грижи най-близкият човек до т.нар. “съдия № 1”. Разтворила “черни крила” над Цветан Василев, дава да се разбере на всеки един български съдия, че трябва да обслужва интереса на укриващия се подсъдим, ако не иска да попадне под ударите на отровните й писания. Каква е ролята на председателя на ВКС в този случай? Вече няколко месеца Лозан Панов се опитва да прокарва цензура срещу неудобни за него медии и институции, ползвайки правото да внася непрекъснато точки в дневния ред на Съдийската колегия на Висшия съдебен съвет, която ръководи. Само че този път той трябва да сезира ВСС не защото Панова е нападнала съдия (въпрос на време е да се случи), а за да обяви публично застава ли зад писанията във вестника на жена му. Само така председателят на ВКС ще може да гарантира, че не е използвал поста, който заема, за да влияе на изхода на един процес, при това отнасящ се до източването на милиарди левове. И тъй като Лозан Панов няма да намери смелост да го направи, то идва ред на членовете на Съдийската колегия да изискат обяснения от председателстващия заседанията им на какво се дължат нападките от страна на човека, с когото живее, срещу български институции, включително и срещу представители на съдебната власт, в лицето на представители и на прокуратурата. Това ли е разбирането и на Панов за взаимодействие между институциите в една европейска държава? А критичното мнозинство на Пленума на ВСС трябва много ясно да си даде сметка, че оставяйки подобни арогантни провокации без последствия за авторите им и техните поръчители и идеолози става съучастник в атаките срещу независимостта на правосъдната система. Какво по-неморално може да има в една правова държава от това жената на председателя на Върховния съд да атакува и обижда представители на другите власти и в същото време адвокатства на уличен в тежко криминално престъпление? Дали и след тази арогантна демонстрация във ВСС, в Министерството на правосъдието, в правителството, в парламента и в президентството ще си дадат сметка, че председателят на ВКС със съдействието на Черния лебед, направиха всичко възможно да лишат Темида и от малкото останалия й авторитет, като сега се опитват да пренесат ерозирането на доверието и върху останалите власти и държавни институции, особено тези, чиято задача е да гарантира върховенството на закона. Какво още трябва да се случи, за да осъзнае българският управленски елит, че никой няма да гледа на България като на правова държава, докато начело на остатъците от Върховния съд продължава да се кипри съпругът на Черния лебед. И не, помилването на Лозан Панов и изпращането му в Конституционния съд не е начинът, по който може да се възстанови авторитетът на Темида. Така че усилията на Черния лебед да превежда на немски език клеветнически материали срещу нарочените от Панов за негови врагове са напразни. Защото за чуждестранните партньори на страната ни съпругът на Черния лебед е само един обикновен фигурант, обслужващ представители на организираната престъпност.", "date": "2018.07.30", "title": " Отровата на “Черния лебед”"}
{"url": "https://www.monitor.bg:443/bg/a/view/lovjat-5-mln-leva-skrita-valuta-godishno-na-brazdata-140371", "text": "Валута за 400 хил. лева на месец недекларирана валута хващат митничарите на браздата За цялата 2017 г. е задържаната валута е с левова равностойност над 4,8 млн. лева., което е с 25% повече през 2016 г. Това показва справка на структурата към финансовият министър предоставена на „Монитор“. За първите шест месец на годината на контролно-пропусквателните пунктове служителите са спрели опитите на контрабандисти да прекарат през държавата ни Най-често парите са засичани на граничните ни пунктове с Турция и и натоварения заради близостта си до София – ГКПП „Калотина“ със Сърбия. Такъв е случая и с вчерашната проверка, при която недекларирана валута над установената от европейски регламент и българския валутен закон норма за свободен внос е била открита на ГКПП „Капитан Андреево“ митнически и гранични служители. Това е станало при проверка на лек автомобил от Турция. Той е бил управляван от германски гражданин с турски произход, пътуващ със своето семейство за Германия. Всички заявили, че не пренасят нищо подлежащо на деклариране, включително и валута. Превозното средство е било селектирано за щателна митническа проверка. При нея във фабрична кухина пред предната пасажерска седалка увити в станиол са били открити 279 банкноти в купюри от 50 евро, или 13 950 евро. В хода на инспекцията е било установено, че валутата е на шофьора на автомобила, на който е съставен акт. Според еврорегламента и нашия валутен закон на на ЕС подлежат суми над 10 000 евро. Най-често контрабандистите се опитват да скрият парите облепени с фолио по тялото, крият ги в джобове на колите и чанти. Все по-рядко нарушителите правят специални тайници, коментират митничарите. Последната новост е колан със скрито място с цип, където да се слагат парите, но там не може да се съберат големи суми. Доста по-елементарен бил опита на холандска гражданка, осуетен при митническата проверка на Калотина. Дамата е пътувала от Холандия към Турция, но на нашата граница е била заловена с 97 бона евро. Контрабандната валута, в различни купюри, направена на пачки и увита в найлонов плик, е открита в дамската чанта на 54-годишна жена, която пътувала със съпруга и пълнолетната си дъщеря. Преди проверката семейството заявило, че не пренася нищо подлежащо на деклариране, включително и валута. Това е втори случай на задържано голямо количество контрабандна валута на Калотина през последния месец, след като в началото на юли бяха задържани 52 000 евро у съпрузи, отново пътуващи По време на европредседателството ни специална работна група се занимаваше в координирането на обща позиция за Регламент на ЕП и на Съвета относно контрола на паричните средства, които се въвеждат в Съюза или се извеждат от него, и за отмяна на сега действащия документ. Новите моменти в регламента са свързани с като към настоящата дефиниция (банкноти и монети и платежни инструменти на приносител) се включват стоки, използвани като високо ликвидни средства за съхранение на стойност (например злато) и предплатените карти. Предвижда се контрол на преноса на пари чрез пощенски и товарни пратки, правомощия на компетентните органи за временно задържане на пари в опредени срокове при съмнение за свързаност с изпиране на пари и финансиране на тероризъм, регламентиран обмен на информация между държавите членки и с трети страни, сближаване на санкциите в държавите членки, уеднаквяване на сроковете за съхранение на декларациите за преноса на пари и др. Предвижда се регламентът ще бъде внесен за гласуване през есенната сесия на ЕП.", "date": "2018.07.30", "title": "Ловят 5 млн. лева скрита валута годишно на браздата"}
{"url": "https://www.monitor.bg:443/bg/a/view/germanskite-fermeri-iskat-1-mlrd-zaradi-sushata-140387", "text": "На германските фермери ще е необходима финансова помощ в размер на 1 млрд. евро, заради нанесените от сушата щети, се казва в изявление на Йоаким Руквид, председател на Немската асоциация на фермерите (DBV), цитирано от Reuters. От земеделското министерство на най-голямата икономика в Европа са обезпокоени за реколтата от картофи, пшеница, ечемик, овес, царевица и захарно цвекло. Във вторник министърът на селското стопанство на Германия Юлия Кльокнер ще представи доклад в правителството за последствията от сушата и горещините за земеделския сектор.", "date": "2018.07.30", "title": "Германските фермери искат €1 млрд. заради сушата"}
{"url": "https://www.monitor.bg:443/bg/a/view/levski-stypi-nakrivo-pred-pogleda-na-slavisha-stojanovich-140392", "text": "\"Левски\" и \"Черно море\" изиграха много добър мач на стадион \"Георги Аспарухов\", но не успяха да излъчат победител. Драматичният сблъсък завърши 2:2, като \"сините\" се измъкнаха от поражението в 89-ата минута след гол на Давиде Мариани. Секунди по-рано Георги Божилов бе дал аванс на гостите, които докосваха първа победа на \"Герена\" в елита от 60 години. Преди това страхотно изпълнение със странична ножица на Георги Илиев в 22-ата минута изведе напред \"моряците\", а Станислав Костов изравни в 60-ата минута. Габриел Обертан удари гредата в началото на второто полувреме, а цели трима футболисти напуснаха принудително - Антъни Белмонт (23), Стефан Станчев (76) и Паулиньо (85). Новият треньор на \"сините\" Славиша Стоянович наблюдава за първи път отбора на живо, като беше в компанията на Спас Русев и Асен Букарев, в ложите на Сектор \"А\".", "date": "2018.07.30", "title": "\"Левски\" стъпи накриво пред погледа на Славиша Стоянович"}
{"url": "https://www.monitor.bg:443/bg/a/view/pintilyk-glava-zatriva-140386", "text": "Част от българите, за да икономисат ток, готвят на газ от бутилка. Колко от тях обаче спазват мерките за безопасност за боравене за опасния резервоар за гориво и уредите, свързани с него, е друг въпрос. Най-рисков, оказва се, е стремежът ни да икономисаме някой лев и да заредим бутилката на колонката за пропан-бутан на бензиностанцията, вместо на пълначния пункт, където газта е по-скъпа. При първия, по-икономичен вариант рискуваме бутилката да се препълни и така да увеличим рисковете от изтичане на газ и експлозия. Почти всички случаи на подобни нещастни случаи у нас са били свързани с препълване, комбинирано с неизправен вентил или оставянето на балона до отоплителен уред. Последното е върхът на глупостта. Сякаш втечненият газ е вода, която трябва да се подгрее, за да не замръзне. Друг опасна идиотщина е използването на туристическа бутилка в къщи, а тя е предназначена само за навън. Подобно на гаменската самоувереност на част от шофьорите по пътищата ни и неграмотното използване на газови уреди крие много рискове, не само за ползвателите им. Гръмването на бутилка с пропан в жилищен блок може да има непредвидими последици и за съседите. Дали пък не трябва и за това да се минава поне еднодневно обучение?", "date": "2018.07.30", "title": "Пинтилък глава затрива"}
{"url": "https://www.monitor.bg:443/bg/a/view/bnb-hvana-nad-250-falshivi-banknoti-140372", "text": "За периода април – юни 2018 г. в Националния център за анализ на Българската народна банка (БНБ) са задържани общо 252 броя неистински български банкноти, циркулирали в паричното обращение. Спрямо първото тримесечие на 2018 г. неистинските български банкноти са със 108 броя повече. Най-голям процент на фалшификатите са в банкноти от 20 лева. По-малко са тези от 50 и 10 лева, сочат данните от прегледа на емисионно-касовата дейност на БНБ за периода април-юни 2018 г. Задържани са и 127 фалшиви монети, от които 6  броя от 2  лева, 22  броя от 1 лев и 99 броя от 50 стотинки. През второто тримесечие на 2018  г. в БНБ са регистрирани и задържани и фалшиви чуждестранни банкноти - 183 броя евро, 101 броя щатски долари и 68 броя банкноти от други чуждестранни валути.", "date": "2018.07.30", "title": "БНБ хвана над 250 фалшиви банкноти "}
{"url": "https://www.monitor.bg:443/bg/a/view/oligarhijata-jahna-protesta-na-majkite-140381", "text": "Пионки на олигархията се появиха на протеста на майките на деца с увреждания в понеделник. В редиците на групата, която премина разстоянието до сградата на МС от градинката край парламента, където майките са разпънали палатка, се вляха представители на не една и две маргинални партии и сдружения, жадуващи за власт и замитане на следите от далаверите на подсъдимите си господари. На протеста, с който майките искаха да изразят своите искания, бяха забелязани например Георги Илиев от Националния съвет на партията на мафията „Да(й), България“, както и отец Рафаил и Захаринка Истаткова от обслужващото Българския Мадоф Цветан Василев движение БОЕЦ, а също и Ваня Рибчева - майка на загиналия командос Емил Шарков. До жълтите павета доприпка и гравитиращият също около формацията на проваления експравосъден министър Христо Иванов и обединението „Демократична България” адвокат Хаджигенов. И за да не остане по-назад от уж жадуващите да изразят гражданските си права жълтопаветници, рамо до рамо с тях на протеста застана и бившият депутат Николай Гацев, който преди години беше изгонен от редиците на СДС.", "date": "2018.07.30", "title": "Олигархията яхна протеста на майките"}
{"url": "https://www.monitor.bg:443/bg/a/view/laboratorii-mentjat-s-test-za-hormoni-na-promocija-140385", "text": "Лаборатории ментят като предлагат хормонални изследвания в промоционални пакети с големи отстъпки в сайтове за колективно пазаруване на око. Те не са съобразени с периода от месечния цикъл, в който трябва да се правят, за да бъдат точни и да не подведат лекарите в поставянето на диагнозата. Това установи проверка на „Монитор“ по сигнали на лекари. Единият от тях включва изследване на четири хормона LH, FSH, Prolactin, Estradiol и Testosteron. Според промоцията ваучерът струва 8 лв., а на място се заплащат 35 лв., като изрично е посочено, че тези хормонални изследвания се правят между 2-рия и 5-ия ден от началото на месечния цикъл. Тези хормони не се правят по едно и също време, в кратък период като посочения, категорични бяха водещи АГ специалисти от Университетската болница „Света Анна“ в София. LH и Testosteron се правят между 2-рия и 4-тия или 3-тия и 5-ия ден, а Prolactin в 19-и - 23-ти ден от цикъла, поясниха от там. Когато дойдат жени с изследвания, направени чрез покупка на ваучер от страници за групово пазаруване, направо ги връщаме. Пращаме ги отново на изследвания които да направят в точните срокове и дни, за да са точни, разказаха лекарите. През 2017 г. пазарджишка болница предлагаше на промоция секцио по желание, което е категорично забранено, припомниха акушер-гинеколози. След като Агенция Монитор съобщи първа за нарушението, рекламата беше блокирана, а лечебното заведение се оправда, че не е пускало такава реклама. Законът за здравето категорично забранява такива реклами, коментира пред „Монитор“, д-р Даниела Дариткова, депутат от ПГ на ГЕРБ и председател на комисията по здравеопазване в Народното събрание. Това е уредено с член 190, ал. 2, където се казва, че се „забранява на медицински специалисти и лечебни заведения да рекламират своята дейност“. Забранено е да се рекламират и неконвенционални методи за лечение, поясни депутат Дариткова. Тя подчерта, че това е в нарушение на Закона за здравето и когато хората попаднат на такива неща, трябва да сезират съответната регионална здравна инспекция. Недоволство от сайтовете, които продават медицински услуги по интернет изразиха и от Пациентски организации „Заедно с теб“. Тази дейност трябва да се контролира от Изпълнителната агенция „Медицински одит“, би следвало след публикацията тя да се самосезира и да вземе мерки. Това заяви председателят на „Заедно с теб“ Пенка Георгиева. Следва да се самосезират и медицинските дружества по различните специалности, както и съответните консултанти. Самите пациенти също трябва да сигнализират институциите, когато забележат нещо нередно в подобни обяви, допълни тя. По думите й такива реклами са недопустими. Пациентски организации „Заедно с теб“ ще сигнализират с писмо още утре министъра на здравеопазването Кирил Ананиев с искане да разпореди в тридневен срок проверка от страна на Изпълнителна агенция „Медицински одит“ на сайтовете за реклами на медицинска дейност и продажби. Не може да се рекламира какво ли не само, за да се приберат парите на пациентите, категорична беше Пенка Георгиева. Особено важно е да се провери дали предлаганото отговаря на добрата медицинска практика, защото случаят с изследваните хормони е показателен. Още по темата четете на 2-3 стр. във в.\"Монитор\"", "date": "2018.07.30", "title": "Лаборатории ментят с тест за хормони на промоция"}
{"url": "https://www.monitor.bg:443/bg/a/view/razprysvat-praha-na-bojidar-dimitrov-kraj-sozopol-na-1-avgust-140370", "text": "На 1 август в 9 часа от пристанището на Созопол ще отплава кораб, с който близки, приятели и съграждани на Божидар Димитров ще вземат участие в ритуала по разпръсване на праха му в Созополския залив в близост до остров св. Иван.  Така волята на големия родолюбец  прахът му да бъде разпръснат в морето край Созопол ще бъде изпълнена, съобцават от Община Созопол. Част от праха му бе разпръсната в Македония- земята, за която се бореше и болееше през последните години от живота си Божидар Димитров.  От кораба, прахът му ще бъде разпръснат в морето, за да остане завинаги в Созопол. Останалата част от праха му ще бъде поставена в гроба на майка му в градските гробща на Созопол.  Същият ден ще се проведе и общинска сесия, на която ще се гласува Археологическият музей и улица в Созопол да носят името на Божидар Димитров. Предложената улица /предложението е докладна на кмета Панайот Рейзи/ се намира в Стария град, пресечка свързваща улиците „Аполония“ и „Кирил и Методий“ и на нея се намира музея „Старинен Созопол“, т.н. бивща данъчна служба.", "date": "2018.07.30", "title": "Разпръсват праха на Божидар Димитров край Созопол на 1 август "}
{"url": "https://www.monitor.bg:443/bg/a/view/putin-vyrna-komisarite-v-armijata-140366", "text": "С указ на президента Владимир Путин в руското Министерство на отбраната /МО/ бе създадено Военно-политическо управление, предадоха агенциите. За негов ръководител бе назначен генерал-полковник Андрей Картаполов – бившият командващ на руските войски в Сирия, който ще управлява новата служба с ранг на зам.-министър на отбраната. „В условията на глобално информационно-психологическо противоборство неизмеримо расте ролята на морално-политическото единство на армията и обществото“, заяви пред Интерфакс зам.-председателят на обществения съвет към МО Александър Каншин. Политическото управление съществуваше във въоръжените сили на страната в периода 1919-1991 г. – първо в Червената, а след това в Съветската армия. В него служеха военни комисари и политически ръководители, които се занимаваха с пропаганда сред военнослужещите, припомнят медиите.", "date": "2018.07.30", "title": "Путин върна политкомисарите в армията "}
{"url": "https://www.monitor.bg:443/bg/a/view/pred-stolichen-mol-pishman-shofior-se-parkira-na-tramvajnata-linija-140389", "text": "Пишман шофьор спря за половин час движението пред столичен мол, след като буквално се паркира на линията на трамваите, минаващи пред търговския център. Случката се разиграла преди час. Очевидци, които пратиха и снимка от мястото на събитието, разказаха, че се наложило колата да бъде отстранена с репатрак на пътна помощ, за да бъде възстановено движението на трамваите. ", "date": "2018.07.30", "title": "Пред столичен мол: пишман шофьор паркира на трамвайната линия"}
{"url": "https://www.monitor.bg:443/bg/a/view/zaradi-dyjdovete-izpuskat-jaz-jovkovci-140358", "text": "Заради очакващите се нови валежи и увеличаване на дебита му, търновското ВиК предприе постепенно и контролирано изпускане на язовир Йовковци. Язовирът снабдява с питейна вода по-голямата част от общините във великотърновска област. Изпускането започва с 4 куб.м./с. и може да достигне в случай на нуждо до 15 кубм./с. За изпускането са уведомени кметовете на общини и обалстният управител, както и Областният съвет по сигурността и Областната служба Пожароаварийна безопасност. От Вик успокояват, че предприетото намаляване дебита на язовира е превантивно и няма опасност от преливането му на този етап. Няма опасност от аварийно увеличаване и на нивото на река Янтра и останалите реки в областта.", "date": "2018.07.30", "title": "Заради дъждовете  изпускат яз. Йовковци"}
{"url": "https://www.monitor.bg:443/bg/a/view/konstantinov-s-dve-titli-v-plovdiv-140367", "text": "Нови три шампионски титли спечели България във втория състезателен ден на Балканиадата по колоездене на писта за младежи и мъже \"Елит\" в Пловдив. В герой за нашите се превърна Радослав Константинов, който извоюва два златни медала в престижните олимпийски дисциплини \"издръжливост по точки\" и \"омниум\". Още една титла добави спринтьорът Мирослав Минчев на 1000 м от място. Така той взе реванш от основния си конкурент - Норбет Забо (Рум), който предния ден го победи в спринтовата дисциплина 200 м бързина. Националите в състав: Николай Станчев, Радослав Константинов, Мирослав Минчев станаха вицешампиони в отборния спринт след силния тим на Румъния. \"Много съм доволен от успеха в Пловдив, той е много ценен за мен. Знаете, че аз съм повече шосеен колоездач и трябваше да се пренастройвам изцяло велосипеда си, техниката и тактиката специално за този шампионат, коментира Радослав Константинов. - Състезавам се в първенството на Франция и там всяка седмица имам силни състезания, всеки ден карам по 200 км на тренировка и затова за мен по-дългите дисциплини на писта са ми повече по вкуса\", допълни състезаващият се за френския клуб \"Мартиг\" българин.", "date": "2018.07.30", "title": "Константинов с две титли в Пловдив"}
{"url": "https://www.monitor.bg:443/bg/a/view/12-bezplatni-koncerta-ochakva-varna-na-mejdunarodnija-folkloren-festival-140360", "text": "12 концерта на открити сцени с над 400 участници от девет държави - Коста Рика, Грузия, Турция, Словакия, Сърбия, Венецуела, Ирландия, Русия и България, са включени в XXVII издание на Международния фолклорен фестивал, който ще се проведе във Варна от 31 юли до 4 август. Организатор е дирекция „Култура и духовно развитие“ към Община Варна. Събитието ще започне от 19 часа на 31 юли с колоритно шествие от площад „Независимост“ до входа на Морската градина. Официалното откриване, с концерт на всички гостуващи участници, е предвидено от 21 часа в Летния театър. По три ансамбъла ще участват във фестивалните вечери, като на 1 август изява ще имат представителите на Ирландия, Сърбия и Венецуела, на 2 август –на  Словакия, Турция и Русия и на 3  август – от Коста Рика, Сърбия и Грузия. Два концерта ще има от 20,30 часа на 1 и 2 август в курортния комплекс „Златни пясъци“ и един на 3 август от 20 часа в читалище „П.Р.Славейков“ на жилищен район „Вл. Варненчик“. Тържественото закриване на фестивала е на 4 август, събота, когато с гала концерт от 21 часа в Летния театър всички участници ще участват със своя програма под мотото „Да останем приятели“. Всички прояви са с вход свободен.", "date": "2018.07.30", "title": "12 безплатни концерта очаква Варна на Международния фолклорен фестивал "}
{"url": "https://www.monitor.bg:443/bg/a/view/obsyjdat-proekta-za-vineno-kulinarni-destinacii-140368", "text": "Заместник -министърът на туризма Ирена Георгиева ще участва в кръгла маса за обсъждане на проекта за 12 винено-кулинарни дестинации в гр. Габрово. Фокус на събитието ще бъдат дестинациите „Стари столици“ и „Източна Тракия“. Кръглата маса е част втори етап от реализацията на съвместната инициатива, по която работят Министерството на туризма и Министерството на земеделието храните и горите. В дискусията ще участват инж. Красимир Коев, изпълнителен директор на Изпълнителна агенция по лозата и виното, Невена Петкова, областен управител на област Габрово, Таня Христова, кмет на община Габрово, както и представители на туристическия и земеделския бранш.", "date": "2018.07.30", "title": "Обсъждат проекта за винено-кулинарни дестинации"}
{"url": "https://www.monitor.bg:443/bg/a/view/razmazaha-hajduk-v-hyrvatija-umora-pritesnjava-slavija-140356", "text": "Добра новина за „Славия“ дойде от Хърватия преди реванша от Лига Европа срещу „Хайдук“. Съперникът на „белите“ започна по катастрофален начин новия шампионат, като бе разбит с 1:4 от „Осиек“. „Хайдук” откри в 12-ата минута след гол на Зоран Низич, след което домакините вкараха цели четири попадения, за да стигнат до категоричния успех. Както е ясно, „Славия“ ще търси поне едно попадение, ако иска да отстрани „Хайдук“. В първия мач „белите“ паднаха с 0:1, а реваншът е в четвъртък от 19 часа на стадион „Васил Левски“. В лагера на българския отбор цари оптимизъм, но треньорът Златомир Загорчич предупреди, че има умора у играчите. „Ще направим всичко възможно да отстраним „Хайдук“, надявам се да вкараме бърз гол, футболистите са уморени. Момчетата дадоха всичко от себе си срещу „Локо“ (Пд), желанието ми е да се възстановят до мача с хърватите“, сподели Загорчич. По план „Славия“ трябва да тренира на „Васил Левски“ в сряда от 18 часа, а веднага след това – в 19 часа, на терена ще стъпят и играчите на „Хайдук“. Билетите за мача още не са в продажба.", "date": "2018.07.30", "title": "Размазаха „Хайдук“ в Хърватия, умора притеснява „Славия“"}
{"url": "https://www.monitor.bg:443/bg/a/view/vyzstanovjavat-belodrobnite-transplantacii-v-germanija-140361", "text": "Белодробните трансплантации на български граждани в Германия ще бъдат възстановени, съобщиха от Министерството на здравеопазването. Български трансплантационни центрове и трансплантационната клиника в Есен, Германия изготвят план-проект за лечението на българи, нуждаещи се от такива операции. Университетските болници „Света Екатерина“ и „Лозенец“ полагат всички усилия за своевременната подготовка на план-проект за сътрудничество между тях и трансплантационния център в Есен, увериха от министерството. „На база този договор, който е необходимо условие по правилата на Евротрансплант, българските граждани, нуждаещи се от белодробна трансплантация, ще получат възможност да бъдат вписвани в листата на Евротрансплант и да им бъде оказвано необходимото лечение от специалисти на немския трансплантационен център. След изготвянето на план-проекта трябва да бъде подписан договор, който вече е изготвен, между Изпълнителната агенция по трансплантация, борда на Евротрансплант и клиниката в Есен“, заяви зам.-министърът на здравеопазването Жени Начева на среща със сдруженията, представляващи пациентите с белодробни заболявания и нуждаещите се от белодробна трансплантация. Тя подчерта, че МЗ в случай на забавена комуникация, има готовността да изпрати в Есен изпълнителния директор на Изпълнителната дирекция по трансплантации д-р Марияна Симеонова заедно с екип от двете български болници, които на място да работят за ускоряване на процеса по сключване на договор. Жени Начева увери, че подходът на МЗ по случая е изцяло етичен и в никакъв случай административен. Зам.-министърът се ангажира комуникацията между министерството и представителите на пациентите да бъде ежеседмична, а следваща среща да се проведе в началото на месец септември. „В най-скоро време се очаква да бъде изготвен план-проектът между българските трансплантационни центрове и клиниката в Есен. Три седмици отне работата по подготовката му и в рамките на утрешния ден ще получим обратна връзка за напредъка по него от трансплантационния център в Есен“, каза д-р Марияна Симеонова. Тя беше категорична, че когато се говори за органи, процедурите са строги, а контролът засилен, доказателство за което е 60-годишната история на Евротрансплант. Д-р Симеонова посочи още, че от страна на агенцията документите на трима пациенти вече са изпратени на специалистите в Есен, като имаме тяхното уверение, че веднага след подписването на договора, същите ще бъдат разгледани. Подписването на договора ще даде възможност наши специалисти да бъдат обучавани от немските си колеги – предпоставка скоро в България да започнат да се извършват белодробни трансплантации.", "date": "2018.07.30", "title": "Възстановяват белодробните трансплантации в Германия"}
{"url": "https://www.monitor.bg:443/bg/a/view/autori-se-chudi-za-levija-zashtitnik-sreshtu-ungarcite-140369", "text": "Треньорът на „Лудогорец“ Пауло Аутори има една дилема, която трябва да реши до мача на българския шампион в Унгария. В сряда “орлите” срещат „МОЛ Види“ в реванш от втория предварителен кръг от Шампионската лига. Първата среща, която се състоя в Разград, завърши при нулево равенство. Именитият бразилски специалист се чуди кой да сложи да поста ляв бек. Опциите пред треньора са две - Антон Недялков или Натанаел. Ако се съди по моментната форма на двамата играчи, логично е националът на България да бъде титуляр, тъй като определено се намира в по-добро състояние от своя конкурент. Това ясно пролича по време на мача с “Берое”. В момента, в който Недялков се появи на терена, атаките на тима от Стара Загора по десния фланг приключиха. Аутори обаче ще решава на кого от двамата да даде предимство непосредствено преди двубоя. Все пак според специалистите с по-голям шанс е бразилецът, който е несменяем титуляр в последните сезони.", "date": "2018.07.30", "title": "Аутори се чуди за левия защитник срещу унгарците"}
{"url": "https://www.monitor.bg:443/bg/a/view/uefa-s-tejki-sankcii-za-cska-sofija-armejcite-objalvat-140373", "text": "ЦСКА-София ще обжалва тежките наказания от Дисциплинарната комисия на УЕФА, обявиха официално от „Армията“. Евроцентралата наложи сериозни санкции заради петте червени картона за „червените“ от мача с „Рига“ в Латвия. Както е известно, Тиаго Родригес и футболист на домакините бяха изгонени за два жълти картона при игрови ситуации, за което получиха наказание от по един мач и така португалецът ще е на линия за реванша срещу „Адмира Вакер“ този четвъртък. По-тежки са санкциите за Николай Бодуров и Кристиян Малинов. Двамата нямат право да играят в цели три европейски срещи - двете срещу „Адмира Вакер“ и първата с „Копенхаген“. От ЦСКА-София обявиха, че ще обжалват наказанието на защитника с твърдението, че той не е участвал в мелето след края на мача, а е опитвал да го спре. Оказа се обаче, че реферът Фуркат Атажанов е написал друго в доклада. Според него именно Бодуров е инициатор на скандала, сдърпвайки се с Володимир Байенко, за което и двамата видяха червения цвят. Малко по-късно съдията изгони Малинов и Богдан Ващук за същия инцидент. Освен тримата футболисти още двама човека от щаба на ЦСКА-София бяха изгонени –администраторът Димитър Вутов и кондиционният треньор Томас Нойберт. Вутов гори за 3 мача заради участието в мелето, а Нойберт е аут за два мача заради псувни по рефера. „Вярваме, че УЕФА ще разгледа обстойно видеоматериалите, които предоставихме и ще намали наложената санкция”, обявиха от ЦСКА-София. В същото време стана ясно, че мачът във Виена в четвъртък е обявен като високорисков от УЕФА. Това обаче е така не заради феновете на „Адмира“, а заради тези на „Рапид“ (Виена), които имат стари сметки за уреждане с „червените“ запалянковци. Ултрасите на „Рапид“ и ЦСКА се млатиха на два пъти през 2010 година, когато двата клуба играха в груповата фаза на Лига Европа. Заради опасността от нови безредици и по изискване на УЕФА с агитката на „армейците“ тръгват и трима полицаи от България. Те ще пътуват в автобуса със запалянковците по време на цялата екскурзия. Освен това организираните фенове ще бъдат ескортирани от полиция във всяка една държава, като униформените ще си препредават автобуса по границите. Треньорът на ЦСКА-София Нестор Ел Маестро пък отговори на колегата си в „Адмира Вакер“, който след първия мач се изцепи, че „червените“ не са нищо особено, а тимът му „сам се е бил“. “Надявам се те отново да се победят сами, както каза техният треньор”, сподели наставникът на ЦСКА-София след победата с 2:0 над „Витоша“ (Бистрица), която изкачи тима еднолично на върха в класирането на Първа лига.", "date": "2018.07.30", "title": "УЕФА с тежки санкции за ЦСКА-София, „армейците“ обжалват (ОБОБЩЕНИЕ)"}
{"url": "https://www.monitor.bg:443/bg/a/view/vlastta-i-majkite-si-stisnaha-rycete-za-ocenkata-za-invalidnost-140354", "text": "Властта и протестиращите майки на деца с увреждания си стиснаха ръцете за това кой ще извършва индивидуалната оценка. Първоначално ролята ще бъде поета от специално създадено звено към Агенция „Социално подпомагане“. Това обясни социалният министър Бисер Петков след края на работната група, която обсъди проектозакона за хората с увреждания.  Постепенно се очаква тя да премине или към Агенцията за хора с увреждания, или да бъде създаден нов орган. От думите на ресорния министър стана ясно още, че се обсъжда и възможността за разширяване на обхвата и продължителността на т.нар дарен стаж при отглеждане на дете с увреждане. По време на работната група са били разисквани и елементите на финансовата подкрепа, като общото становище е, че не трябва да се отчита само процента инвалидност, както е заложено в законопроекта, но и вида на увреждането. Мая Стоицева, която бе представител на протестиращите майки подчерта, че в представения от министъра законопроект това не се виждало. Проектът, по думите й, повтарял принципите на отпускане на интеграционните добавки, като отново тежестта на решението зависело от ТЕЛК. Въпреки това тя поясни, че се върви в правилната посока и се радва, че най-после натискът на „черните тениски“ има ефект. Според омбудсмана Мая Манолова пък, била необходима корекция във финансовата подкрепа, трябвало да се завиши помощта за хората с най-тежки увреждания. Национално представителнтие организации пък от своя страна искат повече средства за тези, който са с най-малък процент инвалидност. Тройното увеличение не било достатъчно. Необходимо било и извършването на реформа при отпускането на медицински изделия и помощни средства. Според Мая Манолова, за да бъдат прекратени злоупотребите не трябва да се дават лимитирани пари за помощни средства, а директно да се предоставя самото средство. Участниците в работната група трябва да представят писмени становища за необходимите промени в закона за хората с увреждания до 6 август, обясни Бисер Петков. От думите му стана ясно още, че финансовите разчети на ресорното министерство показват, че за реализирането на закона ще са нужни допълнителни 110 млн. лв. В него се предлага месечната финансова подкрепа за навършилите пълнолетие да варира между 10 % и 57% от линията на бедност. Най-ниска ще бъде за хората с намалена работоспособност от 50 до 70%, а най-висока за тези, които са с увреждане над 90% и имат нужда от чужда помощ. 15% пък от линията на бедност ще бъдат отпускани за тези, чийто процент на неработоспособност е между 71 и 90 на сто, а 25% ще получават хората над 90% увреждане, които нямат нужда от чужда помощ. Линията на бедност през тази година е 321 лева, но се предвижда през следващата година да е 348 лева. Предвидена е и лична помощ, каквото е основното искане на протестиращите майки на деца с увреждания. Оценяването на правото на човека с увреждане от лична помощ се базира на тристепенна скала на зависимост според процента на увреждане. За хората с инвалидност между 70 и 90% тя ще бъде по 20 часа месечно. За тези, които са диагностицирани с 90%, но нямат нужда от чужда помощ по 80 часа, а за тези, които имат нужда от асистент по 168 часа. Въвежда се квотен принцип при назначаване на хора с трайни увреждания, според който работодатели с 20 до 49 работника трябва да назначат поне един човек с увреждане, с 50 до 99 – двама. Според законопроекта пък, във фирмите с повече от 100 служители инвалидите ще трябва да са 4% от персонала. При неизпълнение на квотите, работодателят ще внася всеки месец в нов Фонд „Заетост на хората с увреждания“ такса в размер на 80% от минималната работна заплата. Междувременно майките на деца с увреждания излизат на национален протест в 17 часа. Миналата седмица по време на изслушването си в парламента социалният министър изрази съмнението си за искреността на действията им. Като причина той посочи факта, че майките отказаха да се срещнат с него и да обсъдят конкретни предложения, преди финализирането на закона за хората с увреждания. Тогава той определи действията им като ескалиращи и ултимативни, граничещи с анархизъм.        ", "date": "2018.07.30", "title": "Властта и майките си стиснаха ръцете  за оценката за инвалидност"}
{"url": "https://www.monitor.bg:443/bg/a/view/preglejdat-bezplatno-za-lajmska-bolest-vyv-vma-140353", "text": "Специалисти от Катедрата по инфекциозни болести при Военно-медицинска академия организират безплатни консултации и прегледи за лаймска болест и други инфекции, предавани при ухапване от кърлеж. Това съобщиха от лечебното заведение. Прегледите ще се проведат на 6 и 7 август, от 9.00 до 14.00 часа в кабинет № 108 на Катедра по инфекциозни болести. За прегледите е необходимо предварително записване на телефони 02/92 25 989; 02/ 92 26 125, от 08.00 до 14.00 часа. Не се изисква направление от личния лекар. Кърлежово-преносимите заболявания се причиняват от инфекциозни агенти, предавани чрез ухапване от различни видове кърлежи. До този момент са известни 16 заболявания, причинени от кърлежи. Лаймската болест е най-широко разпространената инфекция, предавана чрез ухапване от кърлеж. Най-честата клинична проява е кожен обрив, на мястото на ухапването, който може и да липсва при неправилно изваждане на кърлежа. Заболяването може да увреди сърцето, ставите, периферната и централна нервна система. Друга широко разпростанена инфекция в България при ухапване от кърлеж е Марсилската треска. Тя се характеризира с повишена температура, дифузен обрив, засягане на ставите и общо неразположение. Навременната терапия предотвратява бъдещи усложнения и смъртност. По-редки за страната инфекции, предавани при ухапване от кърлежи са Кримска-Конго хеморагична треска (ККХТ), Туларемия, Ку-треска, Човешка гранулоцитна анаплазмоза и Бабезиоза.", "date": "2018.07.30", "title": "Преглеждат безплатно за лаймска болест във ВМА"}
{"url": "https://www.monitor.bg:443/bg/a/view/grigor-se-srina-po-pytja-za-london-140376", "text": "Григор Димитров запази шестата си позиция в световната ранглиста, но се срина с нови три места в класацията Race to London, която определя кои осем тенисисти ще играят на заключителната надпревара на АТР в Лондон през ноември. Българинът, който не е участвал в турнири от отпадането си на “Уимбълдън”, има в актива си 4610 точки. В годишната ранглиста обаче той е едва 18-и със спечелени 1420 точки в 13-те турнира, на които е играл. За сравнение, на последното 8-о място, даващо право на участие в Лондон, засега е южноафриканецът Кевин Андерсън с 2820 точки или почти два пъти повече от актива на първата ни ракета, който миналата година триумфира с титлата в Лондон и се изкачи до №3 в света. И тази седмица Гришо ще почива, като следващият турнир в програмата му е мастърсът в Торонто. Първата ни ракета при жените Виктория Томова падна с 10 места в световната ранглиста на WTA. 23-годишната Томова, която през миналата седмица загуби в първия кръг на турнира на червено в руската столица Москва, вече е 139-а в света. Далеч по-сериозни проблеми обаче има бившата номер 1 в класацията и екс-приятелка на Григор – Мария Шарапова (Рус). Тя е разследвана от полицията в Индия за измама и \"криминална конспирация\" след пропадането на луксозен жилищен проект, в която е имала участие, съобщава The National. Фирмата зад проекта е взема милиони долари от купувачи на жилищата, но след това проектът е бил провален. Пиюш Сингх, адвокат на един от купувачите твърди, че полицията е повдигнала първоначални обвинения за измама срещу Шарапова като част от по-голямо разследване срещу фирмата Homestead Infrastructure Development. 30-годишната рускиня пътува до Индия през 2012 година, за да стартира строителството на луксозния комплекс \"Балет\" на Шарапова, като на бъдещите купувачи беше заявено, че в комплекса ще има тенис академия и други удобства. Досега нито Шарапова, нито фирмата, която стои зад проекта са коментирали случая. The National посочват, че през 2015-та тенисистката е натрупала състояние от 30 милиона долара, като 23 милиона от тях са благодарение на подкрепа за проекти като този в Гургаон.", "date": "2018.07.30", "title": "Григор се срина по пътя за Лондон"}
{"url": "https://www.monitor.bg:443/bg/a/view/dylgogodishna-uchitelka-zagina-nelepo-na-buzludja-140348", "text": "85-годишна активистка на БСП от град Никопол е загинала при инцидент на третокласен път 5005 за Историческата поляна на връх Бузлуджа в събота. Работилата десетилетия като начална учителка Пенка Дочева е била ударена от автобус „Сетра“, който се е движел в колона по панорамното шосе от Шипка към мястото на събора. Сигналът за прегазването е дошъл около 10:40 часа на 28 юли, ранената е била транспортирана веднага с линейка в Габрово, където лекарите установили че има 7 счупени ребра и фрактури на двата шийни прешлена. Няколко часа по-късно пациентката е починала, уточниха от ОД на МВР – Стара Загора. По думите на председателя на групата съветници на БСП и бивш кмет на Никопол Емил Бебенков той и останалите социалисти разбрали за трагичния инцидент час по-късно. “Бяхме близо 100 души, придвижвахме се нагоре с един автобус, два микробуса и няколко леки автомобила, нямам точна представа как точно е била сгазена, но проверката с дрегер е установила, че водачът на сетрата не е бил употребил алкохол. Може само да съжаляваме за кончината на леля Пенка, тя беше един наистина невероятен човек. Винаги е била дейна, и като учител и като читалищен деятел…Ще я изпратим утре /във вторник/…“, отбеляза социалистът. На същият път, отново в събота, към 15,50 часа /след концерта на Горан Брегович/ е регистрирана още една катастрофа: при придвижване на заден ход автобус „Ивеко“ от Монтана е ударил два автобуса „Мерцедес“ и „Гюлерюз Троя“, за щастие се е разминало без ранени и жертви. Над 550 автобуса преброиха полицаите, които осигуряваха придвижването моторните превозни средства към старопланинския връх в събота. Инцидент е имало и предния ден по пътя за Шипка, там е бил ударен автобус, с който пътували млади социалисти от балканските страни, гости на международната младежка среща в Казанлък. През годините /съборът на БСП се провежда традиционно от 1991 година/ ветерани преброяват поне половин дузина нещастни случаи на и край Историческата поляна. Няколко възрастни мъже са починали от инфаркт, а един изчезна безследно и костите му бяха намерени оглозгани 12 месеца по-късно.  ", "date": "2018.07.30", "title": "Дългогодишна учителка загина нелепо на Бузлуджа"}
{"url": "https://www.monitor.bg:443/bg/a/view/lubo-rafi-i-svilen-ot-ostava-sformiraha-trio-v-v-lozenec-140359", "text": "Любимите български изпълнители Любо Киров, Рафи и Свилен от група „Остава“ сформираха необичайно трио на сцената на Hacienda Beach през уикенда. Това се случи по време на концерта на бившия вокалист на „Те“ в Лозенец, където певецът изненада феновете си, както с парчета от третия си самостоятелен албум „Както преди“, така и с ремикси на някои от най-големите си хитове. Именно участието му доведе на морския бряг и колегите му Рафи и Свилен, а Любо от своя страна веднага ги покани на сцената, а по-късно певците бяха извикани и на бис. Лятото в Hacienda Beach продължава с Графа на 16 август и група „Ъпсурт“ на 21 август.", "date": "2018.07.30", "title": "Любо, Рафи и Свилен от „Остава“ сформираха трио в Лозенец"}
{"url": "https://www.monitor.bg:443/bg/a/view/recidivist-ot-gylybovo-probva-da-udavi-2-godishnata-si-shterka-140349", "text": "Истински екшън спретна стар познайник на криминалистите от Гълъбово, който в неделя по обяд пробва да удави себе си и 2-годишната си дъщеричка от поредния си брак във водата на преминаващата през градчето река Сазлийка. Истински екшън спретна стар познайник на криминалистите от Гълъбово, който в неделя по обяд пробва да удави себе си и 2-годишната си дъщеричка от поредния си брак във водата на преминаващата през градчето река Сазлийка. Наскоро излезлият от затвора , където изтърпял поредната си присъда за кражба Атанас Илиев по обяд в неделя грабнал момиченцето и навлязъл в придошлите води на реката с викове, че ще сложи край на живота си заради майка й. Мургавият „кандидатсамоубиец“ псувал и обяснявал, че няма да остави дъщеричката си на „магистрална п…а“ и  „по-добре двамата с нея да идем при Бога!“. Десетки обитатели на ромската махала в миньорското градче се събрали край брега, за да го увещават да не прави нищо лошо на невинното детенце. Повече от час продължила трагикомедията ,междувременно в реката навлезли няколко гумени лодки със спасители. Към 13,30 часа 39-годишният мъж все пак решил да се вслуша в увещанията на родата и излязъл на брега, където му сложили белезници и го отвели в местното РУ „Полиция“. Образувано е досъдебно производство  за опит за убийство на невръстната Петя. Рано заранта в понеделник Атанас успял да избяга от полицията като скочил от козирката над входа, докато дежурният разговарял с дошъл за справка гражданин. Над 100 души са взели участие в издирването на рецидивиста. С помощта на следово куче беглецът бил спипан в гориста местност на 15 км от Гълъбово, където бил отново закопчан с белезници, уточниха от ОД на МВР – Стара Загора на 30 юли.", "date": "2018.07.30", "title": "Рецидивист от Гълъбово пробва да удави 2-годишната си щерка"}
{"url": "https://www.monitor.bg:443/bg/a/view/19-godishna-naryga-prijatelja-si-ot-revnost-140350", "text": "19-годишна жителка на Раднево е задържана по обвинение в нанасяне на средна телесна повреда след шумен скандал, разразила се късно вечерта в апартамент на старозагорския булевард „Цар Симеон Велики“. Сигналът за облян в кръв мъж, който е бил транспортиран с линейка в спешното приемно отделение на УМБАЛ „Проф. д-р Стоян Киркович“, е бил подаден от съседи на младата двойка към 21 часа. При пристигане на място, униформените установили, че момичето е изпаднало в истерична криза и проболо с кухненски нож гръдния кош на 28-годишния си приятел, неин съгражданин, с когото живеели на семейни начала. По думите на свидетели, разпрата избухнала заради среща на жертвата с обща позната в старозагорско кафене по обяд, на същата дата. Словесният скандал прераснал в сбиване, мъжът ударил няколко шамара на приятелката си, след което тя грабнала нож от плота в кухнята и му нанесла няколко последователни удара. Момичето направило опит да посегне и на своя живот, но междувременно чули силните викове съседи успели да разбият вратата на апартамента и да отнемат оръжието.Образувано е досъдебно производство по член 129 от НК, хлапачката е задържана за 24 часа по закона за МВР, очаква се от прокуратурата да удължи престоя й зад решетките за поне още 72 часа.", "date": "2018.07.30", "title": "19-годишна наръга приятеля си от ревност"}
{"url": "https://www.monitor.bg:443/bg/a/view/otide-si-shtangistyt-damjan-damjanov-syotbornik-na-dobrev-i-cholakov-140365", "text": "На 39 години в шуменската болница е починал известният ни щангист Дамян Дамянов, съобщиха негови приятели. Той бе състезател в свръхтежка категория, като има сребърни медали от световни първенства и европейска титла. В четвъртък той е бил приет в кома в болницата на родния си град Шумен. Усилията на лекарите не са го спасили и той е издъхнал. Съмненията са за тежко заболяване на черния дроб и панкреаса. Дамянов е европейски шампион за юноши в категория до 110 кг. от 1996 г. Световен шампион е за младежи в ЮАР през 1997-а и втори на световното за младежи при най-тежките през следващата година. На шампионата на планетата във Варшава през 2002 г. Дамянов печели три сребърни отличия при най-тежките, като го изпреварва само колосът на щангите – иранецът Хюсеин Резазаде. Година по-късно шуменецът е трети на европейското в Лутраки (Гър). Дамянов стана герой на световното във Ванкувър, когато успя да спечели достатъчно точки, за да изпратим пълен отбор в Атина. През 2004 г. федерацията спря правата му пожизнено за нарушение на антидопинговите правила и реда в националния отбор. Дамян Дамянов бе съотборник на Милен Добрев и Величко Чолаков, които също починаха наскоро преди да навършат 40 години.", "date": "2018.07.30", "title": "Отиде си щангистът Дамян Дамянов - съотборник на Добрев и Чолаков"}
{"url": "https://www.monitor.bg:443/bg/a/view/ivet-gotova-za-evropejskoto-v-berlin-140364", "text": "12 българи са включени в националния тим на България за европейското първенство по лека атлетика в Берлин от 6 до 12 август. Ивет Лалова, която пропусна Балканиадата заради травма, е възстановена и ще пътува за германската столица. Тя ще защитава сребърните си отличия на 100 м и 200 м от Амстердам 2016. Другата ни представителка с две дисциплини е Инна Ефтимова, която също ще бяга 100 м и 200 м. Денис Димитров е с покрит норматив само на 100 м, но постижението му от 20,92 сек. го нарежда на добра позиция в европейската ранглиста и има вероятност да бъде поканен да стартира и на по-дългия спринт в следващите дни. Друг в зоната на изчакване е Денис Ерадири. Със 7,91 м в скока на дължина от този сезон той също има шанс да бъде поканен за участие в Берлин. Милена Миткова пък няма норматив в скока на дължина, но заминава за Германия с уайлд карт заради призово класиране на турнир от сериите на ЕА Permit. Двама от атлетите ни с нормативи пък няма да стартират на европейското заради травми. Тихомир Иванов се възстановява от операция на спортна херния, а Георги Цонов, който е с квота в тройния скок, също има травма. Трима пък са дебютантите ни на голямо първенство за мъже и жени - Петър Пеев, Милена Миткова и Александра Начева. Начева е и най-малката в тима ни - още ненавършила 17 г., но с три медалa от големи шампионати за подрастващи от последните две лета. Тя е световна шампионка за девойки под 20 г., втора от форума на планетата под 18 г. и втора на европейкото първенство под 18 г. в тройния скок.  Ивет Лалова – 100 м, 200 м, Инна Ефтимова – 100 м, 200 м, Мирела Демирева – скок височина, Габриела Петрова – троен скок, Александра Начева - троен скок, Радослава Мавродиева – гюле, Милена Миткова – скок дължина  Денис Димитров – 100 м, Петър Пеев – 100 м, Момчил Караилиев – троен скок, Митко Ценов – 3000 м стипълчейз, Георги Иванов – гюле.", "date": "2018.07.30", "title": "Ивет готова за европейското в Берлин"}
{"url": "https://www.monitor.bg:443/bg/a/view/makedonija-reshava-za-imeto-na-30-septemvri-140362", "text": "Предложената дата, на която да се проведе референдум за новото име на Македония, е 30 септември, съобщи премиерът на страната Зоран Заев(на снимката). В македонския парламент текат консултации с опозиционната партия ВМРО-ДПМНЕ. Междувременно обаче новите членове на Държавната изборна комисия вече подписаха тържествени клетвени декларации. Комисията трябва да организира допитването до гражданите на страната. Управляващото мнозинство е решено да приеме решение за произвеждането на референдума на 30 септември. Ръководството на ВМРО-ДПМНЕ заяви, че посоченият въпрос на референдума от премиера Зоран Заев е \"двусмислен и непрецизен\". Заев на 18 юли съобщи, че е възможно въпросът на референдума да гласи \"Дали сте за членство в Европейския съюз и НАТО с приемане на договора между Македония и Гърция?\" Македонският премиер неотдавна заяви, че със или без опозицията референдумът трябва да бъде насрочен и да се проведе.", "date": "2018.07.30", "title": "Македония решава за името на 30 септември"}
{"url": "https://www.monitor.bg:443/bg/a/view/700-turisti-blokirani-v-indonezija-sled-zemetresenie-140363", "text": "Спасители се опитват да евакуират близо 700 туристи от вулкана на планината Ринджани на индонезийския остров Ломбок, след като те бяха блокирани от свлачища, предизвикани от земетресение, предадоха властите. Най-малко Най-малко 14 човека са загинали, а 162 са били ранени при земетресението с магнитуд 6,4 на Ломбок и съседни острови вчера. Повече от 1000 домове са понесли щети, съобщи Националната служба за справяне с бедствия (НССБ). Спасителен екип, включващ войници, полицаи и медици, е започнал да се изкачва по вулкана, за да достигне блокираните туристи и да ги насочи към безопасно място, каза служител на Национален парк \"Ринджани\". Говорител на НССБ заяви, че 680 туристи са се завърнали благополучно, но други 689, повечето от които индонезийци, остават блокирани в планината. По думите му има информация, че 637 чужденци, включително 13 германци, са тръгнали да изкачват вулкана в петък и събота. Туристите имат запаси от храна за два дни.", "date": "2018.07.30", "title": "700 туристи блокирани в Индонезия след земетресение"}
{"url": "https://www.monitor.bg:443/bg/a/view/hvanaha-27-godishen-varnenec-s-blizo-2-kilograma-marihuana-140357", "text": "При специализирана полицейска операция на територията на Варна, за срок до 24 часа, е задържан А.Д. (27 г.), неизвестен на органите на реда, за който е установено, че държи наркотични вещества с цел разпространение. При процесуално – следствените действия е претърсен адрес в града, обитаван от задържания. Намерени са и иззети 1842,84 грама марихуана и 4,05 грама амфетамини. Работата по документиране и доказване на извършените престъпления продължава под надзора на прокурор от Окръжната прокуратъра във Варна. По случая е образувано досъдебно производство. На задържания е повдигнато обвинение. В хода на мащабната операция са образувани общо 30 досъдебни производства и 10 бързи полицейски производства. Сред задържаните по време на специализираната операция са и други трима души, извършили кражби на автоможили. Проверени са общо 1 921 лица и 1 072 автомобила. Съставени са също 455 акта за установени административни нарушения.", "date": "2018.07.30", "title": "Хванаха 27-годишен варненец с близо 2 килограма марихуана"}
{"url": "https://www.monitor.bg:443/bg/a/view/izgorja-apartamentyt-na-bsp-deputata-ivan-ivanov-140343", "text": "Пожар е унищожил почти напълно жилището на народния представител от \"БСП Лява България\" Иван Иванов, научи \"Агенция Монитор\" от съседи на политика от шуменската улица \"Бачо Киро\". Произшествието е станало на 25-ти срещу 26 юли, когато в имота в нова кооперация в непосредствена близост до областната дирекция на МВР не е имало никой от собствениците. По неофициална информация причина за възпламеняването е станало късо съединение в хладилник, който се е намирал в кухнята на апартамента. В сградата се разнесла миризма на изгоряла пластмаса, на място пристигнали и охранители от частна фирма, която се грижи за сигурността на имота. Пожарът се самозагасил без намесата на пожарникари поради липса на кислород в апартамента. От ОДМВР потвърдиха, че е имало инцидент на ул. \"Бачо Киро\" но се въздържаха от повече информация за случая. Самият депутат не отговори в понеделник на репортерско позвъняване на мобилния му телефон.", "date": "2018.07.30", "title": "Изгоря апартаментът на БСП депутата Иван Иванов"}
{"url": "https://www.monitor.bg:443/bg/a/view/strojat-replika-na-dreven-trakijski-korab-140346", "text": "Започна дългоочакваното сглобяване на тракийския платноход , който ще бъде сред най-големите атракции в Долината на тракийските владетели, съобщи от личния си профил в социалната мрежа Фейсбук кметът на Казанлък Галина Стоянова. На последното си заседание местните съветници гласуваха сумата от 36 000 лв за построяването на птицеглавия кораб, който носи работното име „Одрис“. Идеята е на ръководителя на проекта „Археосвят – по пътя на великите“ Атанас Димитров, който се надява до края на август корабът да бъде пуснат във водите на язовира, под които се намират останките от някогашната столица на тракийските ни прадеди Севтополис. Дървеният платноход, точна реплика на някогашните кораби на траките, с които те са стигнали чак до стените на древната Троя ще бъде направен от над 300 елемента, само киловата 19,5-метрова греда е тежка 4 тона.Елементите са изработени от цели дървета, специално за ребрата са използвани естествено изкривени, за сглобките ще бъдат използвани близо 700 дървени дибли, всичко прави ръчно с бронзови инструменти, за да бъде пресъздадена автентичната атмосфера. Изработена от бронз птица , за чийто образ е използвана украсата от шлема на Севт ІІІ ще бъде поставена на носа на платнохода. На мачтата ще бъде конструирано „гнездото“ – плетен кош за наблюдателница. Идеята е и платното да бъде изтъкано на ръка от естествените и отглеждани от одрисите лен и памук.При подготовката на проекта, припомня Димитров са проучвани множество древни артефакти, включително и фрески от гробницата на египетския фараон РамсеІІІ на едно от които се виждал точно такава ладия.  Подкрепа за реализация на идеята в проекта е оказал известният мореплавател Дончо Папазов, чийто родови корени са от Казанлък.Една от целите на проекта е да бъдат показани на гостите умението на древните траки да използват реките за активен търговски и културен обмен, за политически и териториални завоевания. Това не е първата реплика, която режисьорът Атанас Димитров и екипът му изработват, преди 5 години той сглоби реплика на кораба, с който тракийският цар Резос е участвал в битката за Троя, първият док беше край софийското село Боженица, а след това конструкцията беше превозена до морето край Равда.", "date": "2018.07.30", "title": "Строят реплика на древен тракийски кораб"}
{"url": "https://www.monitor.bg:443/bg/a/view/rusnacite-donesli-na-hotelierite-v-antalija-24-15-mln-prez-uni-140337", "text": "Хотелиерите в най-големия турски курорт Анталия през юни са заработили само от руските туристи около 24,15 млн. евро, сочат данни на Асоциацията на туроператорите на Русия (АТОР). Според сметките на браншовиците през миналия месец руснаците са ползвали 317 хил. стаи в летовището, като средният доход от всяка от тях е около 76 евро. От асоциацията припомнят плановете на Турция след 5 години рязко да увеличи броят на разточителните туристи, които оставят по време на лятната си почивка в страната не по-малко от 1000 долара. Руснаците засега не попадат в тази категория, отчитат от АТОР. Те обикновено правят резервации за ол инклузив и средните им разходи за почивката се изчисляват на около 458 долара. Средно за чужд турист, дошъл на отдих в Турция сумата е 630 долара.", "date": "2018.07.30", "title": "Руснаците донесли на хотелиерите в Анталия €24,15 млн. през юни"}
{"url": "https://www.monitor.bg:443/bg/a/view/rojdenden-prerasna-vyv-masov-boj-dvama-sa-raneni-140339", "text": "Рожден ден в димитровградското село Странско прерасна в масов бой, след мелето двама са ранени, а трима са арестувани. След почерпка с алкохол сезонни работници се биха с колове и тухли, усмириха ги полицаи и жандармеристи.     Сезонни работници от сливенското с.Тополчене и Ямбол преди това седнали заедно да се почерпят, поканени от техен колега. С часове веселбата вървяла нормално до около 50 минути след полунощ. Тогава, от поетите алкохолни градуси, станала кавга между 23-годишен от Тополчене и 27-годишен младеж от Ямбол. Постепенно вербалната агресия прераснала в юмручен бой. В мелето били използвани тухли и колове, а разбудени от скандала съседи подали сигнал на спешния телефон 112. Веднага на мястото били пратени патрулки и камионетка с жандармеристи. Униформените прекратили боя и задържали трима от най буйните участници в мелето. В ареста на районното управление за 24 часа били заключени двама от сливенското село на 23 и 27 г. Закопчан бил и техен 31-годишен опонент от Ямбол. Двама са пострадали по-тежко. Единият е започналият препирнята 27-годишен ямболчанин. Той е с наранен палец, уцелен от парче тухла. Със спукана глава и хематом е 34-годишен от Тополчане, след като бил уцелен с кол. Ранените са прегледани в Спешна помощ - Димитровград. След това им е назначено домашно лечение.", "date": "2018.07.30", "title": "Рожден ден прерасна в масов бой, двама са ранени"}
{"url": "https://www.monitor.bg:443/bg/a/view/marija-zavede-dyshterja-si-v-shvejcarija-za-ch-rd-140347", "text": "Фолкпевицата Мария отпразнува пищно рождения ден на дъщеричката си Марая. Навръх 10-годишнината на момичето, двете предприеха празнично пътешествие до Швейцария с братовчедката на малката Йордана. Изпълнителката на „Червеният картон“ затрупа Марая с подаръци и букети от рози още от сутринта на големия ден. Междувременно стана ясно, че Мария е запознала дъщеря си с новия мъж в живота си. Чаровното миньонче има връзка с български бизнесмен, установил се във Великобритания. Затова и през последните месеци певицата често пътува между България и Англия. „Чувствам се много добре, много обичам човека до мен, и това си личи. Той е един изключителен мъж като интелект, много е близък като години до мен, естествено аз изглеждам мъничка и крехка до него. Много е възпитан, от прекрасно семейство е и погледа ни към живота е един и същ, а и той като мен е абсолютен работохолик, така че се допълваме някак“, категорична е Мария. Именно сигурността й у новата си любов била и причина за решението на звездата да запознае единствената си наследница с него.", "date": "2018.07.30", "title": "Мария заведе дъщеря си в Швейцария за ЧРД"}
{"url": "https://www.monitor.bg:443/bg/a/view/olaf-osten-prevryshta-geografski-karti-v-izkustvo-140341", "text": "Изложбата „Commuting 2018a“ представят до 26 август в „Квадрат 500“ Националната галерия и Австрийското посолство в София като знак на приемственост на председателството на Съвета на Европейския съюз между България и Австрия. Неслучайно за нейното реализиране е поканен Олаф Остен – съвременен художник от Виена, който активно и целенасочено работи върху проблематиките на европейските общества, границите и тяхното преодоляване, интелектуалните и историческите взаимовръзки между културите, възприемането на настоящето общество като цяло, съставено от милиони хора, устремени към една хуманна цел. Commuting означава пътуване до работното място, периодично повтарящо се или обучение, като по този начин се надскачат границите на социума, който ни заобикаля на постоянния адрес, на който все по-рядко съвременният човек се чувства уседнал. Именно това се случва с все повече и повече млади и не само млади европейци, които са родени в един град или държава, правят кариера в други, създават връзки и приятелства в трети и четвърти... Картините на Олаф Остен използват географските карти по начин, който деликатно напомня модата на прочутия дизайнер Алвиеро Мартини, но докато при италианския стилист тези изображения върху тоалети и аксесоари будят фантазията на пътешественика, готов за ваканция, при австрийския артист олицетворяват света, променящ се неусетно в делника и поставящ своя гражданин пред нови проблеми и предизвикателства. Олаф Остен е прекрасен рисувач. Той скицира ежедневно в своите джобни бележници сцени от заобикалящия го живот или въображаеми, но напълно възможни моменти. В тези бележници често са отпечатани всевъзможни географски карти на различни континенти, а артистът рисува директно върху тях. Така рисунката става част от географията или обратното – географията става част от рисунката. Частното става продължение на обективното – прекрасна метафора за това, че в днешния свят което определяме с понятия като „общество“, „политика“ или „история“. След като рисунките в бележниците са готови, авторът ги принтира в големи формати. Така, неочаквано и за самия него, малките изящни рисунки се превръщат в монументални обекти, които респектират с мащаб и размах. Художникът казва за своето изкуство: „Аз съм универсалист и реалист, който обикновено работи без специфични концепции. С моите произведения се опитвам да преборя ефекта на зрелищното и неговото инструментализиране, фокусирайки се върху не-зрелищното. Омръзна ми от конкуренция и шумотевица. Чрез работите ми постоянно се опитвам да си осигуря пространство. Нека да го наречем въздух, простор, свобода, потенциал и накрая - щастие (извечна тема и универсална необходимост). Изглежда повечето хора днес постоянно се борят за това (понякога в рамките на социалните връзки или от гледна точка на работата, или двете взети заедно), като искат да решат начина, по който самите те да живеят, без други сили или личности да им диктуват какво да правят. Опитваме се да не бъдем под диктата на определени политици или на парите. Говоря за това комфортно и чудесно място за нас – а не за живот в изолация и без връзка с другите“. Олаф Остен е артист на галерия bäckerstraße4, Виена. Негови произведения са част от колекциите на Канцлерството на Република Австрия, International Peace Institute, Wien Museum, Complexity Science Hub, Виена и Австрийската камара на труда. Той създава и забележителни произведения на графичния дизайн за Impulstanz Festival, Виена, Wiener Festwochen, Виена и Музея за съвременно искуство - mumok/Museum moderner Kunst Stiftung Ludwig, Виена. Куратор на изложбата е българинът Борис Костадинов, който живее и работи между Виена и Берлин. Той е артистичен директор на FLUCA – Австрийски културен павилион и галерия LS43, Берлин. Курирал е проекти за Ernst Hilger Gallery, bäckerstrasse 4 Gallery, IG Bildende Kunst (Виена), Kunstraum LS43 (Берлин), ICI, Radiator Gallery, Leo Kuelbs Collection (Ню Йорк), Manifesta 11 (Цюрих), Trafo (Будапеща), Forum Stadtpark (Грац ).", "date": "2018.07.30", "title": "Олаф Остен превръща географски карти в изкуство"}
{"url": "https://www.monitor.bg:443/bg/a/view/chinovnicheskoto-bezhaberie-e-naj-ubijstveno-140344", "text": "Става досадно класическото прехвърляне на вината между институциите, както се случва след пожара в “Царските конюшни”. Прибързаното посочване на виновници единствено налива вода в мелницата на популизма. Ясно е, че има обекти, за които се знае, че ще разгневят обществеността, ако някой им посегне. И най-лесно е да се посочат “нездравите” апетити, оспорващи върховенството на закона. Нали не са един и два такива палежи, най-скорошните бяха тютюневите складове в Пловдив, Двойната къща в София, а сега и “Конюшните”. Само че това, което се появява от пушилката, е чиновническото безхаберие. И особено от конкретния случай се вижда, че чиновникът се разбързва само, когато му припари под задника и бъде застрашен поста му. Изводът е, че с размяна на преписки само не става. И нека не бъдат търсени сред виновните предимно тези, които имат интерес. Очевидно има проблем, след като работата по опазването на културно историческото наследство не се върши своевременно. На това трябва да обърнат внимание техните началници. Добре е в техните ведомства да работят наистина грижливи пазители на историята ни.", "date": "2018.07.30", "title": "Чиновническото безхаберие е най-убийствено"}
{"url": "https://www.monitor.bg:443/bg/a/view/jandarmerija-blokira-romski-mahali-v-dve-obshtini-140342", "text": "Плътен жандармерийски кордон опаса от рано сутринта в понеделник най-големите ромски махали в градчетата Николаево и Гурково, като целта е пресичане на незаконния дърводобив. В проверките участват  и служители на държавното горско стопанство. По думите на началника на ДГС – Гурково Иван Дончев, близо месец продължила подготовката на „хайката“, за нея знаели малцина. В двете общини живеят над 6 000 роми, почти няма къща без моторен трион, на няколко пъти миналата есен били нападани горски , които пробвали да спрат бракониерите в Балкана. При констатиране на незаконно отсечени дърва ще бъдат изземвани каруците и ще се съставят актове на нарушители, коментира лаконично Дончев. През последните няколко седмици се наблюдавало „раздвижване“ сред контингента, цели кервани каруци, натоварени с прясно отсечени трупи се смъквали по тайна доба от планината, зад себе си „дърварите“ оставяли пущинак. За да им бъдело по-удобно мургавите „трапери“ режели дънерите на около метър над повърхността. От няколко години се наблюдавала все по-засилваща се тенденция незаконната сеч да не бъде за „лична употреба“, а за търговия, мургавите пласьори си изградили стройна система от съгледвачи и охранители, разказват местните жители. Отрязаните по незаконен път дърва за огрев вървели с около 10 лв по-евтино, това привличало клиентите , които нехаели че дървесината е без съответната маркировка и документация. От ОД на МВР – Стара Загора потвърдиха акцията, но отказаха подробности преди тя да е приключила и данните от нея-обобщени. Аналогична специализирана операция бе проведена в същите райони и м.г., тогава бяха конфискувани десетки каруци и коне,макар и временно набезите бяха прекратени. ", "date": "2018.07.30", "title": "Жандармерия блокира ромски махали в две общини"}
{"url": "https://www.monitor.bg:443/bg/a/view/stojanovich-obeshta-da-vyrne-usmivkite-na-gerena-140334", "text": "Новият треньор на „Левски“ Славиша Стоянович ще изгледа днес първия си мач на „сините“ на стадион „Георги Аспарухов“. Той ще бъде на трибуните за двубоя с „Черно море“ в 20:30 часа, а утре ще бъде официално представен пред медиите. Срещата с журналистите ще е от 10:30 часа на „Герена“, а в 11:30 е и първата му тренировка начело на първия отбор, която ще бъде открита за медии и привърженици. Още при пристигането си в София Стоянович сподели своите очаквания за работата си с 26-кратните шампиони. „Левски“ е голям отбор, който има велики фенове и славна история. Радвам се, че ще бъда треньор тук, като нямам търпение да започна работа. Вече съм бил треньор на „Цървена звезда“, която има същото значение за Сърбия, каквото и „Левски“ за България. Това ме мотивира и стимулира още повече, тъй като в Белград прекарах фантастични мигове, като се надявам и с „Левски“ да бъде така. Останах много приятно изненадан от предстоя ми в София. Знам, че последните години клубът не е на нивото, което искат и желаят всички, обичащи тима. Целта ми е да работим много, за да върнем усмивките по лицата на феновете. Ясно ми е, че това може да стане с добра игра и победи. Няма да е никак лесно, като имаме много работа, но това са целите ми. Да, наясно съм, че „Левски“ от 2009 година не е печелил трофей. Стъпка по стъпка, ще се опитаме да изградим отбор, който да прекъсне тази лоша серия. Оптимист съм\", сподели Стоянович пред sportal.bg. Специалистът постави своя подпис под контракт за 1+1 години. Той е трикратен шампион в кариерата си. Първо извежда два пъти до титлата на Словения „Домжале“ през сезон 2007/2008 г. и 2008/2009 г., а през 2013/2014 година печели титлата на Сърбия начело на „Цървена звезда“, като прекратява хегемонията на „Партизан“ от рекордните шест поредни титли.В кариерата си специалистът е бил селекционер на ОАЕ между 2009 и 2011 година, а също така и на Словения през 2011-2012 година. След „Звезда“ е водил белгийския „Лиерс“ (2014-2015), китайския „Чанчун Ятай“ (2016), а последно е бил треньор на латвийския „Рига“ (2017).", "date": "2018.07.30", "title": "Стоянович обеща да върне усмивките в \"Левски\""}
{"url": "https://www.monitor.bg:443/bg/a/view/vseki-vtori-britanec-smjata-brekzita-za-zlo-140351", "text": "Половината британци смятат, че Брекзита ще доведе до отрицателни последици за Великобритания като цяло. Запитаните са разделени в становищата си дали Брекзитът ще бъде за добро или за лошо - 40 на сто твърдят, че ще е за добро, а 51 процента смятат обратното. Това сочат резултатите от анкета на телевизия \"Скай нюз\", цитирани от Ройтерс. Половината от гласоподавателите във Великобритания се обявяват за произвеждането на референдум, на който да се избира между сделката, която правителството иска да издейства от ЕС, Брекзит без договор или запазване на членството в съюза. Според проучването 40 на сто от британците се против такъв референдум, а 10 процента са без мнение. Около 78 на сто от анкетираните смятат, че правителството на премиера Тереза Мей се справя зле в преговорите за Брекзита - с 23 пункта повече спрямо март. Едва 10 на сто са на мнение, че кабинетът работи добре. Одобрението за Мей е спаднало до 24 процента, установява анкетата на \"Скай дейта\" - маркетинговото подразделение на електронната медия. На предложението да изберат едно от трите - сделката на Мей, напускане без сделка или оставане в ЕС - 48 на сто казват, че предпочитат запазване на членството в съюза, 27 на сто са за \"твърд\" Брекзит, а 13 процента одобряват правителствения проект за споразумение. Дяловете на хората, които няма да гласуват или са без мнение са съответно 8 и 3 на сто. Национално представителната анкета на \"Скай дейта\" е осъществена от 20 до 23 юли т. г. сред 1466 онлайн потребители. На референдума през юни 2016 г. 17,4 млн. британски избиратели (51,9 на сто от участвалите) се обявиха за напускане на Европейския съюз, а 16,1 милиона (48,1 на сто) подкрепиха оставането в блока. Прогнозите на много социологически проучвания, че британците ще гласуват за оставане на страната в ЕС, се оказаха неверни, припомня Ройтерс.", "date": "2018.07.30", "title": "Всеки втори британец смята Брекзита за зло"}
{"url": "https://www.monitor.bg:443/bg/a/view/krusharski-razvyrtja-bradvata-v-loko-pd-140355", "text": "Босът на „Локомотив“ (Пловдив) Христо Крушарски взе сериозни мерки след втората поредна загуба на тима от началото на сезона. След като в първия кръг „смърфовете“ паднаха с 0:2 от ЦСКА-София, последва ново поражение – 2:4 на „Лаута“ от „Славия“. Веднага след двубоя Крушарски се закани „ще взема една брадва и ще сека до коляно“. Още на сутринта след загубата първите двама изгонени бяха факт. Това са крайният бранител Искандар Джалилов и Антони Милина. И двамата започнаха като титуляри в мача срещу ЦСКА-София, а срещу “Славия” само Джалилов игра, но бе заменен на почивката. \"Загубата не е толкова страшна, заяви Крушарски. - Вече четвърта година гледам как започваме първенството по този начин. Миналата година ги качих на наказателен лагер и нещата се промениха. Зъбните колелета още не са смазани, но нищо не е загубено и сме на прав път. Към треньора Акрапович няма какво да кажа, той направи дисциплина. Сега съм извадил една брадва и ги почвам по коленете. Не от глезените, а от коленете. Първата шестица! Това е заповед към тях. Да не мислите, че на мен ми е приятно да давам пари на лентяи. Футболисти на заплата повече от 1500 - 2000 лева не трябва да има, за да има резултат”, емоционален бе босът на „Локомотив“ (Пд). В следващия кръг тимът му има възможно най-тежката задача – гостуване на „Лудогорец“.", "date": "2018.07.30", "title": "Крушарски развъртя брадвата в „Локо“ (Пд)"}
{"url": "https://www.monitor.bg:443/bg/a/view/toto-pechalbi-tiraj-60-140352", "text": "„6 от 49“: Числа – 3, 20, 23, 28, 34, 48. Печалби: 6 – няма, 5 – 4 по 7072,30 лв., 4 – 407 по 69,50 лв., 3 – 8606 по 4,60 лв. ДЖАКПОТ: 5 444 083,52 лв.  Числа – 6, 13, 15, 16, 32, 39. Печалби: 6 – 1 по 332 851,80 лв., 5 – 6 по 1676,50 лв., 4 – 207 по 48,60 лв., 3 – 3854 по 3,70 лв. ДЖАКПОТ: 300 000,00 лв.  I теглене: 7, 13, 25, 31, 35. Печалби: 5 – 6 по 3950,40 лв., 4 – 502 по 41,30 лв., 3 – 8112 по 3,70 лв. ДЖАКПОТ – няма. II теглене: 5, 7, 16, 18, 19. Печалби: 5 – 1 по 23 702,40 лв., 4 – 292 по 71,00 лв., 3 – 8040 по 3,70 лв. ДЖАКПОТ – няма.  Числа – 6, 16, 20, 22, 23; Зодия 5 – Лъв. Печалби: 5+1 – няма, 5 – няма, 4+1 – няма, 4 – 16 по 500,00 лв., 3+1 – 22 по 100,00 лв., 3 – 234 по 10,00 лв., 2+1 – 277 по 5,00 лв., 1+1 – 1368 по 1,50 лв., 2 – 3352 по 0,80 лв., 1 – 2105 по 1,00 лв. ДЖАКПОТ: 3 000 000,00 лв.  Позиции – 1, 3, 9; цифри – 0, 7, 5. Печалби: 3 – 9 по 2592,30 лв., 2 – 1931 по 12,10 лв. ДЖАКПОТ – няма.  Година 4, месец 7, дата 6, ден 2. Печалби: I група – няма, II група – 2 по 226,10 лв., III група – няма, IV група – няма, V група – 2 по 113,10 лв., VI група – 4 по 45,20 лв., VII група – 12 по 18,80 лв., VIII група – 18 по 10,10 лв., IX група – 47 по 5,80 лв., X група – 64 по 5,00 лв., XI група – 97 по 3,70 лв., XII група – 183 по 2,50 лв., XIII група – 453 по 2,10 лв., XIV група – 1532 по 1,00 лв., XV група – 2071 по 1,20 лв. ДЖАКПОТ: 3723, 76 лв. Печалба игра фиш № Район Лек автомобил 6х49 727847438 София 5000 лв. 5х35 094727634 Г.Желязна 5000 лв. 5х35 055418457 Кресна", "date": "2018.07.30", "title": "Тото печалби, тираж №60"}
{"url": "https://www.monitor.bg:443/bg/a/view/identificiraha-skior-izcheznal-prez-1954-g-140326", "text": "Тленните останки на мъж, намерени през юли 2005 г. в топящ се ледник под връх Червино или Матерхорн на немски, най-после си имат име и ще бъдат погребани в Париж. Защото безследно изчезналият през март 1954 г. в италианския курорт Червиния скиор е французин, казвал се е Анри Жозеф Леонс Льо Манс, бил е на 35 години и е работел във френското министерство на финансите. Доказа го сравнението в два независими медицински института – италиански и швейцарски, на взетата от останките на загиналия ДНК проба и от все още живия негов брат – Роже. Италианските медии твърдят, че основната заслуга за издирването на самоличността на Анри Жозеф 13 години след откриването на трупа му под връх Червино е на социалните мрежи. Както и на племенницата му Ема Несен, която слушала редовно в колата си радио. Та в началото на този месец тя чула водещият на любимата й радиостанция да изрежда личните вещи на изчезнал през 1954 г. в ски – курорта Червиния мъж на 35 г. Най-напред била спомената риза от известна марка с инициали „А.М.“, след това свръх модерни за времето ски и щеки „Росиньол“, после очила, портфейл без документи, карнетка за ски-лифт и много скъп часовник „Омега“ с ясен сериен номер, продаден на 8 февруари 1950 г. в Париж. Ема веднага си казала това са само неща на моя изчезнал вдън земя чичо на 35 г., тъй като същите притежавал в младостта си и доста възрастният сега неин баща. Жената въобще не се колебала да позвъни в радиото, за да получи повече информация, но от там любезно й отговорили, че за целта трябва да се обади на италианската полиция. Ами репортерите на радиото били взели всичко прочетено в ефир от нейната нарочна „социална страница“ във Фейсбук, наречена „Адженте Лиза“. За която силите за сигурност отсам Алпите се сетили в края на юни, след като 13 години се опитвали да установят самоличността на загиналия скиор по някакви си техни канали. После била направена споменатата по-горе ДНК-проба, тя се оказала положителна, след което Роже и всички близки на Анри Жозеф се зарадвали, че ще го приберат в семейната гробница в Париж макар и 64 години по-късно.", "date": "2018.07.30", "title": "Идентифицираха скиор, изчезнал през 1954 г."}
{"url": "https://www.monitor.bg:443/bg/a/view/novo-lice-i-moderni-tehnologii-za-fenomena-mini-140333", "text": "През тази година марката MINI представи обновените си модели с 3 и 5 врати, както и кабриолета с мек сгъваем покрив. В разгара на лятото, новите модели на MINI дефилираха и по родните пътища в специално роудшоу. Участниците в шоуто имаха възможността да изпитат автомобилите, както и да се запознаят с безбройните опции за персонализация, които феноменът MINI предлага. Автомобилите с марката MINI завладяват с оригиналния си дизайн и уникалните характеристики на шофиране. Новите модели MINI с 3 и 5 врати, както и кабриолетът, се отличават със стилно обновена визия и всеобхватно модернизирана техника и свежи дизайнерски акценти, новости при задвижването, нови възможности за индивидуализация и разширяване на дигиталните услуги на MINI Connected. Подобряването на субстанцията на оригинала подчертава все по-зрялото и в същото време неподражаемо излъчване на MINI, което при актуалното поколение на модела за пръв път осигурява типичната за марката радост от шофирането в градския трафик с три варианта на каросерията. За това допринасят и комбинациите от двигател и трансмисия, разширеното серийно оборудване, оформените по нов начин фарове и задни светлини, допълнителните лакови покрития на каросерията, както и най-модерните технологии за свързаност за комфорт и инфотейнмънт. На външен вид новото MINI с 3 и 5 врати, както и MINI Cabrio, се отличават със светодиодни фарове с матрични светлини. Новото поколение на модулите за къси и дълги светлини осигурява увеличена сила на светлината. Светодиодните дневни светлини, както и мигачите са оформени като светлинен пръстен, който напълно обгръща контурите на фаровете. Задните светлини също са с нов дизайн, като в тях се откроява впечатляващият мотив на британския флаг. Мигачите са хоризонтални, а спирачните светлини са вертикални, докато габаритните светлини са под формата на диагоналните линии на британския флаг. Новото лого на MINI стои гордо върху предния капак, капака на багажника, както и върху волана, дисплея на централния уред и върху дистанционното управление на всички модели на MINI. Новите модели се предлагат с три нови лакови покрития на каросерията. Цялостният екстериорен дизайн е допълнен от нови 17-инчови алуминиеви джанти с оригинална визия. За интериора на новото MINI има голям избор от кожени тапицерии на седалките, интериорни повърхности и цветови гами. Освен лакираните в черен пиано лак повърхности в областта на вратите и средната конзола, тя включва и осветена декоративна лайсна на арматурното табло от страната на пътника до водача. Тя е украсена със стилизиран мотив на британския флаг. Водачът може да избере дифузното осветление, което е част от пакета MINI Excitement. Благодарение на програмата MINI Yours, всеки клиент може да избере индивидуални детайли и продукти за допълнителен монтаж, които се изработват според неговите изисквания. Серийното оборудване е допълнено от аудиосистема с 6,5-инчов цветен сензорен дисплей на централния уред и Bluetooth свързаност с мобилни телефони. Като опции се предлагат радио MINI Visual Boost, както и навигационна система. В двигателната гама на MINI са се появили нови агрегати и трансмисии, които доставят по-голяма радост от шофирането и по-висока ефективност, както и допринасят за по-ниското тегло. Детайлната модернизация на двигателите, които се предлагат за новото MINI, се отразява положително най-вече на радостта от шофирането. Освен това тя води до понижаване на разхода на гориво и емисиите на СО2, както и до оптимизиране на всички емисии. Модернизацията включва както базовият двигател, така и моторите с турбокомпресор, електрониката на двигателя, подаването на масло, подаването на свеж въздух, на охладителните и изпускателните системи. Като алтернатива на серийната 6-степенна механична скоростна кутия, се предлага 7-степенна автоматична с два съединителя. Новата трансмисия се отличава с особено бързи превключвания и позволява екстремно спортни ускорения без прекъсване на подаването на мощност. Управлението се извършва с помощта на оформен по нов начин електронен селектор. За MINI Cooper S се предлага и 7-степенна автоматична спортна скоростна кутия с два съединителя, която включва лостчета за превключване на волана за спонтанни намеси в избора на предавка. MINI Cooper SD серийно се оборудва с 8-степенна трансмисия Steptronic, която предава тягата на към предните колела особено спортно и хармонично. Тя също се управлява с електронен селектор, а като опция се предлага 8-степенна спортна трансмисия с лостчета за превключване. Всички автоматични трансмисии имат възможност за безмоторно движение в режимите MID и GREEN, както и автоматична функция Старт/Стоп. ", "date": "2018.07.30", "title": "Ново лице и модерни технологии за феномена MINI"}
{"url": "https://www.monitor.bg:443/bg/a/view/turski-hakeri-atakuvat-rodni-znamenitosti-140329", "text": "Редица български знаменитости проплакаха, че профилите им в социалните мрежи са откраднати. Сред жертвите на виртуалните нападатели, за които стана ясно, че са от турска организация, са актьорът Юлиан Вергов, фитнес моделът Биляна Йотовска, певицата Ева Георгиева-Eva и булката от последния „Вип брадър“ Александра Богданска. Техните профили в Инстаграм бяха хакнати, а някои от тях впоследствие изтрити. Причината – според експертът Ален Попович от Българската асоциация на агенциите за дигитални комуникации таргетът са именно известните личности и следователно разполагат с голяма база данни. „Хората нямат дигитална грамотност“, обясни пред „Монитор“ Попович, като това според него е основният проблем за възникването на подобни ситуации. Относно това възможно ли е профилите да бъде възстановени, той допълва, че „Могат да се възстановят, ако не са изтрити от системата. Но това е доста сложен процес“. Затова потребителите не трябва да пренебрегват дигиталната верификация ( б. а. - съобщенията, че има опит за влизане в профила ни от чуждо устройство и дали това действително сме ние). Именно такъв мейл е получила Биляна Йотовска, но след невнимателно прочитане, тя потвърждава самоличността си, след което данните й биват променени и повторното влизане става невъзможно. Чаровната брюнетка ще се свърже с ГДБОП, надявайки се да се стигне до хората, които са откраднали профила ѝ. Певицата Eva, позната на редовия зрител от пародийния уебсериал „Кифла“, на акаунтите си. Тя сподели скрийншот на разговор, в който се посочва, че срещу 200 евро ще получи двата си профила в Инстаграм обратно. „Хакерът се оказа добър човек и на добро сърце ми върна профила.“, обясни по-късно на феновете си тя, като единият акаунт все още се поддържа от турската организация. Юлиан Вергов нямаше късмета да получи „на добро сърце“ профила си в социалната мрежа и се наложи да си направи нов. За това съобщи неговият приятел и колега Владо Карамазов. „Супер мега свинщина. Някакъв малоумен турски „хакер“- жесток идиот, заличи профила на Юлиан тук в Инстаграм. След преговори, откупки и куп простотии, турчина не успя да му го възстанови. Проблемите в 21 век са странни, но си остават проблеми. Важното е, че сме живи и здрави.“, написа звездата от „Дървото на живота“.", "date": "2018.07.30", "title": "Турски хакери атакуват родни знаменитости"}
{"url": "https://www.monitor.bg:443/bg/a/view/erdogan-pojela-turcija-v-briks-140338", "text": "Турският президент Реджеп Тайип Ердоган е призовал лидерите на страните от БРИКС (Бразилия, Русия, Индия, Китай, Република Южна Африка) за включване на Турция в тази група, пише в.\"Хюриет\". Ако бъдем приети, името на платформата би станало БРИКСТ, казал Ердоган пред репортери в Йоханесбург на 27 юли. БРИКС покани Турция на 10-тата годишна среща на върха на групата като ротационен председател на Организацията за ислямско сътрудничество (ОИС), припомня вестникът. Турският президент Реджеп Тайип Еродоган говори на срещата на лидерите от БРИКС в Йоханесбург, която се състоя от 25 до 27 юли. Ердоган е посочил пред репортери, че членките на БРИКС са приветствали горещо неговото предложение. Специално Китай казва, че подкрепя разширяване. Виждам, че те обмислят включване на други страни в тази платформа. Те не са против това, е посочил Ердоган. Ние сме в Г-20 с пет от тези страни. Аз бих желал те да предприемат необходимите стъпки, за да ни дадат възможност да се присъединим и да заемем нашето място в БРИКС, е добавил турският президент. Той е подчертал потенциала на партньорство със страните от БРИКС в сферата на икономика, инвестиции и проекти за развитие. Вярвам, че не е правилно да стоим настрана от такива обединения, е казал още Ердоган.", "date": "2018.07.30", "title": "Ердоган пожела Турция в БРИКС"}
{"url": "https://www.monitor.bg:443/bg/a/view/akad-plamen-kartalov-otnovo-favorit-za-direktor-na-sofijskata-opera-140336", "text": "Министерството на културата обяви конкурс за директор на Софийската опера. Причината – вторият мандат на акад. Пламен Карталов, който е на позицията към момента, приключи на 18 юли. Самият той отново ще се яви на конкурса, документи се приемат до 27 август. Акад. Карталов към момента е фаворит отново да поеме длъжността, предвид успехите на Операта под неговото ръководство. Той е и най-дългогодишният директор на културната институция в цялата й история. Той е начело на националната опера общо 9 години – 5 г. от досегашния му мандат и 4 г. през 90-те. Междувременно тазгодишното издание на „Опера на върховете“ е довело към 6500 нови туристи в Белоградчик и региона, отворени са доста нови къщи за гости и други работни места покрай събитието. Това е и целта на акад. Карталов - да се създаде не само вкус към сериозна култура, но и поминък в този най-беден край на страната, Северозападния.", "date": "2018.07.30", "title": "Акад. Пламен Карталов – отново фаворит за директор на Софийската опера"}
{"url": "https://www.monitor.bg:443/bg/a/view/inerkom-pusna-jalba-sreshtu-reshenieto-na-kzk-za-sdelkata-s-ch-ez-140330", "text": "Инерком България депозира жалба във Върховния административен съд (ВАС) срещу решението на Комисията за защита на конкуренцията от 19 юли 2018 г, с което на компанията бе забранено да придобие българския бизнес на ЧЕЗ, съобщиха от купувача. „Запознахме се внимателно с документа и детайлно анализирахме мотивите за негативното решение на антимонополния орган. Очакваме бързо и справедливо решение от страна на ВАС“, обясни Милена Стоева, председател на Съвета на директорите на Инерком България. Комисията за защита на конкуренцията (КЗК) забрани покупката на активите на CEZ Group от \"Инерком Груп\", образувано производство по сделката в края на миналия месец. В процеса на проучване е било установено хоризонтално припокриване между дейностите на участниците в концентрацията на пазара на производство и доставка на едро на електрическа енергия от фотоволтаични централи. Сделката поражда и вертикални ефекти на пазарите, разположени надолу по веригата на пазарите на разпределение на електрическа енергия, на снабдяване/доставка на електрическа енергия, на търговията с електрическа енергия и на свързаните с търговията услуги по координиране на балансиращи групи, отбелязват от КЗК. Според антимонополният орган има опасност сделката да доведе до установяване или засилване на господстващото положение на обединената група предвид вертикално интегрираната придобивана група ЧЕЗ България, която разполага със стабилен финансов ресурс и опит в електроенергийния сектор. От началото на годината договорът между двете компании предизвика сериозни дискусии, като дори специална комисия към Народното събрание анализираше детайлите. Вниманието беше насочено към финансирането на покупката и възможността \"Инерком България\" да управлява мрежата на ЧЕЗ България адекватно. Анкетната комисия приключи работата си с препоръка правителството цялостно да анализира процеса на приватизация в енергийния сектор.", "date": "2018.07.30", "title": "Инерком пусна жалба във ВАС срещу решението на КЗК за сделката с ЧЕЗ"}
{"url": "https://www.monitor.bg:443/bg/a/view/ibra-se-razvihri-za-pyrvi-hettrik-v-sa-sht-140331", "text": "Златан Ибрахимович отново напомни за себе си след вихрен мач и първи хеттрик в шампионата на САЩ. Шведският нападател с босненски произход се разписа три пъти при победата на „Лос Анджелис Галакси“ с 4:3 срещу „Орландо Сити“. 36-годишният Ибрахимович изравни резултата за 3:3 в 67-ата минута след удар с глава при центриране на Ола Камара, а само четири минути по-късно след това нападателят се разписа за 4:3 и вече има 15 отбелязани гола през кампанията. Първото попадение за нападателят в мача дойде при 2:2 в 47-ата минута, когато Ибра отново бе точен с глава след центриране на Джовани дос Сантос. Доминик Дуайър пък изведе „Орландо“ напред в резултата с 3:2 в 54-ата минута след асистенция на Мохамед Ел-Мунир. Преди това Кристиан Игита в 18-ата минута откри резултата в полза на „Орландо Сити“, а Дос Сантос изравни в шест минути преди почивката. В 44-ата минута Майкъл Циани си вкара автогол и „Орландо“ пак получи преднина. След поредния успех „Лос Анджелис“ няма нито едно поражение в девет поредни двубоя, докато „Орландо“ е с 12 загуби в последните си 13 срещи. След двубоя бе потвърдено, че Ибрахимович ще пропусне срещата между сборен тим на звездите от Мейджър Лийг Сокър и италианския шампион „Ювентус“. Мачът е предвиден да се играе на „Мерцедес Бенц Стейдиъм” в Атланта на 1 август. От „Галакси“ обявиха и причината, поради която 36-годишният ветеран няма да се изправи срещу един от бившите си тимове. „Това би бил трети мач в рамките на една седмица и предвид натрупаното натоварване Ибрахимович ще остане в Лос Анджелис. Съгласно политиката на МЛС той ще пропусне и двубоя на „Галакси“, който идва веднага след мача на звездите – срещу „Колорадо Рапидс“ на 4-и август”, обясниха от клуба. Самият нападател заяви, че е много разочарован, че пропуска шоуто, но с оглед на сгъстената програма няма как да се включи. „Искам да благодаря на феновете, че гласуваха за мен. Моят основен фокус си остава да бележа голове и да помогна на „ЛА Галакси“ да стигне до плейофите”, коментира Златан.", "date": "2018.07.30", "title": "Ибра се развихри за първи хеттрик в САЩ "}
{"url": "https://www.monitor.bg:443/bg/a/view/kloi-kardashijan-ne-iskala-dyshterja-140340", "text": "Риалити сензацията Клои Кардашиян не е искала да става майка на момиче. Макар че обича дъщеря си Тру, когато разбрала, че е бременна, тя се надявала щъркелът да й донесе син. Причината – голямата й привързаност към племенника й Мейсън, чиято майка е сестра й Кортни Кардашиян. Обичам връзката ни“, написа в социалните мрежи тя. Все пак Клои се надява, че с дъщеря й ще станат най-добри приятелки. „Чувствах се уверена да имам син, но Бог ме благослови с моята безценна Тру и сега не бих могла да се справя с момче. Тру ме направи по-мила и грижовна“, допълни младата майка. 34-годишната красавица се надява наследничката й да стане близка с братовчедите си Сторми ( б. а. - бебето на Кайли Дженър) и Чикаго ( най-малката рожба на Ким и Кание Уест), тъй като трите малки попълнения в клана Кардашиян се появиха на бял свят по едно и също време.", "date": "2018.07.30", "title": "Клои Кардашиян не искала дъщеря"}
{"url": "https://www.monitor.bg:443/bg/a/view/trup-na-ribar-izpluva-ot-struma-140323", "text": "Труп на 32-годишен рибар от Дъпница изплува преди обед от река Струма край село Черниче, община Симитли. Сигналът на тел. 112 е подаден от негов приятел, с който дошли на нощен риболов. Той обяснил на пристигналите полицаи, че се подхлъзнал, паднал в реката и буйните води го повлекли. На място служители на ОД на МВР-Благоевград изясняват обстоятелствата около фаталния инцидент.", "date": "2018.07.30", "title": "Труп на рибар изплува от Струма"}
{"url": "https://www.monitor.bg:443/bg/a/view/biznes-klimatyt-se-podobrjava-v-stroitelstvoto-i-uslugite-prez-uli-140324", "text": "През юли общият показател на бизнес климата остава приблизително на равнището си от предходния месец, съобщи Националният статистически институт (НСИ). Подобрение на стопанската конюнктура е регистрирано в строителството, търговията на дребно и сектора на услугите. Единствено в промишлеността се наблюдава понижение. Съставният показател \"бизнес климат в промишлеността\" намалява с 2.2 пункта в резултат на изместване на оценките и очакванията на промишлените предприемачи за бизнес състоянието на предприятията от \"по-добро\" към запазване на \"същото\". Бизнес климатът в строителството се увеличава с 1.6 пункта, което се дължи на по-благоприятните оценки и очаквания на строителните предприемачи за бизнес състоянието на предприятията. Показателят \"бизнес климат в търговията на дребно\" се повишава с 0.7 пункта в резултат на леко подобрените оценки и очаквания на търговците на дребно за бизнес състоянието на предприятията. Бизнес климатът в сектора на услугите нараства с 1.3 пункта, което се дължи на оптимистичните оценки на мениджърите за настоящото бизнес състояние на предприятията.  ", "date": "2018.07.30", "title": "Бизнес климатът се подобрява в строителството и услугите през юли"}
{"url": "https://www.monitor.bg:443/bg/a/view/myj-rjaza-nared-gumite-na-obshtinski-avtomobili-v-kustendil-140317", "text": "55-годишен мъж наряза гумите на няколко общински автомобила, паркирани до сградата на кметската администрация в Кюстендил. По данни от полицията, деянието е извършено преди ден, докато мъжът се разхождал в центъра на града. „Получихме сигнал от общинската администрация в следобедните часове. При излизане на един от охранителите, той забелязал, че три автомобила от служебния паркинг са с изцяло нарязани гуми. Сред тях беше и високопроходим джип, който от общината използвали при бедствия и аварии за достигане на трудно проходими села“, обявиха от полицията в областния град. Малко по-късно кюстендилци подали още един сигнал, виждайки същия мъж да реже гумите на други автомобили, паркирани в района на Дервиш баня. „Наши колеги прегледаха камерите за видеонаблюдение в Общината. На тях се вижда как 55-годишният кюстендилец вади тънка ножичка и започва да дупчи наред гумите на няколко автомобила. Първоначално е бил облечен с къси панталонки и тениска. Два часа по-късно сменя одеждите си и отново със същата ножица поема към друг паркинг.  Успял е да надупчи бая гуми. Първоначално бяха около 10, но може и повече да са“, коментираха работещи по случая. След предприетите незабавни издирвателни действия от служителите на МВР, мъжът е установен в района на друг паркинг. „Заведохме го до Спешен център, тъй като видимо се виждаше, че има психически проблеми. От там го освидетелстваха и го предадохме на близките му“, обявиха от РУП – Кюстендил. Пред полицаите, 55-годишният кюстендилец се оплакал, че посегнал на автомобилите, защото ден по-рано общински охранители не го пуснали в сградата на администрацията, за да ползва санитарния възел. „Едва ли това е причината. Просто човекът е имал здравословни проблеми“, коментираха общински чиновници вчера.", "date": "2018.07.30", "title": "Мъж ряза наред гумите на общински автомобили в Кюстендил"}
{"url": "https://www.monitor.bg:443/bg/a/view/tyrnovskijat-universitet-tyrsi-studenti-pedagozi-140316", "text": "220 свободни места държавна поръчка все още остават свободни след второто класиране във Великотърновския университет. 119 от тях са за специалностите „Педагогика по...”, 28 в специалността „Информатика и компютърни науки”, 11 в „История” и „Археология” и 10 в „Теология”. По-малко, само 6 са във филологическите специалности, по 7 в „Политология” и „Социални дейности”. Тази година учудващо има 3 незаети бройки дори и в топ специалността „Право”. От университета обявяват, че всеки, който отговаря на условията, може да се запише за студент без значение дали е кандидатствал или не. Признават се оценките от матурите, както и оценки, положени в Софийския или Великотърновския университети. Кандидатите с дипломи отпреди 2008 г. които не са полагали кандидат студетски изпит, ще трябва да се явят на тестове по български език и/или история.", "date": "2018.07.30", "title": "Търновският университет търси студенти педагози"}
{"url": "https://www.monitor.bg:443/bg/a/view/putin-spira-globite-na-iznositeli-za-valutnite-im-prihodi-140318", "text": "Руският президент Владимир Путин подписа федерален закон, позволяващ вече да не бъдат глобявани фирмите износителки, които не връщат валутните си приходи в страната, съобщава „Прайм“. Зам.-министърът на финансите на Русия Алексей Моисеев обясни, че облекчението ще се отнася основно за фирмите износителки, които са попаднали под западните санкции и имат замразени банкови сметки в чужбина. От неплащането на глоби ще бъдат освободени само фирмите, включени в специален списък на данъчната служба на страната, който тепърва ще бъде съгласуван с финансовото министерство. Новият закон ще признава за изпълнени валутните задължения на износителите и в случаите, когато сделката е застрахована във Внешэкономбанк за сума не по-малка от очакваните приходи от експорта.", "date": "2018.07.30", "title": "Путин спира глобите на износители за валутните им приходи"}
{"url": "https://www.monitor.bg:443/bg/a/view/proizvodstvenite-ceni-v-dobivnata-promishlenost-prez-uni-nagore-s-5-3-140320", "text": "Общият индекс на цените на производител в промишлеността през юни нараства с 0.8 на сто спрямо предходния месец, съобщи Националният статистически институт (НСИ). По-високи цени са регистрирани в добивната промишленост - с 5.3 на сто, в преработващата промишленост - с 0.8 на сто, и при производството и разпределението на електрическа и топлоенергия и газ - с 0.1 на сто. По-съществено покачване на цените в преработващата промишленост се наблюдава при производството на основни метали - с 2.7 на сто, и при ремонта и инсталирането на машини и оборудване - с 1.3 на сто, а намаление е отчетено при производството на тютюневи изделия - с 0.6 на сто, и при производството на дървен материал и изделия от него, без мебели - с 0.1 на сто. Общият индекс на цените на производител през юни 2018 г. нараства с 6.8 на сто в сравнение със същия месец на 2017 година. Увеличение на цените е отчетено в добивната промишленост - с 10.2 на сто, при производството и разпределението на електрическа и топлоенергия и газ - с 9 на сто, и в преработващата промишленост - с 6 на сто. В преработващата промишленост по-съществен ръст на цените се наблюдава при: производството на основни метали - с 14.2 на сто, производството на дървен материал и изделия от него, без мебели - с 5.7 на сто, и производството на хартия, картон и изделия от хартия и картон - с 4.5 на сто. Намаление на цените е регистрирано при производството на тютюневи изделия - с 1 на сто, както и при производството на химични продукти - с 0.6 на сто.", "date": "2018.07.30", "title": "Производствените цени в добивната промишленост през юни нагоре с 5,3%"}
{"url": "https://www.monitor.bg:443/bg/a/view/senatyt-zabranjava-na-donald-trymp-izlizaneto-ot-nato-140335", "text": "Американският сенатор Джон Маккейн, заедно с няколко други парламентарни представители, са представили за разглеждане законопроект, който би направил невъзможно излизането на САЩ от НАТО без одобрение на Сената. Според него Тръмп не се е отнесъл добре със съюзниците на САЩ в НАТО, заради което в американското правителство възникна съмнение за привързаността на САЩ към алианса. Маккейн смята, че съюзниците в НАТО в продължение на 70 години са направили жертви в името на „демократичния мир, основан на безопасност, права на човека и върховенство на закона.“ Той дори добави, че именно НАТО е направило САЩ толкова успешна и безопасна страна. Още след встъпването си в длъжност Тръмп заплаши натовските си съюзници, че трябва сами да се погрижат за националната си сигурност, вдигайки драстично разходите за отбрана. По думите на Тръмп САЩ носят на гърба си алианса и това трябва да се промени.", "date": "2018.07.30", "title": "Сенатът забранява на Доналд Тръмп излизането от НАТО"}
{"url": "https://www.monitor.bg:443/bg/a/view/tyrsjat-izrod-grymnal-kuche-140315", "text": "Полицията в Павликени разследва случай на застреляно домашно куче в село Недан. Четироногото било собственост на жена от селото и било пуснато да се разхожда на поляната край дома. Там неизвестен го застрелял с огнестрелно оръжие. Издирването на стрелеца продължава. Ако бъде открит той ще бъде предаден на съд за извършено убийство на гръбначно животно, за което престъпление законът предвижда наказание. След промените в Наказателния кодекс, които инкриминираха и признаха за престъпление убийството на животни, досега в Търновско все още няма нито една издадена осъдителна присъда, въпреки, че случаи на умъртвени кучета и котки има, при това не малко.", "date": "2018.07.30", "title": "Търсят изрод, гръмнал куче"}
{"url": "https://www.monitor.bg:443/bg/a/view/proverjavat-akustikata-v-zala-1-na-ndk-140325", "text": "Националният дворец на културата стартира проект за поетапно подобряване на звука в зала 1. Към момента е извършен безплатен оглед, замервания и профилактика на наличната техника, като идеята е акустиката да е на ниво основно във връзка с предстоящи филмови прожекции. Именно до следващото издание на фестивала „Киномания“, което ще стартира наесен. Подобренията в зала 1 ще се случат чрез актуализация на оригиналната озвучителна техника на JBL, инсталирана в залата още при построяването на сградата през 80-те години на миналия век. „Имаме особен фокус върху зала 1. Тя е уникално архитектурно съоръжение, но с течение на времето технологичното оборудване е морално и физически амортизирано и се нуждае от обновяване, за да отговори на най-съвременните изисквания в областта на озвучаването. Запознати сме с глобалната инициатива на компанията Harman Pro (собственик на марката JBL и мн. др) за подобряване на озвучителната техника в знакови зали и пространства по света и се надяваме те да ни помогнат в нашите намерения зала 1 да се превърне в част от тази инициатива“, казва председателят на Съвета на директорите на НДК Борислав Велков.", "date": "2018.07.30", "title": "Проверяват акустиката в зала 1 на НДК"}
{"url": "https://www.monitor.bg:443/bg/a/view/blok-kino-prevzema-sofijskite-kvartali-140327", "text": "Със стискане на палци за хубаво време започва тазгодишното издание на фестивала „Блок Кино“ в кварталите на София до 17 август. Началният час на всички прожекции е 20.45 ч., а входът – естествено! – е винаги свободен. Кои филми ще можем да гледаме и в кои квартали ще гостува инициативата през първата седмица на „Блок Кино“? Събитието започва с прожекция тази вечер в квартал „Княжево“, а мястото е обичаното от зрителите 26-о СУ „Йордан Йовков“. Вече четвърта година училището е едно от най-гостоприемните в София и приема „Блок Кино“ с отворени обятия. Тази година в „Княжево“ ще се завърти пълнометражният филм „Маймуна” с Юлиан Вергов в главната роля и с режисьор Димитър Коцев-Шошо, спечелил сърцата на публиката не само на София Филм Фест, но и навсякъде, където е показван. Преди него ще видим късометражния „Нощите на един самотен вестоносец” с режисьор Андрей Кулев, в който участват актьорът Китодар Тодоров и Насо Русков – вокалист на култовата група Babyface Clan. Във вторник вечер (31 юли) прожекцията ще бъде в парка на квартал „Света Троица“ на ул. „Цар Симеон“ и ще бъде наситена с абсурдизъм и тънко чувство за хумор. Ще гледаме късометражния филм „Скок“ и пълнометражния „Слава“. И двата филма са режисирани от тандема Кристина Грозева и Петър Вълчанов и са с участието на изключителния Стефан Денолюбов. Сряда и четвъртък (1 и 2 август) са запазени за прожекциите в парка на квартал „Младост“. В сряда ще гледаме пълнометражното заглавие на Иглика Трифонова „Прокурорът, защитникът, бащата и неговия син” със силно респектиращ международен актьорски екип (Ованес Торосян, Красимир Доков, Ромен Боранже, Самуел Фрьолер, Изудин Байрович, Нермина Лукач и др.), който се занимава със сложна етична проблематика – лъжесвидетелството и манипулацията в дела от международна важност. Преди него ще видим и номинираната през 2017 г. за „Оскар“ късометражна анимация „Сляпата Вайша” на Теодор Ушев по едноименния разказ на писателя Георги Господинов. И двата филма ще ни накарат да погледнем с едното око в миналото, а с другото в бъдещето… В четвъртък ни очаква ексцентричният първи документален филм на Андрей Паунов – „Георги и пеперудите”, с който 30-годишният тогава режисьор печели най-престижната награда за документално кино в света - „Сребърен вълк” от IDFA.", "date": "2018.07.30", "title": "„Блок кино“ превзема софийските квартали"}
{"url": "https://www.monitor.bg:443/bg/a/view/novoto-ime-na-kamp-nou-nosi-na-barsa-300-mln-140313", "text": "Ръководството на испанския гранд „Барселона“ планира сериозна печалба от продажбата на името на своя стадион „Камп Ноу“. В следващите месеци се очаква шефовете на клуба да осъществят грандиозна сделка с цел да спечелят пари за обновяването на съоръжението. Босовете се опитват да намерят голям инвеститор, на когото да продадат част от името на стадиона. Според „Marca“ каталунският клуб очаква да получи около 300 млн. евро от голяма компания, която да прибави своето наименование до това на съоръжението. Най-вероятните инвеститори са от Северна Америка и Азия, а компанията ще стане ясна в началото на 2019 година. За целта преди края на сезон 2018/19 ще се проведе Генерална Асамблея, която се очаква да официализира въпросната сделка. Междувременно стана ясно, че полузащитникът на „Барселона“ Андре Гомеш няма да играе в следващите два месеца заради контузията, която получи по време на изминалата контрола срещу „Тотнъм“. Другият футболист с травма от въпросната среща - Денис Суарес, пък е аут за две-три седмици. И двамата са с разтежения, но това на португалеца е доста по-сериозно.", "date": "2018.07.30", "title": "Новото име на „Камп Ноу“  носи на Барса € 300 млн. "}
{"url": "https://www.monitor.bg:443/bg/a/view/oshte-dve-svatbi-se-zadavat-v-bg-sporta-140332", "text": "След като четирима волейболни национали сключват брак това лято, още поне две сватби се задават в българския спорт в близко бъдеще. Преди няколко дни се разбра, че най-малката от ансамбъла от Рио 2016 - Любомира Казанова, ще мине под венчило през септември. Тя ще се ожени за състезаващия се за Азербайджан гребец Александър Александров, с когото се запознали по време на лагер на Белмекен преди време. Те се сгодиха в края на миналата година и сега усилено се готвят за сватбата. Кума на двойката ще бъде близката приятелка от детинство на Бубето и нейна бивша съотборничка от ансамбъла Християна Тодорова. През уикенда пък пред „Очите на Бога“ в пещера „Проходна“ носителката на купа „Балкан“ 2016 в женския бокс Златислава Чуканова каза заветното „Да“ на своя приятел Божидар Георгиев, който също се занимава с бойни спортове. Това е втори годеж в женския ни бокс за лятото, след като през юни Стойка Петрова прие от почетната стълбичка като европейска шампионка предложението за брак от своя приятел Борил Кръстев. Също през уикенда в Пазарджик бе сватбата на волейболния национал Добромир Димитров и Мис България 2013 Нанси Карабойчева. Техни кумове бяха Цветан Соколов и съпругата му Деляна, а от женския волейболен отбор гости на събитието бяха Добриана Рабаджиева, Петя Баракова и Кристина Гунчева. Преди това вече се бракуваха Тодор Скримов (за учителката Силвия Зубева) и Николай Учиков (за бившата волейболистка на „Марица“ Весела Бончева). Най-късно от националите – на 12 август, ще е сватбата на капитана Виктор Йосифов и половинката му Виолина, а кумове ще са либерото Теодор Салпаров и актрисата Ралица Паскалева, която наскоро го дари със син.  ", "date": "2018.07.30", "title": "Още две сватби се задават в БГ спорта"}
{"url": "https://www.monitor.bg:443/bg/a/view/padenie-sled-byrz-vyzhod-e-formulata-za-uspeshen-film-140322", "text": "Учени от Великобритания и САЩ анализирали над 6000 киноленти, за да изведат формулата за създаването на сценарий на най-успешен касов филм, пише сайтът Лайф. Резултатите от изследването бяха публикувани от Корнелския университет в САЩ. За основа на проучването били взети различни сюжетни линии. Разгледани били шест основни варианта: - постоянно равномерно движение на емоционалния заряд до кулминацията / истории от бедност към богатство/ - Непрекъснато и равномерно движение към краха /\"Ромео и Жулиета\"/ - Възход след рязко падение /\"Кръстникът\"/ - Падение след рязък възход /гръцкият мит за Икар/ - Възход-падение-възход /приказката за Пепеляшка/ - Падение-възход-падение /митът за Едип/ След като изучили данни от бокс-офиса на 6147 филма с подобни сюжети, учените стигнали до извода, че най-добре се котират от зрителите блокбастърите по схемата \"Възход след рязко падение\". С подобен сценарий са филмите \"Кръстникът\", \"Блейд Рънър\", \"От другата страна\" и др. Учените установили, че схемата \"Падение след бърз възход\" повече подхожда на нискобюджетните филми, докато линията \"непрекъснато равномерно движение към краха\" се явява най-удачният вариант за високобюджетните ленти.", "date": "2018.07.30", "title": "Изведоха формулата за успешен филм"}
{"url": "https://www.monitor.bg:443/bg/a/view/novijat-redmi-note-5-pristiga-v-magazinite-na-vivacom-140321", "text": "Уникално изживяване за всеки любител на снимките, благодарение на изкуствения интелект (AI), включващ се при снимане с основната камера на най-новото предложение от Xiaomi – Redmi Note 5, който от утре ще бъде в магазините на Vivacom. Интелигентната двойна 12MP+5MP основна камера предлага множество функции като бърз фокус, артистични филтри и двойна LED светкавица за ясни снимки, независимо от светлината. Висококачествените селфита са възможни благодарение на 13 MP предна камера. Redmi Note 5 е оборудван с Android 8.0 (Oreo), 4GB/64GB памет и 4000 mAh батерия, която позволява бързо зареждане. Сигурността е гарантирана с функциите за лицево разпознаване и отключване чрез пръстов отпечатък. Процесорът Qualcomm SnapDragon 636, 8х 1.8GHz допринася за безпроблемната енергоспестяваща работа на смартфона както в ежедневието, така и по време на игри. 5.99“ FHD+ дисплей е със съотношение 18:9, което ще подсили усещането от всяко видео, снимка или игра. Модерният Redmi Note 5 се предлага в черен и златен цвят. В комбинация с план Smart L+ от Vivacom, Redmi Note 5 е достъпен на цена от 1.,98 лева на месец. Само до края на юли всички планове от линията Smart от Smart S до Smart XL+ включват допълнителни 100 000 МВ мобилен интернет на максимална скорост за всеки от първите три месеца на договора, а Smart U традиционно предлага неограничен брой мегабайти.", "date": "2018.07.30", "title": "Новият Redmi Note 5 пристига в магазините на Vivacom "}
{"url": "https://www.monitor.bg:443/bg/a/view/nasa-prashta-agent-kym-slynceto-140319", "text": "НАСА подготвя изстрелването на 6 август на уникална сонда с размерите на автомобил за изучаване на слънчевата корона, съобщава агенция Ройтерс. Този апарат ще се приближи най-близо в сравнение с всички останали до нашата звезда, за да изследва слънчевата атмосфера, която поражда слънчевия вятър. Космическият апарат Parker Solar Probe ще осъществи и ще се доближи на 6,1 милиона километра от повърхността на нашата звезда. Това е седем пъти по-близо от всяка друга сонда в историята. Предишният апарат, преминал най-близо до Слънцето, беше \"Хелиос 2\", който се приближи през 1976 година на 43 милиона километра от Слънцето. За сравнение, разстоянието на Земята до нашата звезда е около 150 милиона километра. Слънчевата корона генерира слънчевия вятър, един непрекъснат поток от заредени частици, които проникват през Слънчевата система. Непредвидените слънчеви бури предизвикват смущения в магнитното поле на нашата планета и причиняват хаос в телекомуникациите на Земята. Учените от НАСА се надяват с помощта на новия апарат да могат да прогнозират измененията в космическото обкръжение на нашата планета. Проектът на слънчевата сонда \"Паркър\" струва на НАСА Междувременно в неделя НАСА отбеляза 60-годишнината от създаването си. Американската космическа агенция е създадена със закон, подписан на 29 юли 1958 г. от президента на САЩ Дуайт Айзенхауер. Новото ведомство започва да работи на 1 октомври 1958 г. като правителствена организация, която осъществява координацията и изпълнението на националните програми на САЩ за усвояване на космоса и научно-технологичните изследвания в областта на авиацията и космонавтиката. Първоначално в структурата на НАСА влизат едва четири лаборатории и около 80 сътрудници. Сред тях е Вернер фон Браун - създателят на първата в света балистична ракета с голям обсег на действие. Впоследствие в САЩ започват да наричат германския учен \"бащата\" на американската космическа програма. Понастоящем НАСА е  разполагаща със съществен набор от изследователски лаборатории и аерокосмически центрове. В организацията работят над 17 000 души. Отрядът на \"активните\" астронавти, които участват в космически полети или се подготвят за такива, наброява 39 души. От 2018 г. директор на НАСА е Джим Брайдънстайн. Бюджетът на ведомството за настоящата година е 19,5 милиарда долара, а за 2019 г. - 19,9 милиарда долара.    На 1 февруари 1958 г. е изстрелян \"Експлорър -1\" - първият американски изкуствен спътник на Земята. През януари 1959 г. е обявено началото на пилотираната програма \"Меркурий\" (\"Мъркюри\") (1961 - 1963). В рамките й са осъществени шест пилотирани полета, два от които суборбитални (186 и 190 километра). Първият американски астронавт става Алън Шепърд. Полетът му с космическия кораб \"Меркурий-Редстоун-3\" продължава 15 минути. Първият орбитален полет е извършен на 20 февруари 1962 г. С кораба \"Меркурий-Атлас-6\" астронавтът Джон Глен обикаля Земята три пъти. Полетът продължава 4 часа и 55 минути. Следващата програма на НАСА е \"Джемини\" (1965 - 1966). В рамките й са осъществени 10 старта на двуместни космически кораби, както и първото излизане на американски астронавт - Едуард Уайт, в открития космос. Реализирането на проекта заляга в основата на много по-амбициозната програма \"Аполо\", в рамките на която полетите се осъществяват с трима астронавти на борда и се използват по-мощни ракети-носители и лунни модули. На 20 юли 1969 г. спускаемият апарат на пилотирания кораб \"Аполо-11\" извършва първото в историята кацане на Луната. На 21 юли на лунната повърхност стъпват двама астронавти - командирът на полета Нийл Армстронг и пилотът на лунния модул Едуин \"Бъз\" Олдрин. В хода на следващите пет полета астронавти отново стъпват на Луната, за последен път през 1972 г. по време на мисията \"Аполо-17\". В шестте мисии на лунната повърхност стъпват общо 12 астронавти. На Земята са върнати 180 килограма лунен грунт. Програмата \"Аполо\" остава единствената, в хода на която са осъществени пилотирани полети отвъд околоземна орбита и единствената, в която хора са стъпвали на друго небесно тяло. Програмата завършва през 1975 г. с първия международен съвместен полет на космически кораби - на съветския \"Союз-19\" и американския \"Аполо-18\". През 1972 г. е поставено началото на програма за конструиране на кораби за многократно използване \"Космическа совалка\" (активна до 2011 г.) Конструирани са шест совалки - тестовата \"Ентърпрайз\" и пет действащи - \"Колумбия\", \"Дискавъри\", \"Атлантис\", \"Чалънджър\" и \"Индевър\". Полетите на космическите совалки започват през 1981 г. Първа в орбита е изведена \"Колумбия\". Две от совалките - \"Чалънджър\" и \"Колумбия\", са унищожени в катастрофите през 1986 г. и 2003 г. В рамките на програмата \"Космическа совалка\" са осъществени общо 135 полета. В продължение на 30 години совалките се използват за извършване на сложни научни експерименти, за изстрелване на космически апарати - научни, военни, телекомуникационни, метеорологични спътници, космически сонди и телескопи. От декември 1998 г. совалките участват в изграждането на Международната космическа станция (МКС). След края на програмата \"Космическа совалка\" през 2011 г. НАСА сключва договори с две частни компании за разработката на пилотирани космически кораби. Резултатът - товарните кораби \"Дракон\" и \"Сигнус\". НАСА се занимава активно и с изследване на космическото пространство. Редица научни открития, сред които нови оценки на възрастта и структурата на Вселената, неизвестни досега галактики, свидетелства за съществуването на черни дупки в галактичните центрове и др., са направени с помощта на изстреляния през 1990 г. космически телескоп \"Хъбъл\". Специализираният орбитален телескоп \"Кеплер\", който функционира от 2009 г., е открил над 2600 екзопланети. Дейност в наши дни В началото на 2018 г. НАСА оповести близките си цели - подготовка за пилотирани полети до Луната и Марс. По пътя към осъществяваните им продължава работата над многофункционалния космически кораб \"Орион. През май тази година НАСА съобщи, че са завършили тестовете на ядрения реактор \"Килопауър\" за космически апарати. Реакторът с мощност от 1 до 10 киловата е проектиран да работи 10 години. В бъдеще устройството може да се използва при кацане на Луната или Марс, както и за създаването на колонии. НАСА разглежда и възможността през 2020 г. да изпрати апарат, който да събере и върне на Земята марсиански грунт - важна задача в изследването на Червената планета. Друга важна стъпка по пътя към осъществяването на бъдещите цели е извеждането в орбита през април 2018 г. на космическия телескоп \"Тес\", предназначен да търси екзопланети с потенциални условия за живот. По план мисията му трябва да продължи минимум две години. НАСА планира през 2021 г. да изстреля космическия телескоп \"Джеймс Уеб\" - мощния наследник на \"ветерана\" \"Хъбъл\".", "date": "2018.07.30", "title": "НАСА праща агент към Слънцето"}
{"url": "https://www.monitor.bg:443/bg/a/view/borisov-se-sreshtna-s-bolnija-petyr-140328", "text": "Премиерът Бойко Борисов се срещна с 18-годишния Петър Мавродиев от Пловдив и неговото семейство в Минитерски съвет. По-рано през деня баща му - Емил Мавродиев остави сина си в приемната на сградата на МС като протестна акция. Целта на инициативата беше детето с увреждания да бъде \"обгрижвано от премиера\", тъй като по думите на баща му семейството няма достатъчно средства за това, а държавата няма ресурс като специалисти да предостави необходимото за интеграция на момчето. заявил по време на срещата премиера, съобщиха от пресцентъра на кабинета. Премиерът поканил Емил Мавродиев, бащата на 18-годишното момче, да участва в предстоящата среща по проблемите на хората с увреждания. На нея той ще може да даде своите конкретни предложения за по-ефективното разходване на средствата в тази сфера, уточняват от МС.  На свой ред бащата благодарил на Борисове за срещата и отбелязал, че след разговора с него е с по-голям оптимизъм. По думите му проблемът на хората с увреждания бил свързан не само с отпусканите средства, но и с рехабилитацията у нас. „Не съм с нагласата, че вие сте човекът който може да даде пари. Искаме тези рехабилитационни центрове да работят нормално\", обърнал се пък самият Петър към Борисов. Семейството поискало да се работи бързо по промените в законодателството, които касаят хората с увреждания. „Зарадвах се, че премиерът реално се поинтересува за моите потребности и какво може да се промени, за да се чувствам добре не само аз, но и хората с увреждания. Проведохме нормален, човешки разговор“, отбелязал след срещата Петър, съобщиха от МС По думите му които имат проблем, така че да се чувстват максимално добре. Междувременно пред журналисти бащата на момчето обясни, че Борисов се е ангажирал да има реформа за хората с увреждания. Семейство Мавродиеви излязоха удовлетворени от срещата с премиера, като подчертаха, че разговорът е бил много човешки, а Борисов се е ангажирал да помогне максимално за решаването на проблемите на всички хора с увреждания, съобразно нуждите им. Те посочиха, че", "date": "2018.07.30", "title": "Борисов се срещна с болния Петър"}
{"url": "https://www.monitor.bg:443/bg/a/view/borisov-razporedi-carskite-konushni-da-poluchat-statut-na-kulturna-cennost-140312", "text": "Да се направи необходимото, така че възможно най-скоро сградата на „Царските конюшни“ да получи статут на културна ценност, разпореди министър-председателят Бойко Борисов по време на съвещание по темата в Министерския съвет. Във връзка с пожара в имота, на премиера докладваха министърът на културата Боил Банов, министърът на вътрешните работи Валентин Радев и кметът на Столична община Йорданка Фандъкова. В съвещанието участваха също вицепремиерът Томислав Дончев и заместник-кметът на София Тодор Чобанов. Министър-председателят Борисов подчерта, че е изключително важно да има пълна координация в действията на отговорните институции, така че да се съхрани културната ценност. От своя страна МВР поема ангажимента за възстановяване на щетите от пожара. По-късно Банов и Чобанов дадоха обща пресконфренция, въпреки че в неделя прехвърчаха искри между тях относно това как се стопанисват конюшните. Двамата смятат, че палежа не е случаен. Културният министър бе категоричен, че всичко ще бъде възстановено в първоначалния му вид и никой не може да разчита, че ще се „отвори“ възможност за друга употреба на терена, или за далавери. Двамата изразиха надежда, че работните дейности ще започнат в средата на август. Щетите са главно по покрива, а дограмите са запазени. \"Не може да има кордон от полицаи на всеки имот, но гарантирам, че този обект е в охранителен режим\", допълни Банов. От своя страна Чобанов коментира, че има идея долната част от сградата, която е с истинска историческа стойност, да стане музей и там да бъдат показани 20 каляски, които се пазят в Музея за история на София. Междувременно главният архитект на столицата Здравко Здравков обясни, че към специфичните правила и норма за сградата е описано, че може да се реставрира и не може да се надстроява. Здравков отхвърли хипотезата „Царските конюшни“ да са запалени умишлено с цел присвояване на застраховката, ако има такава. Архитектът смята, че подобна сума едва ли би покрила щетите.", "date": "2018.07.30", "title": "Борисов разпореди „Царските конюшни“ да получат статут на културна ценност (ОБЗОР)"}
{"url": "https://www.monitor.bg:443/bg/a/view/komisar-marija-gabriel-otkriva-svetovnija-simpozium-na-manovija-med-140306", "text": "Комисарят по цифровата икономика и общество Мария Габриел ще даде началото на „Световен симпозиум по мановия мед – 10 години по-късно”, който започва на 31 юли в Царево. Официалната церемония за откриването на форума ще бъде от 18:30 ч. на площада пред общината. На 1 август от 10:00 ч. Мария Габриел ще открие ключовия дискусионен панел „Опрашване, опрашители и екосистемни услуги“ в зала 1 на читалище „Георги Кондолов“. Темата е особено актуална във връзка със загубите на пчелни семейства в последните години в световен мащаб.", "date": "2018.07.30", "title": "Комисар Мария Габриел открива Световния симпозиум на мановия мед "}
{"url": "https://www.monitor.bg:443/bg/a/view/izbraha-pet-proekta-na-3d-otpechatani-obitanija-za-mars-140304", "text": "Предизвикателството на НАСА за космическо местообитание, 3D Printed Habitat Challenge, което стартира през 2015 г., вече е в трета си, финална фаза. В последният етап, бяха раздадени $ 100.000 на петте отбора с най-добри виртуални модели, пред да се справят с най-трудната част, 3D отпечатване на техните проекти.   Предходните фази на състезанието се съсредоточиха върху творческите архитектурни оформления и първоначалното разработване на материали или структурни елементи.   Наградния фонд от $ 100.000, за виртуален модел, бе разделен между пет отбора. Правилата гласят, че местообитанията трябва да разполагат с жилищна площ от 92 кв. м., със способност, да се поддържа  живота на четирима астронавти в продължение на 12 месеца.   Дигиталните представяния, разработени на този етап от конкурса, са представени с помощта на Building Information Modeling (BIM) софтуерни инструменти, което предполага преминаването от концептуалния идеен дизайн, към действителната реализация. „Развълнувани сме да видим успеха на тази разнообразна група от отбори, които участваха в този конкурс със собствените си уникални стилове”, казва Монси Роман, програмен мениджър в Centennial Challenges на НАСА. „Те не просто проектират на структури, те проектират местообитания, които ще позволят на нашите космически изследователи да живеят и работят на други планети. Ние сме развълнувани да видим, как техните проекти оживяват, напредвайки във съревнованието.”     Второ място е за по-стандартно естетически, но невероятно добре изпълнен проект. AI SpaceFactory представи тръбна структура, която е изчерпателно моделирана така, че да се справя най-добре с агресивните температури на Марс. От всички печеливши проекти, този без съмнение е най-прагматичния и добре замислен.     Следващият етап ще бъде най-значим, тъй като дизайнерите ще се стремят да превърнат тези гениални идеи в реалност. Конкурсът ще приключи в началото на 2019 г. със съревнование, което ще включва 3D отпечатването на моделите, като наградния фонд ще бъде в размер на $ 2 млн.", "date": "2018.07.30", "title": "Избраха пет проекта на 3D отпечатани обитания за Марс"}
{"url": "https://www.monitor.bg:443/bg/a/view/ovyglenijat-ot-mylnija-e-35-godishnijat-motorist-ajdyn-tufanov-140303", "text": "Овъгленият вчера под връх Ореляк в Пирин планина  млад мъж е 35-годишният Айдън Туфанов от Гоцеделчевското село Лъжница. Заедно с 4-ма свои приятели мотористи тръгнали да изкачват върха до телевизионната кула, когато се разиграла трагедията. „Мълнията го покосила около 13:30 часа, а сигнала при нас пристигна малко преди 14:00 часа, разказа днес за \"Монитор“ ръководителят на ПСС – отряд Банско Румен Баряков. Веднага сформирахме група от около 15 планински спасители и тръгнахме към върха.“ Според Баряков   над 2 часа е продължила акцията по свалянето на трупа на младия мъж, който е баща на две деца. При пристигането на спасителите на място е бил само неговия брат, който също е от групата на мотористите,. Линейка на Спешен център очакваше да поеме носилката с тялото на починалия в района на Попови ливади. Близките му са отказали аутопсия. При инцидента с изгаряния е открит и 27-годишен мъж, също моторист от съседното село Корница. Петимата мотоциклетисти от Мото клуб „Лъжница“ са отивали на приятелска среща с други петима колеги мотористи от клуба в Банско, които са преминали маршрута до Ореляк от другата страна на Пирин. Запознати коментираха, че мотористите от двата клуба – Банско и Лъжница, често си устройвали срещи и състезания на връх Ореляк. Страховитата буря се разразила около 13,30 часа, малко преди двете групи да се срещнат на уговореното място. Злощастната случка станала, когато групата от Лъжница била в местността Добро поле. Именно там мълнията отне живота на 35-годишния Айдън от Лъжница и рани още един моторист от Корница. По време на трагичния инцидент под гръмотевиците и светкавиците се случили и група туристи от Самоков, които се смъквали и на около 600 м под върха се натъкнали на загиналото момче и брат му.", "date": "2018.07.30", "title": "Овъгленият от мълния е 35-годишният моторист Айдън Туфанов"}
{"url": "https://www.monitor.bg:443/bg/a/view/rusija-se-otkazva-ot-gigantite-ruslan-140301", "text": "Русия спира производството на легендарните тежки самолети Ан-124 „Руслан“, като в перспектива планира да ги замени с нова далеч по-съвременна летателна машина от този клас. Това обяви вицепремиерът Юрий Борисов, цитиран от Интерфакс. „В момента няма необходимост от строителството на нови самолети „Руслан“, тъй като вече разполагаме с пълен парк от наличните, които могат спокойно да летят до 2050 г.“, уточни висшият чиновник.   Борисов допълни, че научно-изследователските работи по разработването на модернизиран Ан-124 вече са заложени в плана на Държавната програма за въоръжение до 2027 г. “Руслан“ е тежък военно-транспортен самолет с товароподемност до 120 тона. Първият лайнер от този модел е вдигнат във въздуха през 1982 г., като серийно се произвежда в Уляновск от 1984 до 2004 г. За този период са построени общо 55 машини, 26 от които са на разположение на Военно-космическите сили на Русия, а останалите са собственост на частни авиокомпании. Освен с модернизиран свръхтежък самолет, в близките години руската армия ще се сдобие и с ново стратегическо въоръжение, оръжия с висока точност и със съвременни информационни технологии. Вицепремиерът анонсира и строителството на кораби върху въздушна възглавница, като се планира тяхното производство да бъде възложено но Хабаровския корабостроителен завод, предаде РИА Новости. „В държавното програма за въоръжение е заложено конструирането на плавателните съдове върху въздушна възглавница „Зубър“ и „Мурена“, които ще бъдат с различни размери“, уточни Борисов.", "date": "2018.07.30", "title": " Русия се отказва от гигантите „Руслан“ "}
{"url": "https://www.monitor.bg:443/bg/a/view/arestuvaha-65-godishen-za-pojarite-v-gyrcija-140307", "text": "В Гърция беше задържан 65-годишен мъж, за когото се предполага, че е основният виновник за унищожителните пожари край столицата Атина, при които загинаха над 90 човека. Разследващите са разпитали деветима души, които са потвърдили, че арестуваният е основният виновник за пожарите. Ако има достатъчно доказателства срещу него, ще бъде повдигнато обвинение, съобщиха властите в Атина. В предварителния доклад на следствието се говори за престъпна небрежност на жител в района, който запалил сухи листа и клони. Състоянието на част от пострадалите продължава да е критично. По-рано противопожарната служба в Гърция съобщи, че жертвите от пожарите в крайбрежните райони източно от Атина са нараснали до 91, а 25 души са изчезнали, предаде АП. Според предишната равносметка жертвите бяха 86. Огънят лумна на 23 юли. По данни на брюкселския Център за изследване на епидемиологията на бедствията това е най-смъртоносният пожар в Европа от 1900 г. Курортното градче Мати, разположено източно от гръцката столица, е почти изцяло изпепелено. В момента практически всички огнища на огнената стихия са ликвидирани. Повечето жертви са загинали в огъня, но някои са се удавили в морето, бягайки от пламъците. Десетки доброволци гмуркачи, някои бивши \"тюлени\" от военноморските сили, продължиха да търсят тела в морето, добавя АП. Властите изпитват големи затруднения с идентифицирането на загиналите, тъй като много от телата са обгорели до неузнаваемост. Гръцкият премиер Алексис Ципрас пое политическа отговорност за „най-тежките пожари в следвоенната история на Европа“. Ципрас направи това изявление на заседание на правителството, на което бяха разгледани въпросите, свързани с възстановяването на опустошените от огнената стихия райони.", "date": "2018.07.30", "title": "Арестуваха 65-годишен за пожарите в Гърция"}
{"url": "https://www.monitor.bg:443/bg/a/view/biser-petkov-osigurjavame-poveche-pari-za-horata-s-uvrejdane-140295", "text": "Социалният министър Бисер Петков обеща повече пари за всички хора с увреждания. За хората с 3-та група инвалидност увеличението на интеграционната добавка ще бъде тройно. В тази група попадат най-много хора с увреждания, посочи министърът в ефира на Нова ТВ. В 3-та група влизат увреждания под 75%. Сега тяхната добавка е 11 лева и 25 стотинки. Занапред тя ще се изчислява на друга база – като 10% от линията на бедността. Това означава 34 лева вместо сегашните 11. Значително увеличение се предвиждат и за хората в най-тежко положение. Проектът на Закона за хората с увреждания ще се разглежда в понеделник, поясни Петков. По думите му увеличението ще е по линия на предвидената месечна финансова подкрепа, която ще замени интеграционните добавки, които сега се получават от хората с увреждания: \"Тази подкрепа ще бъде в по-значителен размер. Предложението е най-значителното увеличение да бъде за тези хора с увреждания, които получават социална инвалидна пенсия с добавка за асистентска услуга, т.е. те не са работили и не могат да работят заради състоянието си\", каза той.  ", "date": "2018.07.30", "title": "Бисер Петков: Осигуряваме повече пари за хората с увреждания"}
{"url": "https://www.monitor.bg:443/bg/a/view/jestoka-banda-za-prodajba-na-droga-otiva-na-syd-140308", "text": "Специализираната прокуратура внесе в съда обвинителен акт срещу осем души за участие в организирана престъпна група за разпространение на наркотици във Велико Търново и областт, събщиха от държавното обвинение. Специализираната прокуратура внесе в съда обвинителен акт срещу осем души за участие в организирана престъпна група за разпространение на наркотици във Велико Търново и областт, събщиха от държавното обвинение. Седем от обвиняемите са с предишни осъждания за разпространение на наркотици. Според събраните по досъдебното производство доказателства групата е била сформирана през януари 2017 г. и е действала до 7 декември 2017 г., когато участниците са задържани при специализирана операция на ГДБОП. Тогава у повечето от тях са намерени и иззети различни видове наркотици предимно кокаин, амфетамини, марихуана, разфасовани и подготвени за продажба. В дома на един от тях е открита и мобилна „лаборатория“ за производство на амфетамин и метамфетамин с необходимите уреди, прекурсори и материали. Организаторът и ръководител на групата подбрал хора с опит в набавянето на наркотици на едро и пласирането им на крайни клиенти. Сред тях определил силова група, която да наказва с побои и заплахи конкурентите, както и купувачите, които не плащали получената дрога. Определил и конкретните функции на всеки от членовете по осигуряването на наркотици, пласирането, транспорта, получаването и разпределението на печалбата от продадената стока. В оперативен план дейността на групата ръководел един от участниците, определен от ръководителя за негова „дясна ръка“ със задълженията да контролира пряко дилърите, да събира и да разпределя парите от продажбите. Седем от обвиняемите са с наложени от съда мерки за неотклонение „Задържане под стража“. Единственият неосъждан от групата е с „Парична гаранция“.", "date": "2018.07.30", "title": "Жестока банда за продажба на дрога отива на съд"}
{"url": "https://www.monitor.bg:443/bg/a/view/djuliana-gani-se-razvejda-140310", "text": "Мис Силикон 2013 Джулиана Гани се развежда. Това призна самата моделка в социалните мрежи. „Приятели и фенове, всички ме питахте истина ли е, че се развеждам. Не искам да изпадам в коментари, но бях длъжна да ви кажа истината“, написа във Фейкбук популярната като „малката Джулка“ звезда. Слуховете за краха на брака на русата изкусителка се появи преди дни, след като Гани сподели кадър в социалните мрежи, на който се вижда ръката й, допряна в тази на мъж, който според мнозина не е съпругът й Станимир Ташев. Какво е довело до желанието на Джулиана да поиска развод така и не става ясно. С фенове обаче тя споделя, че е останала разочарована от половинката си, заради което ще даде шанс на друг мъж, който по думите й е „много по-стойностен“. Така, тя потвърди и друга спекулация – че има нова изгора в живота си. Припомняме, че заедно с Ташев си казаха заветното „да“ на малка церемония в Пловдив миналия август, като на сватбеното тържество присъстваха единствено най-близките роднини и приятели на младоженците. Тогава те се зарекоха, че ще отпразнуват брака си и на по-пищна церемония, конкретни планове за това обаче така и не са набелязали. Отскоро пък двамата стартираха и семеен бизнес – парти агенция.", "date": "2018.07.30", "title": "Джулиана Гани се развежда"}
{"url": "https://www.monitor.bg:443/bg/a/view/zapochna-sedmica-na-morskite-profesii-vyv-varna-140296", "text": "Със среща с морски капитан и моряк на кораб, на Морска гара започва седмицата на морските професии във Варна. Тя се организира от Центърът за кариерно ориентиране във Варна. Целта на инициативата е да представи работата на всички въвлечени в морския сектор, за да предизвика интерес у най-малките. Насоките, които се дават, са важни за техния избор на развитие по-нататък. Изборът им в това направление е добра инвестиция както за регионалната, така и за националната икономика, смятат организаторите. В програмата е предвидено още във вторник най-малките да имат възможността да се запознаят с биоразнообразието на Черноморската флора и фауна на българския бряг и свързаните с тях професии. Включено е и посещение на Аквариума във Варна. През първия ден на август децата ще разберат подробности за подводния свят и всичко за гмуркането. Срещата с водолаз ще се проведе в Центъра за подкрепа на личностното развитие - Център за кариерно ориентиране във Варна. На 2 август програмата предвижда организирана разходка във Военноморския музей и беседа за военноморските професии. Програмата завършва с ветроходни приключения на 3 август, когато  ще има и беседа с треньор по ветроходство в Яхт клуба „Георги Георгиев”. Заниманията са планирани всеки ден от 10 до 12 часа и се провеждат след предварително записване и сформиране на групите.   Заниманията са безплатни и се провеждат след предварително записване и сформиране на групи до 20 деца, обясниха организаторите, които обявиха, че заявки се приемат на телефон 052/ 303 664  и e-mail: cko_varna@abv.bg.", "date": "2018.07.30", "title": " Започна Седмица на морските професии във Варна"}
{"url": "https://www.monitor.bg:443/bg/a/view/muzej-i-ulica-v-sozopol-shte-pazjat-pametta-za-prof-bojidar-dimitrov-140305", "text": "Археологическият музей и улица в Созопол ще носят името на проф. Божидар Димитров. На 1 август 2018 г. в 9.00 часа от пристанището на Созопол ще отплава кораб, с който близки, приятели и съграждани на Божидар Димитров ще вземат участие в ритуала по разпръсване на праха му в Созополския залив в близост до остров св. Иван. Така волята на големия родолюбец прахът му да бъде разпръснат в морето край Созопол ще бъде изпълнена. Част от праха му бе разпръсната в Македония - земята, за която се бореше и болееше през последните години от живота си Божидар Димитров. Прахът му ще бъде разпръснат в морето, за да остане завинаги в Созопол. Останалата част от праха му ще бъде поставена в гроба на майка му в градските гробища на Созопол. Същият ден, по време на редовното заседание на Общински съвет - Созопол, ще бъде представена за гласуване от общинските съветници докладна с предложения за именуване на Археологическия музей и улица в Созопол на името на проф. Божидар Димитров. Докладната за именуване на Археологическия музей е по предложение на директора на Общински Културен институт „Музеен център“ - Созопол Димитър Недев. В мотивите си Димитър Недев посочва неоценимия принос на проф. Божидар Димитров - бележит учен, историк и политик, за опазване и популяризиране на културно-историческото наследство на гр. Созопол като част от националното и общоевропейско културно наследство. Освен Археологическия музей докладната от кмета Панайот Рейзи е допълнена с предложение името на проф. Божидар Димитров да носи улица в Стария град на Созопол. В нея се казва: Внасям настоящето предложение във връзка с именуване на обекти в град Созопол на името на наш съгражданин, световноизвестен историк и забележителен българин - проф. Божидар Димитров. Божидар Димитров посвети живота си на историята и археологията на България и на Созопол. Роден в Созопол, той бе неразривно свързан с града и неговото развитие. Благодарение на неговите усилия бяха привлечени държавни средства за възстановяване на храм „Св. св. Кирил и Метозий“, извършени бяха множество археологически разкопки и експонирани археологически обекти. Благодарение на него бяха открити мощите на св. Йоан Кръстител, а други ценни християнски реликви бяха предоставени на Созопол. Проф. Божидар Димитров е почетен гражданин на Созопол и през целия си живот е популяризирал града. Неговата дарителска дейност е пример за подражание. Написал е редица научни и популярни книги за историята, археологията и църквите на Созопол и населените места в община Созопол. Неговото дело, посветено на Созопол е част от историята на града, която ще остане за бъдещите поколения. Предложената улица се намира в Стария град, пресечка свързваща улиците „Аполония“ и „Кирил и Методий“ и на нея се намира музея „Старинен Созопол“, т.н. бивша данъчна служба.", "date": "2018.07.30", "title": "Музей и улица в Созопол ще пазят паметта за проф. Божидар Димитров "}
{"url": "https://www.monitor.bg:443/bg/a/view/ostaviha-dete-s-uvrejdanija-pred-priemnata-na-borisov-140309", "text": "Емил Мавродиев и съпругата му оставиха 18-годишния им син, който страда от детската церебрална парализа пред приемната на Министерски съвет. Те решили да предоставят грижите за него на министър-председателя, за да може да се запознае отблизо с трудностите, които срещат при отглеждането му. Те оставили дрехи и писмо с инструкции за грижи. Тази година Петър щял да учи специална педагогика в Пловдивския университет, а майка му щяла всеки ден да ходи и да го взема. Сега това се очаквало да бъде грижа на Борисов. В писмото те пишат, че от дълги години се борят със системата, а един от най- големите проблеми бил, че нямало центрове за рехабилитацията. Облечени в черните тениски „Системата ни УБИВА”, Емил Мавродиев, баща на 18-годишния Петър, успя да качи инвалидната количка на сина си по стълбите до приемната на Министерски съвет. На помощ дойдоха и други представители на протестиращите родители на деца с увреждания. ", "date": "2018.07.30", "title": "Оставиха дете с увреждане пред приемната на МС"}
{"url": "https://www.monitor.bg:443/bg/a/view/mis-bylgarija-kaza-da-na-volejbolen-nacional-140311", "text": "Мис България Нанси Карабойчева и волейболният национал Добри Димитров официално са семейство. Двойката се разходи до олтара в Пазарджик тази събота, а красавицата направи последователите си в социалните мрежи част от празника с множество снимки. „Най-прекрасният ден за нас! Благодарим на семействата си, кумовете, шаферките и шаферите, на всички приятели, които са за пореден път до нас! Обичаме ви“, написа чаровната блондинка. В ролята на кумове за сватбата на Нанси и Добри влязоха национала Цветан Соколов и съпругата му Деляна. Сред присъстващите, които вдигаха наздравици за младоженците, бяха още волейболистките от женския национален отбор на България - Добриана Рабаджиева, Петя Баракова и Кристина Гунчева. Мис България 2013 и Димитров са заедно от пет години, като ги събира любовта към спорта. След контузия Нанси прекратява активна дейност, но остава най-голямата поддръжничка на Добри, като дори пътува и живее с него при трансферите му в чужбина.", "date": "2018.07.30", "title": "Мис България каза „да“ на волейболен национал"}
{"url": "https://www.monitor.bg:443/bg/a/view/britanskijat-vynshen-ministyr-hynt-obyrka-kitajskata-si-sypruga-s-japonka-140292", "text": "Новият британски външен министър Джереми Хънт направи гаф в Пекин и развесели домакините си в китайската столица, като представи съпругата си като японка, макар че тя всъщност е китайка, предаде АФП. \"Съпругата ми е японка\", каза министър Хънт пред журналисти на срещата си с китайския си колега Ван И. Той веднага се поправи и каза, че е направил \"ужасна грешка\", а домакините му реагираха със смях. Отношенията между Китай и Япония са доста сложни, китайците често упрекват съседите си, че не са признали изцяло вината за престъпленията, извършени през Втората световна война от окупационната японска армия в Китай. Хънт бе назначен неотдавна за външен министър на мястото на подалия оставка Борис Джонсън. В период, когато Великобритания се готви да напусне Европейския съюз, Хънт избра Китай за първа спирка в първата си голяма обиколка в чужбина с надеждата да укрепи търговските отношения между двете държави. След Пекин той ще посети Париж и Виена. \"Отношенията ми с Китай датират отдавна\", увери Хънт, имайки предвид първото си идване в Китай като 19-годишен. \"Жена ми е китайка, децата ми са наполовина китайци. Така че имаме баби и дядовци, които живеят в Сиан, и много силни семейни връзки в Китай\", каза той. \"Голямата ми надежда е, че ще можем да задълбочим приятелството между Китай и Обединеното кралство, което, разбира се, означава да се заемем с въпросите, по които имаме различни гледни точки\", обяви британският първи дипломат.", "date": "2018.07.30", "title": "Британският външен министър Хънт обърка китайската си съпруга с японка"}
{"url": "https://www.monitor.bg:443/bg/a/view/mesec-bez-sleda-tyrsjat-bylgarin-s-afishi-v-gyrcija-140302", "text": "49-годишният жител на родопското село Бръщен Ахмед Кичуков изчезна безследно на 30 юни и от тогава няма вест за него. Месец след това неговите близки го издирват с афиши с негови снимки и са ги разлепили на селата в Гърция, които граничат с доспатското село, с надеждата някой да го е видял и да съобщи за него. Поредната акция е от миналата седмица, но все още няма подадени сигнали, че е забелязан на територията на южната ни съседка, потвърди и кметът на доспатското село Кемил Кочаков, цитиран от Дарик. Преди това са организирани множество акции по издирването му в местности и райони около родното село на изчезналия, но не е открито нищо. В тях се включиха десетки доброволци, полицаи, горски служители и пожарникари. Кичуков е обявен и за международно издирване. Сигналът за изчезването на 49-годишният мъж бе подаден в полицията на 1 юли, след като близо денонощие неговите близки не успяха да го открият сами. Една от версиите бе, че е излязъл за гъби в гората. След това се предположи, че може да е в Гърция, тъй като той знаел езика и е работил преди години там.", "date": "2018.07.30", "title": "Месец без следа: Търсят българин с афиши в Гърция"}
{"url": "https://www.monitor.bg:443/bg/a/view/bavjat-formulata-za-smetkite-za-parnoto-140283", "text": "Изработването на новата формула за изчисляване на сметките за парното ще се забави и няма да е готова в края на юли. По този повод министърът на енергетиката Теменужка Петкова заяви за „Монитор“, че работната група в министерството на енергетиката, която обсъжда промените в енергийното законодателство за формулата за изчисляване на такса „сградна инсталация“ ще работи още време и няма да е готова с доклада си в предварително планирания срок. Тя добави, че не може да уточни веднага с колко ще бъде удължен срокът. „Очаквам доклада за направеното до този момент за да преценим колко време ще е необходимо още на работната група, за да изготви промените така, както трябва да бъдат подготвени и в максимална степен да защитават интересите на всички“, обясни тя. Относно обжалването на решението на Върховния административен съд (ВАС) от април за отмяна на формулата, по която се изчислява такса сградна инсталация, Петкова обясни, че става въпрос за отделна процедура, засягаща въпроса. На въпрос на „Монитор“ дали министерството на енергетиката има резервен вариант при евентуално одобряване на първото решение на ВАС, тя отговори, че трябва да се изчака какво ще е решението на магистратите. „Нека да не гадаем какво ще е то“, отвърна Петкова. Казусът със сградната инсталация се заплете на 13 април, когато тричленен състав на ВАС отмени формулата за дялово разпределение на топлинна енергия в сгради - етажна собственост и осъди министъра на енергетиката да заплати общо 870 лева разноски на страната – физическо лице, подало жалбата, както и на още четири физически лица, чиито жалби са били присъединени към делото. Съдът прие, че Методиката (Приложение 1 към Наредба 16-334 от 6 април 2007) за дялово разпределение е приета в резултат на допуснати съществени нарушения на административно-производствените правила, неясна е по отношение на част от параметрите в нея.   Съдът е приел твърденията на жалбоподателите, че е допуснато противоречие между Директивата за енергийната ефективност № 2012/27 на ЕС и разпоредби от Закона за енергетиката. Конкретните възражения са, че чл. 9 и 10 от директивата изисква фактуриране на действителното потребление на енергията. Това задължава държавите - членки да въведат прозрачни правила за разпределение на разходите за потребление на топлинна енергия или топла вода в сгради. Целта е да се осигури прозрачност и точност при отчитането на индивидуалното потребление, което да даде възможност на потребителите да регулират потреблението си на енергия. Според енергийни експерти в София е най-голям проблемът с изчисляването на общите дялове, където много хора са си свалили радиаторите и на практика през зимата се топлят от преминаващите през имотите им тръби, захранващи техните съседи. При евентуална отмяна на сградната инсталация има риск сметките на ползващите отоплението да скочат много и на практика те да започнат да плащат и излъчената топлина от тръбите през имотите на отказалите се от парното. Това от своя страна може да доведе до масов отказ от услугите на топлофикация. В такъв случай столицата ще бъде изправена пред енергиен колапс, защото електромрежата няма да може да замести стотиците мегавати топлинна мощност, консумирана от сградите, имащи парно. Така много хора ще бъдат принудени да минат на дърва или въглища с всички последствия от това за въздуха в София.", "date": "2018.07.30", "title": "Бавят формулата за сметките за парното"}
{"url": "https://www.monitor.bg:443/bg/a/view/na-dvama-dushi-v-dobrich-se-pada-po-edno-jilishte-140286", "text": "В градовете в област Добрич на двама души население се пада по едно жилище. Това сочат данните за 2017 г., на НСИ, публикувани в края на миналата седмица. В селата в района населеността на едно жилище е 1,4 човека. Преобладаващата част от жилищата са собственост на частни физически лица - 95.8 хил. или 94.0% от общия жилищен фонд на област Добрич .Осигуреността с жилища на 1000 души от населението в района е 578 при 561 средно за страната. В градовете на областта осигуреността с жилища е 507, а в селата - 736. Към края на миналата година полезната площ на жилищата в областта е е 7 589,7 хил. кв. м (7 567.0 хил. кв. м към 31 декември 2016 г.), жилищната площ е 5 856.1 хил. кв. м (5 843.9 хил. кв. м към 31 декември 2016 г.), а спомагателната площ - 1 092.9 хил. кв. м (1 085.1 хил. кв. м към 31 декември 2016 г.). Средната полезна площ на едно жилище е 74.5 кв. м, като в градовете тя е 77,5 кв. м, а в селата - 69.9 кв. метра. Средната жилищна площ на човек от населението в област Добрич е 33.2 кв. м при средна за страната - 31.1 кв. метра. От всички 101.8 хил. жилища, в област Добрич 74.8% са електрифицирани, с водопровод и канализация. Електрифицираните жилища с водопровод, канализация и с централно или местно отопление са 21.0%, електрифицирани само с водопровод - 2.7%, а само електрифицирани - 1.4%. По местоживеене (град-село) в големината на жилищата, изразена чрез броя на стаите, се наблюдават различия, които са най-значими по отношение на едностайните жилища. В градовете на областта техният относителен дял е 9.3%, а в селата - 3.9%. В селата относителният дял на многостайните жилища е по-голям: четиристайни - 18.6% (15.6 % в градовете); петстайни - 5.8% (3.4% в градовете), с шест и повече стаи - 3.3 % (3.1% в градовете).", "date": "2018.07.30", "title": "На двама души в Добрич се пада по едно жилище"}
{"url": "https://www.monitor.bg:443/bg/a/view/advokatite-v-syrbija-zapochvat-ot-dnes-ednosedmichna-stachka-140297", "text": "Адвокатската камара на Сърбия и Адвокатската камара на Белград съобщиха, че по повод убийството на адвокат Драгослав Огнянович от днес ще започнат едноседмична стачка. Адвокатите поискаха от държавните органи да бъде проведено спешно разследване на убийството, пише изданието. Убийството на адвокат Огнянович по най-драстичен начин показва при какви обстоятелства адвокатите в Сърбия извършват своята професионална дейност, се казва в съобщение на Адвокатската камара на Сърбия, съобщава белградският вестник \"Днас\", цитиран от БТА. Убийството на адвокат Драгослав Йованович е 19-тото \"мафиотско убийство\" през тази година. От 2012 г. тези убийства са над 80, се казва в съобщение на Демократическата партия на Сърбия. Председателят на Народна партия Вук Йеремич оцени, че президентът Александър Вучич планира да насрочи за 4 ноември референдум за Косово заедно с предсрочни парламентарни избори, с оценката, че той ще ги манипулира както никога досега, пише в. \"Данас\". На Запада е необходим подписът на Сърбия върху споразумение, което ще даде възможност на Прищина да стане членка на ООН. Вучич планира да приключи преговорите по споразумението, а след това да каже, че документът ще бъде подписан, ако победи Сръбската прогресивна партия, заявил Йеремич пред телевизия Наша. Министърът на външните работи на Сърбия Ивица Дачич заяви, че в диалога между Белград и Прищина няма да бъдат въвлечени нови актьори, но сега и САЩ, и Русия подкрепят диалога, който се води в Брюксел и са готови за стигане до решение чрез преговори, пише в. \"Вечерне новости\". Дачич заявил пред държавната телевизия РТС, че във всички световни сили е станало ясно, че проблемът в намирането на решение за Косово е в това, че албанското ръководство в Прищина не приема компромис.", "date": "2018.07.30", "title": "Адвокатите в Сърбия започват от днес едноседмична стачка"}
{"url": "https://www.monitor.bg:443/bg/a/view/vremeto-v-ponedelnik-oblachno-s-prevaljavanija-140290", "text": "Днес над страната ще бъде по-често с разкъсана облачност. Преди обяд в отделни райони, а в следобедните часове на много места отново ще има краткотрайни валежи придружени с гръмотевици, показва прогнозата на Националният институт по метеорология и хидрология към БАН. На отделни места, главно в северозападната половина на страната и Родопите валежите ще са временно интензивни. Остават условията за локални градушки. Ще духа слаб до умерен вятър от север-североизток. Температурите ще останат без съществена промяна и максималните ще са между 27° и 32°, малко по-високи в крайните югозападни райони. Атмосферното налягане е по-ниско от средното за юли и ще остане без съществена промяна. Над Черноморието ще бъде предимно слънчево, с временни увеличения на облачността. На места, главно в следобедните часове, ще има краткотрайни валежи придружени с гръмотевици. Ще духа слаб до умерен вятър от север-североизток. Максималните температури ще са 27°-29°. Температурата на морската вода е 25°-27°. Вълнението на морето ще бъде 1-2 бала. Над планините ще се развива купестодъждовна облачност и ще има краткотрайни, временно интензивни валежи, придружени с гръмотевици и временно усилване на вятъра. Максималната температура на височина 1200 метра ще е около 21°, на 2000 метра – около 16°. В 7 области е обявен жълт код за дъжд и гръмотевици. Областите, за които важи предупреждението са: Видин, Монтана, Враца, Плевен, Ловеч, Велико Търново и Габрово.От НИМХ предупреждават, че ще има валежи от дъжд, в следобедните часове, придружени с гръмотевици. Остават условията за локални градушки. Сумарните количества за денонощието се очаква да достигнат до 20-35 л/кв. м.", "date": "2018.07.30", "title": "Времето в понеделник: облачно с превалявания "}
{"url": "https://www.monitor.bg:443/bg/a/view/tejki-nakazanija-za-bodurov-i-malinov-sled-boja-v-riga-140298", "text": "Получилите червени картони след края на реванша срещу ФК „Рига“ Николай Бодуров и Кристиян Малинов няма да играят в първия двубой на ЦСКА-София срещу „Копенхаген“. Това стана ясно, след като двамата бяха санкционирани от УЕФА за по три двубоя. Те вече изтърпяха единия мач от наказанието, който бе първата среща срещу „Адмира“ (Вакер), но ще трябва да пропуснат както реванша в Австрия, така и първия сблъсък от третия предварителен кръг на ЛЕ срещу датския „Копенхаген“. Оказа се, че „червените“ са знаели за санкциите още в петък, но така и не ги обявиха. След победата на ЦСКА-София с 2:0 над „Витоша“ (Бистрица) снощи журналистите попитаха каква е ситуацията с Бодуров и Малинов, на което наставникът на тима Нестор Ел Маестро заяви: \"Клубът не е казал нищо?! Знам каква е ситуацията, но е странно, че вие не знаете. Мислех, че го има на сайта на клуба.\" Иначе срещу „бисткришките тигри“ ЦСКА-София постигна втора поредна победа в Първа лига пред около 700 зрители на националния стадион \"Васил Левски\". „Червените“ вкараха и двете попадения в началото на мача, а техни автори станаха Тиаго Родригес (10) и Рубен Пинто (17). Днес е последният двубой от кръга, в който „Левски“ приема „Черно море“ от 20:30 часа на „Герена“.", "date": "2018.07.30", "title": "Тежки наказания за Бодуров и Малинов след боя в Рига"}
{"url": "https://www.monitor.bg:443/bg/a/view/myjete-sa-sklonni-da-poslygvat-za-krevatnite-rezultati-140300", "text": "Мъжете са по-склонни от жените да послъгват за броя на партньорките, които са успели да \"вкарат в леглото си\", пише в. \"Дейли стар\", позовавайки се на резултатите от британско проучване. Мъжете са по-склонни от жените да послъгват за броя на партньорките, които са успели да \"вкарат в леглото си\", пише в. \"Дейли стар\", позовавайки се на резултатите от британско проучване. Авторите му от университета на Глазгоу, Шотландия, с изненада са установили, че представителите на силния пол съобщават средно за 14 сексуални завоевания, а дамите - само за седем. Това според специалистите означава, че представителите на единия пол послъгват. След като подложили на \"строг разпит\" мъжете, участвали в проучването, изследователите установили, че те масово са склонни да преувеличават отбелязаните \"креватни резултати\". Един процент от участниците от мъжки пол дори настоявали, че са спали с повече от 100 жени.  Специалистите открили, че мъжете масово гадаят колко пъти са палували под чаршафите. Дамите от друга страна се оказали по-прецизни във воденето на \"сексуални сметки\".  \"Точното съобщаване на броя на сексуалните партньори е важно по редица причини, сред които оценката на индивидуалния риск от предавани по полов път инфекции\", отбелязва ръководителката на екипа д-р Кристин Мичъл. ", "date": "2018.07.30", "title": "Мъжете са склонни да послъгват за \"креватните резултати\""}
{"url": "https://www.monitor.bg:443/bg/a/view/kostadin-kostadinov-20-po-malko-pshenica-pribirame-tazi-godina-140279", "text": "- Агрометеорологичната обстановката в страната тази година е много трудна. Мнозина не помнят от години такова нещо – мека зима, една суха пролет и дъждовно лято, което затрудни прекалено много земеделските производители. В началото на жътвата имаше доста хубави дни и стопаните успяха да пожънат почти половината от пшеницата. След това започнаха дъждовете и в определени области жътвата се затрудни. На места пшеницата полегна, заради влажното време пък зърното започна да покълва на класовете. В Добруджа времето ни пожали и дъждовете започнаха по-късно. Към момента жътвата почти е на финал. Остават да се приберат 1–2% от пшеницата. Добивите определено са по-ниски от миналата година. Цифрите са ориентировъчни, но се прибират от 300 до 600 кг от декар. Средният добив за страната е около 420 – 430 кг, което е близо 20 на сто по-малко от миналата година. По данни на Областната земеделска служба от миналия четвъртък, доколкото си спомням, средният добив за област Добрич бе 542 кг от декар. - Зърното, което бе прибрано в първата част на жътвената кампания, е с много добри показатели. Дъждовете в някои области влошиха показателите на пшеницата. Има райони с 15 до 20 на сто покълнато зърно, което не отговаря на стандартите за качество. Ще дам пример с област Плевен, където 20% от прибраното жито е с отлични показатели, 30% - задоволително и 50% с влошени показатели. В област Добрич 70 на сто от пшеницата е много добра, останалите 30% е със занижен хектолитър. В област Видин 60-70% от пшеницата е фуражна, останалата е с добро качество. - Това е относително. Зависи кой какво търси и как го кръщава. Много мелници предпочитат да купят зърно с по-ниско качество и на по-ниска цена, после да си сложат добавките, за да се получи добро брашно. По принцип българската пшеница е хлебна и с добри традиции и се ползва с добро име от страните в Северна Африка и арабския свят. Друг е въпросът, че ние изгубихме тези пазари, след като се намесиха големите сили като Русия и Украйна. Нашите пазари сега са основно страните от Европейския съюз. За качеството на пшеницата най-точно може да се говори след приключване на лабораторните анализи. - За зърнения баланс и изхранването на населението – категорично не. Зърно има достатъчно. Що се отнася до износа, може би колегите, които са подписали предварителни договори с определени качествени показатели на пшеницата, а не могат да ги изпълнят, ще претърпят санкции в цената. - С днешна дата тон пшеница в Добрич се търгува за 310 лева. Припомням, че на старта на кампанията изкупната цена бе 280 – 290 лева. В Германия има незапомнена суша и жътвата там едва сега започва, като очакванията за добри добиви намаляха. В Русия е същото положение. Лошото е, че търговци притискат колегите да продават на ниски цени. Сега все още се изчаква справката за окачествяване на зърното. - Ние сме първични производители и продаваме зърно, а хлябът се прави от хлебопроизводители. Питайте тях. Още повече че при калкулирането на цената на хляба най-важни са енергийните компоненти – ток, газ. Чувам, че от септември щяло да има поскъпване на тези компоненти, но не съм аз човекът, който трябва да каже ще поскъпне ли или не хлябът. - Жътвата на ечемика приключи. Добивите са с около 15-20 на сто по-ниски от миналата година. Качеството обаче е много добро. Българският ечемик основно се изнася. Тази година не бе добра за рапицата. Добивите са с 40 на сто по-ниски от миналата година. Основни причини са не само времето, но и ограниченията, които се налагат при третиране с препарати. Пазарната цена е 660-670 лева за тон. - Лавандулата масово навлезе в Добруджа. Има вече 40 000 декара с тази култура с тенденция до есента да станат 50 000. И при лавандулата добивите са по-ниски, защото тя иска слънце, а не дъжд. Аз лично нямам лавандула, но от колеги чувам, че количеството на добитото масло е по-ниско. За сметка на това лавандулата държи високи цени – литър масло се изкупува за 200 лева. - Поради сухата пролет царевицата и слънчогледът се развиваха по-трудно. Сега обаче са в много добро състояние. Що се отнася до това дали ще компенсират по-ниските добиви от пшеница, не смея да прогнозирам. Аз пак ще кажа, че ние, земеделците, сме завод на открито. Докато не ожънем царевицата и слънчогледа, нищо не мога да кажа. Ако се случи топъл август и започнем жътвата на царевица и слънчогледа нормално, през септември, надявам се добивите да са много добри. - С точни данни – не. Навсякъде има загуби от неблагоприятните климатични условия. Ще дам пример с мен. През едно поле с рапица мина градушка и го повали. Доколкото знам, в област Добрич има близо 3000 декара с пшеница, засегнати от градушки. Така че доста са земеделците, които търпят загуби от лошото време. - Националната асоциация на зърнопроизводителите се състои от 20 регионални организации от различни краища на страната. Колко са производителите е трудно да се каже, тъй като всяка година броят расте и се променя. Няма и точна цифра на общата обработваема земя, бих казал, че е над 6 млн. декара. Националната асоциация на зърнопроизводителите e отраслова организация и е регистрирана като юридическо лице на 17 ноември 2006 г. Учредители са именно регионалните сдружения на зърнопроизводители от всички области на България. Ние сме обединени от идеята за модерно и конкурентноспособно българско зърнопроизводство. Дейността ни е насочена към защита на интересите на зърнопроизводителите, към подпомагане и насърчаване развитието не само на техния бизнес, а и на отрасъла зърнопроизводство като цяло.  ", "date": "2018.07.30", "title": "Костадин Костадинов: 20% по-малко пшеница  прибираме тази година"}
{"url": "https://www.monitor.bg:443/bg/a/view/shtangistite-s-peta-titla-i-kvota-za-mladejkata-olimpiada-140299", "text": "Младите български щангисти се завръщат с пет титли и петима вицешампиони само в двубоите, с общо 28 медала и с втора олимпийска квота от завършилото в Милано европейско първенство при подрастващите. Последният наш шампион бе в кат. над 94 кг при 17-годишните, където Христо Христов грабна златото с двубой 364 кг, със 7 кг повече от наредилия се втори - холандеца Енцо Куворте. Представителят на варненската школа с личен треньор Живко Николов поведе още в изхвърлянето със 166 кг, след това остана втори в изтласкването със 198, но това му бе достатъчно за първото място в крайното класиране. Златото на Христо Христов закръгли бройката на българските медали от шампионата в Милано на десет. Само в двубоите имаме петима шампиони и петима вицешампиони – с титли са Карлос Насар, Ангел Русев, Ивана Петрова, Галя Шатова и Христо Христов, а със сребро са Габриел Маринов, Иван Димов, Георги Йочев, Мартин Тошев и Мария-Магдалена Кирева. Общо българските медали в отделните движения са 28 – 12 златни, 14 сребърни и два бронзови. Наред с това българските щанги спечелиха в Милано и втората възможна квота за предстоящите тази есен в Буенос Айрес трети олимпийски младежки летни игри. Досега имахме квота само при юношите, но тъй като на европейското сега се наредихме на първо място сред 4-те отбора без визи до този момент при девойките, вече получихме право да участваме и с една състезателка. Квотите не са поименни и засега с най-големи шансове да ни представят в Аржентина са Христо Христов или Ангел Русев при младежите и Галя Шатова или Мария-Магдалена Кирева при девойките.", "date": "2018.07.30", "title": "Щангистите с пета титла и квота за младежката олимпиада"}
{"url": "https://www.monitor.bg:443/bg/a/view/dovyrshvat-na-polovinki-bulevard-vasil-levski-140281", "text": "Столичният булевард „Васил Левски“, в отсечката от Софийския университет до ул. „Граф Игнатиев“, няма да бъде затварян нито за един ден, съобщиха от общината за „Монитор“. В момента в участъка тече ремонт, като предстои полагане на 1300 тона износващ асфалт. Първоначално от „Московска“ 33 имаха идея цялата отсечка да бъде затворена за един уикенд, но впоследствие се отказаха да запушват изцяло движението и ще се довършва на половинки. Последният слой настилка ще бъде поставена при подходящи метеорологични условия. Централният булевард ще бъде ремонтиран и от Ректората до паметника на Васил Левски. Ремонтът на \"Васил Левски\" е съвместен с този на ул. \"Граф Игнатиев\", тъй като там има да се сменят релсите, които са в самото кръстовище и съответно ще се изгражда и подлез към близко намиращата се метростанция. Именно на „Графа“ е най-големият ремонт в София тази година. До края на месеца трябва да бъде завършена ул.“Солунска“ между бул.“Витоша“ и ул.“ Христо Белчев“, за да продължи работата по ул.“Ангел Кънчев“ и площад. „Славейков“. В началото на август пък ще бъде затворена отсечката между ул. „6 септември“ и ул. „Шишман“. В момента тече и ремонтът на бул. „Пенчо Славейков“ в участъка от бул. „Витоша“ до ул. „Прага“, които се очаква да приключи до началото на активния сезон. Заради строителството на входовете към метростанцията на Медицинска академия движението по булеварда ще се стесни чувствително. Бул. \"Пенчо Славейков\" е затворен изцяло в района на кръстовището с ул. „Георги Софийски“. Планирано е строителство на подлез през който пешеходците ще пресичат безконфликтно кръстовището на булевардите „Пенчо Славейков“ и „Прага“. Съоръжението ще обслужва потока от хора, които ще излизат от бъдещата метростанция по третата линия на метрото. Изходите ще са от трите страни на кръстовището, както и на ул. „Георги Софийски“ с пряката й ул. „Св. Иван Рилски“. Градините \"Кристал\", \"Св. Климент Охридски\", както и ул. \"Московска\" също се ремонтират. Ще бъдат обновени алеите, осветлението и озеленяването в градините, а на ул. \"Московска\" започна ремонт на топлопровод. Предвижда се след ремонта на улицата да бъде освободен тротоарът от паркиране.", "date": "2018.07.30", "title": "Довършват на половинки булевард „Васил Левски“"}
{"url": "https://www.monitor.bg:443/bg/a/view/carskite-konushni-shte-poluchat-statut-na-kulturna-cennost-140294", "text": "„Царските конюшни” ще получат предварителен статут на културна ценност от национално значение след пожара през уикенда. Това обяви министърът на културата Боил Банов. „Моето притеснение е, че той ще бъде съборен в съда поради многото дела, които водят собствениците помежду си и неуточнената собственост”, призна той. „Това го правя не защото съм убеден, а за да отговоря на един популизъм в общественото мнение, което не ми е присъщо”, подчерта министърът по bTV. „Ще се докаже дали е умишлен палеж, или е случайност. В известна степен към момента това няма значение. Има значение, че тази сграда се охранява по реда на Закона за културното наследство и към момента”, каза още министърът. По-голямата част от сградите, които горяха, са на МВР, отбеляза още Банов. В момента той не вижда основания да подава оставка. „Не мога да подам оставка, защото някой пали някъде, където обаче съм осигурил необходимата охрана на обекта от гледна точка на Закона за културното наследство”, категоричен беше той.  По думите му самото обявяване на процедура за статут вкарва сградата в режим на специална охрана. „Няма хипотеза да се случи нещо друго с този паметник, освен да се възстанови във вида, в който е”, подчерта министърът. Още днес започва обезопасяването на района около сградите на „Царските конюшни”, които горяха през уикенда. Зданията се намират в непосредствена близост до Първа английска гимназия. Кметът на район „Оборище” обясни, че ще трябва да се направи специална организация, за да не бъдат застрашени децата от гимназията, когато се върнат в училище на 15 септември. Пожарът избухна в нощта на събота срещу неделя. Унищожени са около 2000 кв./м покрив. Все още не е ясна причината за огнената стихия. Пожарът възниква въпреки поройния дъжд, излял се над София същата вечер. Над 30 пожарникари се включиха в потушаването на пламъците и гасиха близо 10 ч. Снощи покривът отново започна да дими, като екипи на пожарната бързо се намесиха, за да предотвратят ново разпалване на огъня.", "date": "2018.07.30", "title": "„Царските конюшни“ ще получат статут на културна ценност"}
{"url": "https://www.monitor.bg:443/bg/a/view/trymp-obvini-razsledvashtija-go-prokuror-mylyr-v-konflikt-na-interesi-140293", "text": "Американският президент Доналд Тръмп обвини специалния прокурор Робърт Мълър в \"конфликт на интереси\", заради който той не бива да води разследването на подозренията за руска намеса в президентските избори през 2016 г., предаде АФП. В серия от туитове Тръмп каза, че през годините е имал \"много лоши и конфликтни работни отношения\" с Мълър. \"Дали някога Робърт Мълър ще разкрие конфликтите си на интереси с президента Тръмп, в това число факта, че имахме много лоши и конфликтни работни отношения. Отказах му началническия пост във ФБР (ден преди назначаването му за специален прокурор) и Коми му е близък приятел\", написа Тръмп. Джеймс Коми бе уволнен от Доналд Тръмп от поста директор на ФБР през май 2017 г. и оттогава е много критичен към президента. Като специален прокурор, Мълър трябва да установи дали руски представители са се намесили в предизборната кампания през 2016 г. и дали има съглашателство между руски длъжностни лица и щаба на Тръмп. Във вчерашните си туитове Тръмп попита защо Мълър се фокусира само върху него и предизборния му щаб, а не разследва и демократите. Той добави, че \"ловът на вещици\" срещу него е започнал от \"лъжливо досие\", за което са платили \"мошеничката Хилари\" Клинтън и Демократическата партия.", "date": "2018.07.30", "title": "Тръмп обвини разследващия го прокурор Мълър в конфликт на интереси"}
{"url": "https://www.monitor.bg:443/bg/a/view/roditeli-na-lica-s-uvrejdanija-izlizat-na-nacionalen-protest-140291", "text": "Родители и близки на лица с увреждания от цялата страна ще се включат в национално протестно шествие в столицата под надслов „Системата убива всички“, съобщиха организаторите. Участниците в протеста ще се съберат от 17.00 часа пред сградата на Народното събрание. В 17.30 часа протестиращите ще се отправят към сградата на Министерския съвет, където протестът се очаква да продължи до 20.00 часа.", "date": "2018.07.30", "title": "Родители на лица с увреждания излизат на национален протест "}
{"url": "https://www.monitor.bg:443/bg/a/view/ed-uestuik-shte-se-razmine-s-deloto-za-iznasilvane-140262", "text": "Холивудският актьор Ед Уестуик няма да се изправи пред съда във връзка с обвиненията в изнасилване. Това решение взе областната прокуратура в Лос Анджелис, като оттам отчитат, че няма достатъчно доказателства, уличаващи звездата от „Клюкарката“ в престъплението. Припомняме, че две жени обвиниха Уестуик в изнасилване, трета – в сексуален тормоз. Първа за сблъсъка си с него говори актрисата Кристина Коен. Миналата есен тя разкри чрез публикация във Фейсбук, че екранният Чък Бас я е насилил в дома му в Ел Ей. Друга актриса – Аурели Уин, по-късно излезе с подобни обвинения срещу колегата си. Въпреки че и двете подсигуриха за евентуалното дело няколко свидетели, прокурорите, работили по случая достигнаха до заключението, че доказателствата не са достатъчни. „Тези свидетели не успяха да дадат достатъчно информация, за да ни позволят да повдигнем обвинение.“, пише в решението на прокуратурата, което е разпространено от сайта The Hollywood Reporter. Самият Уестуик отрече обвиненията по свой адрес няколко пъти. Той трябваше да се включи в телевизионната адаптация по „Изпитание за невинните“ на Агата Кристи, но след разгласяването на обвиненията бе отстранен от проекта.", "date": "2018.07.30", "title": "Ед Уестуик ще се размине с делото за изнасилване"}
{"url": "https://www.monitor.bg:443/bg/a/view/djosh-o-konyr-slaga-koronata-na-princ-charlz-140266", "text": "На трона на принц Чарлз за хитовия сериал „Короната“ ще седне Джош О' Конър. Британският актьор, познат най-вече с ролята си във филма „Флорънс Фостър Дженкинс“, ще играе престолонаследника в трети и четвърти сезон на поредицата на „Нетфликс“. не скри вълнението си Джош. Актрисата Марион Бейли ще наследи Виктория Хамилтън в образа на Кралицата-майка. Актьорският състав включва още Хелена Бонам Картър като принцеса Маргарет, сестрата на кралица Елизабет II, и Бен Даниълс като съпруга й Антъни Армстронг-Джоунс. В образа на кралица Елизабет II \"на средна възраст\" феновете ще опознаят Оливия Коулман, която замени Клеър Фой. Третият сезон на \"Короната\" ще стартира по \"Нетфликс\" през 2019 г.", "date": "2018.07.30", "title": "Джош О'Конър слага „Короната“ на принц Чарлз"}
{"url": "https://www.monitor.bg:443/bg/a/view/4-dni-izvynreden-trud-za-voennite-140277", "text": "Близо четири денонощия в извънработно време ще трябва да се трудят военните. Това предвижда проектонаредба на МО. Според сега действащите армейски правила, служителите под пагон не може да работят отгоре повече от 60 часа в годината. Съгласно промените в наредбата за разпределението на труда във войската обаче таванът скача на 90 часа. Освен това максималната продължителност на извънредните занятия без прекъсвания скача от 20 на 40 часа. Часовете допълнителен труд на военните все пак ще бъдат компенсирани с намаляване на работното време в нормалните дни, когато те са на служба, но не и както сега с цели почивни дни. Промените на наредбата предвиждат и при необходимост носене на дежурства от над 24 часа. Новите правила ще важат включително за армейците, които са на служба в натовски структури в страната. За всички поизпотили се допълнително войници началникът на съответното формирование ще определя размера на паричния бонус, който те ще вземат над заплатите си за извънредния си труд. Както писа „Монитор“, на фона на повечето допълнителна работа за военните, парите им за храна ще бъдат увеличени също с промени в нормативните правила. Съгласно тях порционните ще скочат минимум с една трета повече спрямо сегашния им размер. Във въпросната изцяло нова наредба пише, че месечният порцион в армията не може да бъде под 120 лв. Така допълнителните суми, които войниците получават основно за храна, се изравняват с тези за служителите на МВР, а до неотдавна войниците се подписваха под възнаграждения, към които се добавяха едва 90 лв. Проверка на „Монитор“ установи, че преди регламентирането на новия праг с наредба, точно по 120 лв. получавали войниците в някои поделения от около година насам. Освен тях униформените в армията са получавали на ръка и по около 100 лв. допълнително за храна. Причината е, че армията се лиши масово от готвачите си, а и не във всяко военно формирование може да бъде доставяна манджа. Сумата обаче варира според дадените дежурства. Според предварително направените анализи пък увеличението в порциона на армейците струва на хазната около 13 млн. лв.", "date": "2018.07.30", "title": "4 дни извънреден труд за военните"}
