{"url": "http://www.monitor.bg/a/view/10368-%D0%9E%D1%82%D0%BA%D0%B0%D0%B7%D0%B0%D1%85%D0%BC%D0%B5-%D1%81%D0%B5-%D0%BE%D1%82-%D0%BF%D1%80%D0%BE%D1%84%D0%B8%D0%BB%D0%B0%D0%BA%D1%82%D0%B8%D1%87%D0%BD%D0%B8-%D0%BF%D1%80%D0%B5%D0%B3%D0%BB%D0%B5%D0%B4%D0%B8-%D0%B7%D0%B0-51-%D0%BC%D0%BB%D0%BD-%D0%BB%D0%B5%D0%B2%D0%B0/", "text": "Превенцията здраве – само на хартия, нито един глобен\n                    \n\nБългаринът се е отказал от профилактични прегледи за 5 млн. 133 хил. 577 лева през 2017 година. Това показват данни на Националната здравноосигурителна каса, предоставени на вестник „Монитор“. Всяка година между 4 и 6 млн. лева от бюджета й по перо „Профилактика“ остават неусвоени, защото хората не се явяват и не се ползват от това свое право.\n\nПредвидените средства за профилактични прегледи за 2017 г. са били в размер на общо на 56 134 805 лева. НЗОК се изплатила на лекари, лаборатории и центрове за образна диагностика 51 001 228 лв. за общо извършени 4 674 047 прегледа.\n\nНа практика обаче това не означава, че от това свое право са се възползвали 4 млн. българи, а напротив. Те са не повече от 3 милиона, но явилите се при лекаря са си правили повече от един профилактичен преглед в рамките на това, което им се полага за календарната година.\n\nЗа 2018-а бюджетът по това перо на касата е в размер на 64 млн. 724 хил. 897 лева, което прави с 8 млн. 590 хил. и 92 лева повече от миналата година.\n\n\n\nза неявяване на профилактичен преглед. По данни на касата през годините няма нито един санкциониран, независимо, че хората, на които им се полагат безплатни профилактични прегледи, са много.\n\nПовечето изследвания, включени в пакета на НЗОК, са за пациенти над 46 години, като броят им се увеличава с възрастта.\n\nНай-много се полагат на хората между 46 и 65 години. На представителите в тази възрастова група се прави пълна кръвна картина веднъж на пет години. Ако обаче човек е с хронично заболяване, му се полагат повече изследвания. Например хипертоникът прави кръвна картина всяка година, а също така и преглед при очен лекар и кардиолог, независимо от осигурения му вид и брой прегледи и изследвания в рамките на дадената възрастова група. Близо 75% от хипертониците в България са над 45-годишна възраст. При мъжете над 46 и при жените над 50 години се изследват холестеролът и триглицеридите.\n\nНа всеки две години мъжете над 50-те трябва да изследват и своя простатно-специфичен антиген (PSA), а на жените от 50 до 69 г. се прави мамография. За тези изследвания джипито е длъжен да издаде съответните направления, които не са лимитирани както останалите.\n\nНавършилите 65 имат право на пълна кръвна картина всяка година, а веднъж на пет години да се изследват триглицеридите и холестеролът.\n\nМладите хора, навършили 18 години, също имат право на профилактични прегледи. За здравноосигурените между 18 и 30 години веднъж на 12 месеца се изчислява индексът на телесната маса, зрителната острота, измерва се кръвното налягане, прави се електрокардиограма и се изследва урината.\n\nПълна кръвна картина веднъж на четири години е задължителна за хората във възрастовата група 30-45 години.\n\nНaд 65 г. вcякa гoдинa ce пpaви пълнa кpъвнa кapтинa. Оcвeн тoвa нa 5 гoдини ce изcлeдвaт хoлecтepoлът и тpиглицepидитe, a cъщo и зa cъpдeчнocъдoв pиcк пo cиcтeмaтa “Скop”.\n\nНезависимо от гарантираните профилактични прегледи и изследвания за хората от различните възрасти\n\n\n\nспециална профилактика. Изследва се урината и кръвта в петия и осмия лунарен месец. Освен това жената се изследва за сифилис, ХИВ и хепатит В, прави й се цитонамазка за онкозаболяване. Ощe пpeз пъpвитe тpи мeceцa нa бpeмeннocттa нa жeнaтa ce oпpeдeля кpъвнaтa гpyпa и peзyc фaктopът. Акo тoй e oтpицaтeлeн и тoвa e втopa бpeмeннocт, зaдължитeлнo ce пpocлeдявaт aнтитeлaтa в кpъвтa. Toвa ce пpaви тpи пъти, кoлкoтo ce изcлeдвa и плoдът c yлтpaзвyк. Съpдeчнaтa дeйнocт нa бeбeтo ce кoнтpoлиpa oт пeтия лyнapeн мeceц нa бpeмeннocттa вceки мeceц, a в пocлeднитe двa мeceцa – двa пъти. Зa pиcкoви ce cмятaт бpeмeннитe жeни нaд 35 и пoд 20 гoдини. Зa тях ca oпpeдeлeни дoпълнитeлни eхoгpaфcки пpeглeди. Пpaвят ce и изcлeдвaния зa хлaмидии и гeнeтични зaбoлявaния.\n\nДo 42-рия дeн cлeд paждaнeтo ca пpeдвидeни двa пpeглeдa зa poдилкaтa. Слeди ce кaк тя ce възcтaнoвявa гинeкoлoгичнo и дaли имa пpoблeми c къpмeнeтo. Toвa ce пpaви дo ceдмия и cлeд 30-ия дeн cлeд paждaнeтo. Пpeз тoвa вpeмe ce изcлeдвa кpъвтa и ypинaтa eднoкpaтнo.\n\nПо данни на акушер-гинеколози не всички майки, особено от малките населени места, се възползват от правото на профилактични прегледи след раждането.\n\n\n                    ", "date": "2018.04.15", "title": "Отказахме се от профилактични прегледи за 5,1 млн. лева"}
{"url": "http://www.monitor.bg/a/view/44894-%D0%96%D0%B5%D0%BD%D0%B0-%D0%B8-%D0%BC%D0%BB%D0%B0%D0%B4%D0%BE-%D0%BC%D0%BE%D0%BC%D1%87%D0%B5-%D1%81%D0%B0-%D0%B2-%D0%BA%D1%80%D0%B8%D1%82%D0%B8%D1%87%D0%BD%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5-%D1%81%D0%BB%D0%B5%D0%B4-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D1%81-%D0%B1%D1%83%D1%81-%D0%BD%D0%B0-%D0%A2%D1%80%D0%B0%D0%BA%D0%B8%D1%8F/", "text": "\n                    \n\nСъстоянието на някои от пострадалите при катастрофата с микробус, станала в събота на АМ „Тракия“, е изключително тежко. Това каза пред Нова тв д-р Валентин Вълчев от ямболската болница. Той обясни, че в лечебното заведение са били докарани общо петима от ранените. Двама от тях – жена и младо момче, били в критично състояние. Жената била с травматичен шок и квадрипареза. Малко след постъпването й в лечебното заведение в Ямбол, тя била транспортирана по спешност в отделението по неврохирургия в бургаската болница. Младото момче е с политравма, огромна травма на главата и гърчове. Към момента то е настанено в реанимация, защото се оказало, че има тежък мозъчен оток. Животът му все още е в опасност.\n\nДругите трима, приети в ямболската болница, са в стабилно състояние, каза още д-р Вълчев.\n\nБус се обърна на 296-ия километър в посока София на магистрала \"Тракия\" в събота. При инцидента на място загинаха двама души и пострадаха общо 7 човека. Петима бяха откарани ямболската болница, а двама - в лечебно заведение в Сливен. Причините за катастрофата все още се изясняват.\n\n\n\n \n                    ", "date": "2018.04.15", "title": "Жена и младо момче са в критично състояние след катастрофата с бус на \"Тракия\""}
{"url": "http://www.monitor.bg/a/view/24389-%D0%A2%D0%B5%D0%BC%D0%B0-%D0%B7%D0%B0-%D0%94%D0%9D%D0%9A-%D1%81%D0%B5-%D0%BF%D0%B0%D0%B4%D0%BD%D0%B0-%D0%BD%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D1%83%D0%B4%D0%B5%D0%BD%D1%82%D0%B8%D1%82%D0%B5-%D0%BF%D0%BE-%D0%B1%D0%B8%D0%BE%D0%BB%D0%BE%D0%B3%D0%B8%D1%8F-%D0%B2-%D0%A1%D0%BE%D1%84%D0%B8%D0%B9%D1%81%D0%BA%D0%B8-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82/", "text": "\n                    \"ДНК - носител на наследствеността: структура, функции и биосинтеза\". Тази тема се падна на кандидат-студентите по биология, които държат изпит в Софийски университет \"Св. Климент Охридски\".\n\nВ 9 часа в 272-ра аудитория на Ректората на Софийския университет Калина Генова от Бургас изтегли темата, по която ще пишат 626 кандидати, подали заявление за явяване на изпита по биология.\n\nИван Йовков от Смолян изтегли вариант № 1 на тестa.\n\nВ 9 часа във Факултета по начална и предучилищна педагогика започна и конкурсният изпит за специалност \"Музикални медийни технологии и тонрежисура\". Кандидат-студентите, които са подали заявление за явяване на изпита, са 16.\n\nКонкурсният изпит се провежда под формата на събеседване, на което кандидат-студентите представят портфолио с медийни реализации. Портфолиото може да бъде представено в различни варианти - аранжименти, звукозаписни проекти, рекламни клипове, ремикси и други.  Материалите се представят на стандартен звуконосител или личен лаптоп.\n                    ", "date": "2018.04.15", "title": "Тема за ДНК се падна на кандидат-студентите по биология в Софийския университет"}
{"url": "http://www.monitor.bg/a/view/74678-%D0%A1%D1%8A%D0%B4%D1%8A%D1%82-%D0%BE%D1%82%D0%BC%D0%B5%D0%BD%D0%B8-%D0%B3%D0%BB%D0%BE%D0%B1%D0%B0-%D0%BD%D0%B0-%D0%BA%D0%BC%D0%B5%D1%82%D0%B0-%D0%BD%D0%B0-%D0%A1%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B7%D0%B0-%D0%B4%D0%B0-%D0%B1%D1%8A%D0%B4%D0%B5-%D1%81%D1%8A%D0%B4%D0%B5%D0%BD-%D0%B7%D0%B0-%D0%BF%D1%80%D0%B5%D0%BD%D0%B0%D1%81%D0%BE%D1%87%D0%B2%D0%B0%D0%BD%D0%B5-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B8-%D0%BF%D0%B0%D1%80%D0%B8/", "text": "\n                    Пазарджишкият Административен съд възобнови наказателно производство срещу кмета на община Септември Марин Рачев, заведено заради това, че е разпоредил с пари от такса битови отпадъци да се финансират други дейности-по озеленяване и водоснабдяване и канализация. Така е нарушил Закона за публичните финанси и първоначално магистратите го наказаха с административна глоба от 1000 лв., но след искане на Специализираната прокуратура паричната санкция, наложена от Агенцията за държавна финансова инспекция, бе отменена и срещу градоначалника ще се води дело. Според Административен съд – Пазарджик деянието, за което е наказан Рачев, ако бъде доказано, съставлява извършено престъпление от общ характер, по което се извършват съответните процесуални действия по събиране на доказателства, за повдигане на обвинение за извършено престъпление по чл. 254а от НК. Решението на пазарджишките административни магистрати за възобновяване на административно-наказателното производство срещу кмета на Септември Марин Рачев е от петък, 13 април.\n\n \n                    ", "date": "2018.04.15", "title": "Съдът отмени глоба на кмета на Септември, за да бъде съден за пренасочване на общински пари"}
{"url": "http://www.monitor.bg/a/view/20787-%D0%95%D0%B4%D0%B8%D0%BD%D0%B8%D1%8F%D1%82-%D0%BE%D1%82-%D0%B7%D0%B0%D0%B3%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D0%B1%D1%83%D1%81%D0%B0-%D0%BA%D1%80%D0%B0%D0%B9-%D0%92%D0%BE%D0%B4%D0%B5%D0%BD%D0%B8%D1%87%D0%B0%D0%BD%D0%B5-%D0%B8%D0%BC%D0%B0%D0%BB-12-%D0%B4%D0%B5%D1%86%D0%B0/", "text": "\n                    12  деца сираци е оставил единият от загиналите при катастрофата с микробус Форд Транзит  край село Воденичане, станала към 17,00 часа в събота на км 297 по автомагистрала „Тракия“, съобщи кметът на село Хаджидимитрово Тошо Тодоров.\n\nПо думите на селския първенец в буса, каран от Васил Йорданов е имало над 20 души: мъже и жени, които се завръщали от масив с лавандула в землището на град Стралджа. Още толкова пътували в буса „Рено Меган“, каран от сина на Йорданов – Валентин.\n\n„Вече не зная колко пъти съм подавал сигнали за това че двете коли пътуват претоварени и че е въпрос на време е да стане беля по пътя. Глас в пустиня…А бизнесът на бащата и сина е да натоварят колкото се може повече хора, от всеки вземат по 7-8 лв в двете посоки…“, допълни Тодоров.\n\nЗагиналият Петър Колев /46 г./ е бил в същата кола със съпругата си Султана, която е хоспитализирана в бургаска болница с потрошени ребра и с опасност за живота. Децата на Петър Султана са на възраст от 5 до 17 години, семейството живее в паянтова постройка в ромската махала на Хаджидимитрово.\n\n При катастрофата загина и още един мъж, жител на близкото село Жельо войвода, който както и останалите бил без документи за самоличност.\n\nЧетирима тежко ранени са настанени в ямболската МБАЛ „Свети Пантелеймон“, един е бил откаран и в Сливен, уточниха от ОД на МВР-Сливен.\n\nДокументите на катастрофиралия автомобил и на водача са били редовни, тепърва ще се изясняват подробностите, предстои назначаването на серия от експертизи, допълниха от окръжната прокуратура. Образувано е досъдебно производство, за 24 часа е бил задържан водачът, на когото предстои да бъде повдигнато обвинение за смърт по  непредпазливост на повече от едно лице при управление на МПС.\n\nИнцидентът е станал на прав участък, нямало е неравности по асфалтовото покритие, допълват от пътната агенция.\n                    ", "date": "2018.04.15", "title": "Единият от загиналите в буса край Воденичане имал 12 деца"}
{"url": "http://www.monitor.bg/a/view/18572-%D0%A1%D1%8A%D0%B4-%D0%BE%D1%82%D0%BA%D0%B0%D0%B7%D0%B0-%D0%BD%D0%B0-%D0%B6%D0%B5%D0%BD%D0%B0-%D0%B4%D0%B0-%D0%BF%D1%80%D0%B8%D0%B1%D0%B0%D0%B2%D0%B8-%D0%BA%D1%8A%D0%BC-%D0%B8%D0%BC%D0%B5%D1%82%D0%BE-%D1%81%D0%B8-%D1%85%D0%B0%D0%B4%D0%B6%D0%B8/", "text": "\n                    Окръжният съд в Силистра отхвърли молбата на жена, посетила свещения град Йерусалим, да прибави към името си „хаджи“. Магистратите отмениха решение на Районния съд в Дулово, който е допуснал промяната, след постъпила въззивна жалба на районния прокурор на Дулово.\n\nПрез март м.г. жената посетила Божи гроб в Йерусалим и получила свидетелство за поклонничество, каквото се дава на всеки турист, бил на свещеното за християните място. След като се завърнала, много близки и познати започнали да се обръщат към нея с „хаджи“, затова подала молба в местния съд за прибавяне на думата към името й. Съдът в Дулово приел за важно обстоятелство посещението в Йерусалим и допуснал жената да се казва занапред хаджи С.Х.Р. Това решение задължавало общинската администрация да впише промяната в гражданските регистри.\n\nМагистратите в Силистра обаче отменят решението с мотива, че няма доказателства за специална религиозна длъжност или обвързаност на жената, които да изискват добавката „хаджи“ в документите й за самоличност. Освен това общоизвестен бил фактът, че приложеното свидетелство се дава на всеки турист, посетил Божи гроб.\n\nЮристи припомнят, че законът допуска промяна на името единствено ако то е осмиващо, опозоряващо или обществено неприемливо, както и ако важни обстоятелства налагат това. Важно обстоятелство е например осиновяването, но не и посещението на религиозно място.\n                    ", "date": "2018.04.15", "title": "Съд отказа на жена да  прибави към името си „хаджи“"}
{"url": "http://www.monitor.bg/a/view/21698-%D0%9F%D0%B8%D0%BB%D0%BE%D1%82-%D0%B3%D0%B0%D0%B7%D0%B8-%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0-%D0%BD%D0%B0-%D1%80%D0%B0%D0%BB%D0%B8-%D0%B2-%D0%A8%D1%83%D0%BC%D0%B5%D0%BD/", "text": " Няколко зрители са откарани в болницата в последния манш на планинското изкачване\n                    Участник в първия кръг на планинския шампионат по автомобилизъм е излязъл от трасето и се е врязал в публиката почти на финала на двудневното състезание в Шумен, съобщиха очевидци. По първоначална информация най-малко трима души са откарани в местната болница. \nИнцидентът е станал по време на мемориала в памет на известния шуменски пилот Валери Великов, който е и първи кръг от шампионата. В третия последен манш на състезанието пилотът Николай Георгиев е изпуснал управлението на състезателното БМВ и е помел зрителите край трасето. На място в района на местността Стария град са изпратени няколко линейки.\n \n                    ", "date": "2018.04.15", "title": "Пилот гази публиката на рали в Шумен"}
{"url": "http://www.monitor.bg/a/view/23898-%D0%A8%D0%B5%D1%81%D1%82%D0%B8%D0%BC%D0%B0%D1%82%D0%B0-%D0%BE%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BF%D1%80%D0%B8-%D0%92%D0%B0%D0%BA%D0%B0%D1%80%D0%B5%D0%BB-%D0%B2%D0%B5%D1%87%D0%B5-%D1%81%D0%B0-%D0%BA%D0%BE%D0%BD%D1%82%D0%B0%D0%BA%D1%82%D0%BD%D0%B8/", "text": "\n                    \nПрез днешния ден няма съществена промяна в състоянието на пациентите, настанени в КАИЛ на Университетската болница \"Св.Анна\" (бивша Окръжна), които пострадаха при катастрофата до Вакарел. Те са обезболени, стабилизирани и контактни.\n\nНай-тежко пострадалата жена е на апаратно дишане.\n\nШестимата потрадали от катастрофата при Вакарел на автомагистрала „Тракия” в петък, които бяха настанени в Университетската болница „Св. Анна”  (бивша Окръжна) вече са контактни, съобщиха от лечебното заведение днес сутринта. Те са обезболени и стабилизирани, заяви дежурният лекар в КАИЛ д-р Стефановска. Най-тежко пострадалата жена е на апаратна вентилация. Все още не е отминала опасността за живота на пациентите, не скри лекарката.\n\nПо думите й, ато цяло през изтеклата нощ няма съществена промяна в състоянието на пациентите.  \n\nВ университетската болница са настанени шестива – трима мъже и три жени, припомни началникът на Първо отделение на Клиниката по ортопедия и травматология д-р Евгени Нешев. Най-тежко пострадалата жена беше оперирана веднага след приемането в петък. Тя е хоспитализирана с тежка рана на скалпа.\n\nМъжете, които са били оперирани са били с фрактури на горни крайници. При единия от тях фрактурата е била открита, но хирурзите са успели да спасят ръката.\n\n\n \n                    ", "date": "2018.04.15", "title": "Шестимата от катастрофата при Вакарел вече са контактни "}
{"url": "http://www.monitor.bg/a/view/24738-%D0%A1%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3-%D1%81-%D0%BD%D0%B0%D0%B9%D0%B2%D0%B8%D1%81%D0%BE%D0%BA%D0%BE-%D0%BA%D0%B0%D1%87%D0%B5%D1%81%D1%82%D0%B2%D0%BE-%D0%BD%D0%B0-%D0%BD%D0%B0%D0%B9%D0%BD%D0%B8%D1%81%D0%BA%D0%B8-%D1%86%D0%B5%D0%BD%D0%B8/", "text": "\n                    За пета поредна година Слънчев бряг бе определен за курорта, който предлага най-високо качество на ниски цени в Европа в годишното изследване на „Барометър за ваканционни разходи“ сред 18 европейски дестинации, съобщава британският The Telegraph.\n\nКурортите са сравнявани по това колко биха ни стрували следните неща: чаша кафе, бутилка местна бира, бутилка кока-кола, чаша вино, 1,5 литрова бутилка вода, тубичка слънцезащитен крем, шишенце препарат против насекоми, обяд за двама души в ресторант, без питиетата, но плюс вечеря с три блюда и вино за двама.\n\nТези стоки в родния курорт биха стрували 43,44 паунда, докато същите продукти в Соренто, Италия, която е най-скъпата дестинация, излизат 122,65 паунда, показва изследването.\n\nСлед Слънчев бряг тези артикули са най-евтини в Мармарис, Турция – 56,88 паунда. В топ 5 попадат още Алгарве, Португалия, малко над 68 паунда, следван от Коста дел Сол в Испания със 71,55 паунда. Пета позиция заема Крит, Гърция, където ще трябва да дадем 81,35 паунда.\n                    ", "date": "2018.04.15", "title": "Слънчев бряг с най-високо качество на най-ниски цени"}
{"url": "http://www.monitor.bg/a/view/66866-%D0%A1%D1%8A%D0%BF%D1%80%D1%83%D0%B3-%D0%BA%D0%BB%D0%B0-%D0%B6%D0%B5%D0%BD%D0%B0-%D1%81%D0%B8-%D0%B8-%D1%82%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D0%B2-%D1%80%D0%B0%D0%B7%D0%B3%D1%80%D0%B0%D0%B4%D1%81%D0%BA%D0%BE-%D1%81%D0%B5%D0%BB%D0%BE/", "text": "\n                    27-годишна жена и непълнолетен младеж са в болница, след като са станали жертва на побой в село Лъвино. Това съобщиха от МВР-Разград. Пострадалата и 17-годишният младеж са в болница, след като съпругът й нахлул със сила в къщата ѝ около 00.10 часа тази сутрин. 34-годишният мъж инициали Б. Б. от град Исперих имал с нея сключен граждански брак, но не съжителствали заедно. Агресивният мъж нанесъл удари със стъклена бутилка, малък нож и юмруци на Н.Б., както и на намиращия се на адреса тийнейджър с инициали Ш.Ш. от Лъвино. Жената е с порезна рана в областта на корема и дясната ръка, момчето е с рана от нож на главата. Двамата пострадали са настанени в МБАЛ - Исперих без опасност за живота. По случая е образувано досъдебно производство.\n                    ", "date": "2018.04.15", "title": "Съпруг кла жена си и тийнейджър в разградско село"}
{"url": "http://www.monitor.bg/a/view/24765-%D0%92%D1%8A%D0%B7%D1%80%D0%B0%D1%81%D1%82%D0%B5%D0%BD-%D0%BC%D1%8A%D0%B6-%D0%B1%D0%BB%D1%83%D0%B4%D1%81%D1%82%D0%B2%D0%B0%D0%BB-%D1%81-%D0%B4%D0%B2%D0%B5-%D0%BC%D0%BE%D0%BC%D0%B8%D1%87%D0%B5%D1%82%D0%B0-%D0%BD%D0%B0-8-%D0%B8-11-%D0%B3%D0%BE%D0%B4%D0%B8%D0%BD%D0%B8/", "text": "\n                    Възрастен мъж с прякор Мъзи е блудствал с две момичета на 8 и 11 години в ромския квартал“ Изток“ в Пазарджик. 64-годишният насилник е бил задържан в местната полиция, но по-късно освободен, твърди бащата на едно от пострадалите деца-Наско, който е подал сигнала. Според родителя момичетата са били отведени в мазе на ул.“Спартак“ в квартала, като инцидентът е станал в четвъртък, а педофилът е успял да избяга от избеното помещение през отвор в стената, след като едно от децата започнало да вика за помощ. Насилникът бил задържан в петък в град Кричим и бил доведен в пазарджишкия арест, където е престоял до събота сутринта. Бащата на едно от малолетните момичета твърди, че Мъзи е бил освободен преди обяд в събота. Потърпевшото дете, на 8 години, е било прегледано то лекар и той е установил, че малката е имала контакт с мъжа.  Бабата на 11-годишната не е позволила тя да бъде прегледана и се очаквало майката на момичето да се прибере от Германия, където работи. Според жители на квартала въпросният Мъзи имал подобна склонност да задява млади девойки, но никой не предполагал, че може да посегне и на малолетни. Полицията разследва случая, тъй като родителите на пострадалите момичета са викани да дават показания пред органите на реда.\n\n \n                    ", "date": "2018.04.15", "title": "Възрастен мъж блудствал с две момичета на 8 и 11 години"}
{"url": "http://www.monitor.bg/a/view/18625-%D0%A1%D1%8A%D0%B2%D0%B5%D1%82%D1%8A%D1%82-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%9E%D0%9E%D0%9D-%D0%BE%D1%82%D1%85%D0%B2%D1%8A%D1%80%D0%BB%D0%B8-%D1%80%D1%83%D1%81%D0%BA%D0%B0%D1%82%D0%B0-%D1%80%D0%B5%D0%B7%D0%BE%D0%BB%D1%8E%D1%86%D0%B8%D1%8F-%D0%B7%D0%B0-%D0%A1%D0%B8%D1%80%D0%B8%D1%8F/", "text": "\n                    \n\nСАЩ ще ударят отново Сирия, ако тя пак използва химическо оръжие. Това заяви американският постоянен представител в ООН Ники Хейли на заседанието на Съвета за сигурност на ООН по повод въздушните удари на САЩ, Великобритания и Франция срещу химически обекти в Сирия. Хейли даде да се разбере, че САЩ са в пълна готовност да предприемат нова военна операция срещу сирийското правителство. \"Убедени сме, че парализирахме сирийската програма за химически оръжия. Готови сме да поддържаме този натиск, ако сирийският режим е достатъчно глупав, за да изпробва волята ни\", каза Хейли.Руският представител Василий Небензя коментира пък, че САЩ и съюзниците му не са се отърсили от неоколониализма. Генералният секретар на ООН Антониу Гутериш призова всички страни \"да проявят сдържаност при тези опасни обстоятелства и да избягват каквито и да било действия, които може да ескалират нещата и да утежнят страданията на сирийския народ\", предаде Ройтерс.Заседанието бе свикано от Русия, която внесе проекторезолюция, осъждаща ударите. Тя бе отхвърлена, а САЩ, Великобритания и Франция на свой ред внесоха свой документ, в който се предвижда създаването на независим механизъм за разследване на такива инциденти. Проекторезолюцията осъжда \"категорично всички случаи на използване на химическо оръжие в Сирия, особено атаката в Дума на 7 април\".Само Русия, Китай и Боливия подкрепиха текста на Русия, който изразява възмущение от \"агресията срещу Сирийската арабска република от страна на САЩ и техните съюзници, в нарушение на международното право и Устава на ООН.\" В текста се изразява загриженост, че ударите са били нанесени срещу Сирия в момент, когато експерти на Организацията за забрана на химическото оръжие започнаха работа по събиране на доказателства за химическата атака в Дума на 7 април. В тази връзка се отправя призив към всички страни да \"създадат всички необходими условия за приключване на това разследване\".Осем страни гласуваха против, а четири се въздържаха.В събота сутринта САЩ, Великобритания и Франция нанесоха удари по три цели, свързани със сирийската програма за създаване на химическо оръжие. Едната е в района на Дамаск и е научно изследователски институт за химически оръжия. В Хомс е бомбардирано химическо хранилище, а третата цел са били хранилище на химикали и команден пункт. Атака беше обявена от президента на САЩ Доналд Тръмп в изявление до нацията. В него той обяви, че координираните усилия срещу сирийския режим са в отговор на химическата атака в град Дума. Тръмп заяви, че химическата атака и отговорът на нея е пряко следствие на неспособността на Русия да гарантира унищожаването на сирийското химическо оръжие. С обещанието за такива гаранция излезе руският президент Владимир Путин през 2013 г. „Коя държава иска да е свързана с масов убиец на невинни мъже, жени и деца?”, попита Тръмп, обръщайки се към Русия.След удара Тръмп заяви, че мисията е изпълнена и благодари на Франция и Великобритания за тяхната мъдрост и мощта на техните въоръжени сили. Френският президент Еманюел Макрон пък обяви в изявление, че \"червената линия\", посочена от страната му през май 2017 г. е била пресечена и затова Франция се включва в координираната атака. Британският премиер Тереза Мей пък подчерта, че атаката е била умерена, а целта не е да бъде свален Асад.В операцията са използвани 103 крилати ракети, а Русия твърди, че е сирийската ПВО е прехванала 71 от тях. Ракетите са изстреляни от два кораба на ВМФ на САЩ в Червено море. Освен тях са хвърлени управляеми авиационни бомби GBU-38 и ракети „въздух-земя” от самолети на САЩ и Великобритания (американски В-1B, F-15, F-16, 4 британски изтребителя \"Торнадо\", използвани са и френски самолети РАФАЛ).Според разположената в Лондон обсерватория за правата на човека в Сирия местните власти в Дамаск още преди няколко дни са извели всички хора от обстреляните обекти. По данни на Пентагона операцията е продължила около 50 минути, в нея са задействани два пъти повече ракети, отколкото при удара по военното летище Шейрат миналата година. Сирийските власти съобщиха за трима ранени при атаката.В неделя британският външен министър Борис Джонсън отбеляза, че Великобритания ще проучи със съюзниците си вариантите за реагиране, ако президентът Башар Асад отново използва химическо оръжие срещу народа си в Сирия, но към момента нищо не се планира.Същевременно френският президент Еманюел Макрон е разговарял по телефона с турсия си колега Реджеп Тайип Ердоган, че иска да засили координацията между двете страни през следващите дни в търсене на инклузивно политическо решение за Сирия. По-рано Ердоган подкрепи ударите на САЩ, Франция и Великобритания в Сирия. \"Смятаме за оправдана и правилна съвместната операция. Не е възможно да бъдат оставени без отговор химическите атаки, извършени от режима на Башар Асад. Съвместната операция е важно послание към сирийския президент\", заяви турският държавен глава. Ден преди ударите Ердоган разговаря с Тръмп за ситуацията в Сирия, а във връзка с разговора, който е провел с руския президент Владимир Путин, Ердоган му е предал видео кадри от атаката на сирийския режим с химически оръжия в Дума.За да възстанови икономиката си, на Сирия ще са й необходими 400 милиарда долара, е заявил сирийският президент Башар Асад. Важна задача е възстановяването на инфраструктурата, за което ще трябват 10-15 години и не по-малко от 14 милиарда долара. Асад не очаква в Сирия западни компании, особено в петролната и газовата сфера, а иска да работят руски компании. Сирийският президент е приел покана да посети Русия - Хантимансийския автономен район, и е казал, че децата му миналата година са били на почивка в лагера \"Артек\", в Крим. Той е дал висока оценка на съветското въоръжение, използвано за отразяване на ракетния удар на САЩ, съобщи депутатът от руската Дума Сергей Железняк.САЩ смятат, че при предполагаемата атака с химическо оръжие на 7 април в град Дума, край сирийската столица Дамаск, е бил използван не само хлор, но и зарин. Тя припомни, че наличните информации говорят за употреба на хлор, но има важни индикации, които загатват, че е бил използван зарин - по-мощен нервнотоксичен агент.\n\n\n\n\n \n\n\n \n                    ", "date": "2018.04.15", "title": "Ники Хейли в ООН: Ще ударим пак Сирия, ако използва отново химически оръжия"}
{"url": "http://www.monitor.bg/a/view/34777-%D0%A0%D0%B8%D0%BA%D0%B8-%D0%9C%D0%B0%D1%80%D1%82%D0%B8%D0%BD-%D0%B8%D1%81%D0%BA%D0%B0-%D0%BE%D1%89%D0%B5-%D0%B4%D0%B5%D1%86%D0%B0/", "text": "\n                    Рики Мартин копнее да стане родител отново. 46-годишният изпълнител на Livin' La Vida Loca вече отглежда двама близнаци – 9 годишните Матео и Валентино, които бяха износени от сурогатна майка. В началото на тази година Мартин каза заветното „да“ с половинката си – шведския художник концептуалист от сирийски произход Джуан Йосеф. До олтара те се разходиха след близо 2-годишна връзка, като са подписали и предбрачен договор. Сватбата им обаче събра само най-близки роднини и приятели на младоженците, като по-пищното празненство те оставиха за след няколко месеца.\n\"Доскоро бяхме две деца с един татко. Вече сме две деца с двама татковци. И това е само началото - искаме по-голямо семейство с повече \"бебчета\", каза наскоро Мартин.\nТой предложи брак на Юзеф в края на 2016 г – едва няколко месеца след запознанстовто им. Двамата се срещат случайно, докато певецът търси нови попълнения за своята колекция от произведения на изкуството.\n                    ", "date": "2018.04.15", "title": "Рики Мартин иска още деца"}
{"url": "http://www.monitor.bg/a/view/81009-%D0%9C%D0%BE%D0%B4%D0%B5%D1%80%D0%B5%D0%BD-%D0%B0%D0%BF%D0%B0%D1%80%D0%B0%D1%82-%D0%BE%D1%82%D0%BA%D1%80%D0%B8%D0%B2%D0%B0-%D1%80%D0%B0%D0%BD%D0%BE-%D1%82%D1%83%D0%BC%D0%BE%D1%80%D0%B8-%D0%B2-%D0%B3%D1%8A%D1%80%D0%B4%D0%B0%D1%82%D0%B0-%D0%B8-%D0%BE%D0%BA%D0%BE%D0%BB%D0%BD%D0%B8%D1%82%D0%B5-%D1%82%D1%8A%D0%BA%D0%B0%D0%BD%D0%B8/", "text": "\n                    Модерен апарат открива рано тумори в гърдата и околните тъкани. Той е много по-щадящ от мамотомографията и се нарича сономамотомограф. Това съобщиха от Университетската болница „Св. Марина“във Варна, където се прилага високо технологичният апарат.\n\nСкенирането е напълно автоматично и дава възможност да се елиминира напълно субективния фактор, съществуващ при класическата ехография на гърдата, обясни проф. д-р Боян Балев, началник на клиниката по образна диагностика в лечебното заведение. Прецизна компютърна програма следи за заснемането на всеки милиметър от обекта, след което следва обработва образите и ги предоставя на специалиста за анализ. Изображенията се съхраняват в болничната система най-малко десет години и е осигурен достъп на специалистите до тях по всяко време.\n\nВажно предимство на системата е остъствието на йонизираща радиация. Това прави метода напълно безвреден и по тази причини се препоръчва за диагностика, особено при жени в репродуктивна възраст, подчерта проф. Балев.\n\nНай-голямото предимство на сономамотомографията е, че може да се ползва с висока диагностична стойност при млади жени, при които класическата рентгенова снимка (мамография) е неприложима. До около 40 годишна възраст малките патологични обекти, какъвто е и началният стадий на рак на млечната жлеза, не могат да се изобразят на мамографията поради припокриване от естествената плътност на гърдата. Тази физиологична особеност обаче не е пречка за ултразвуковата енергия, ползвана при сономамотомографията. Системата регистрира всяка промяна в нормалната структура на гърдата и я „предоставя” на лекаря за оценка.\n\nРакът на млечната жлеза е най-честата форма на рак сред жените и вторият по честота рак изобщо. Ранното откриване и лечение е изключително важно за увеличаване на шансовете за лечение. Десет годишната преживяемостта при жени, открити в нулев или първи стадий е 98%, докато в по-напредналите стадии рязко спада, напр. 65% в трети стадий.\n\nЗаради това проф. Балев препоръчва изследването на всички жени, които са наследствено обременени, включително и на кърмачки, тъй като методът е бърз, безопасен и ефективен.\n\n \n                    ", "date": "2018.04.15", "title": " Модерен апарат открива рано тумори в гърдата и околните тъкани  "}
{"url": "http://www.monitor.bg/a/view/49959-%D0%A3%D1%83%D0%BB%D0%B2%D1%8A%D1%80%D1%85%D0%B5%D0%BC%D0%BF%D1%82%D1%8A%D0%BD-%D0%BE%D1%82%D0%BD%D0%BE%D0%B2%D0%BE-%D0%B2-%D0%B5%D0%BB%D0%B8%D1%82%D0%B0-%D0%BD%D0%B0-%D0%90%D0%BD%D0%B3%D0%BB%D0%B8%D1%8F/", "text": "\n                    „Уулвърхемптън“ си гарантира участие във Висшата лига през следващия сезон и стана първият сигурен нов член на елитния футбол в Англия. Това стана благодарение на равенството 1:1 между „Фулъм“ и „Брентфорд“ от 43 кръг на Чемпиъншип.\n\nТака „вълците“, които в момента са лидер с 92 точки, няма как да бъдат изместени извън първите две места до края на сезона. От своя страна третият „Фулъм“, четвъртият „Астън Вила“ и вторият „Кардиф“ водят битка за втората място, даващо право на директна промоция в елита. За последно „Уулвърхемптън“ беше част от Висшата лига в периода 2009-13 година. Играчите на тима отпразнуваха заедно влизането си в елита по време на лагера си преди домакинството на „Бирмингам“. „Вълците“ имат във витрината си четири трофея от ФА Къп, два пъти са носители на купата на Лигата и три пъти са били шампиони на Англия.\n                    ", "date": "2018.04.15", "title": "„Уулвърхемптън“  отново в елита на Англия  "}
{"url": "http://www.monitor.bg/a/view/45225-%D0%9A%D1%8A%D1%80%D0%B2%D0%B0%D0%B2%D0%B0-%D0%BA%D0%BE%D1%80%D0%B8%D0%B4%D0%B0-%D0%B2-%D0%B4%D0%B5%D1%80%D0%B1%D0%B8%D1%82%D0%BE-%D0%BD%D0%B0-%D0%B7%D0%B0%D1%81%D0%BF%D0%B0%D0%BB%D0%B8%D1%82%D0%B5-%D0%B3%D0%B8%D0%B3%D0%B0%D0%BD%D1%82%D0%B8-%D0%BD%D0%B0-%D0%A0%D1%83%D0%BC%D1%8A%D0%BD%D0%B8%D1%8F/", "text": "„Академия Рапид“ победи с 3:1 „КСА Стяуа“ в здрава битка\n                    В истинско зрелище се превърна дербито от 4-та дивизия на Румъния между отборите на „КСА Стяуа“ и „Академия Рапид“ (Букурещ). Дербито се игра на националния стадион в румънската столица и бе наблюдавано от впечатляващите 36 000 зрители за мач от подобен ешалон. Очаквано двубоят не премина и без инциденти с оглед на факта, че привържениците на двата тима имат дългогодишна вражда. Срещата бе изпъстрена със сблъсъци преди, по време и след мача, като има множество пострадали.\n\nНа самия стадион се стигна дори до използването на сълзотворен газ, за да бъдат укротени страстите. По време на мелето на „Арена Национала“ към терена са летели бомбички, димки и седалки, а безредиците са били толкова сериозни, че съдията е бил принуден няколко пъти да спира играта. От сектора са били евакуирани жени и деца, а много зрители са си тръгнали от стадиона. В резултат на полицейската намеса са арестувани десетки, като 11 от тях са се оказали криминално проявени. На 57 е наложена забрана за посещение на стадиони. Общо са наложени глоби на 77 души за над 42 480 леи. „Жалко, че много хора пострадаха, но организаторите на мача е трябвало да положат повече усилия, за да гарантират безопасността“, коментира прессекретарят на румънската жандармерия Джеорджина Енаке пред „Либертатя“. След края на мача, който бе спечелен от „Академия Рапид“ с 3:1, пък стана ясно, че причина за боя и инцидентите е било знаме, на което е била изписана абревиатурата „FCSB“.\n\nКакто е известно с това прозвище в момента в румънския елит се подвизава тимът на Джиджи Бекали, който до преди няколко години се казваше „Стяуа“ (Букурещ). Новосформираният преди известно време „КСА Стяуа“, който започна от най-долните дивизии на Румъния, използва логото и цветовете на легендарния „Стяуа“ (Букурещ) и претендира за негов наследник. В същото време тимът на „Академия“ пък е наследник на трикратния местен шампион „Рапид“ (Букурещ).\n\n \n                    ", "date": "2018.04.15", "title": "Кървава корида в дербито на  заспалите гиганти на Румъния"}
{"url": "http://www.monitor.bg/a/view/55505-%D0%A0%D0%B8%D0%BA%D0%B0%D1%80%D0%B4%D0%BE-%D0%BC%D0%B5%D1%82%D0%BD%D0%B0-%D0%BB%D0%B8%D0%B4%D0%B5%D1%80%D0%B8%D1%82%D0%B5-%D0%B8-%D1%81%D1%82%D0%B0%D0%BD%D0%B0-%D0%BF%D1%8A%D1%80%D0%B2%D0%B8-%D0%B2-%D0%A8%D0%B0%D0%BD%D1%85%D0%B0%D0%B9/", "text": "Люис Хамилтън: Представих се катастрофално\n                    \nДаниел Рикардо с \"Ред Бул\" спечели изненадващо Грон при на Китай на пистата \"Шанхай\", трети кръг от шампионата на Формула 1. Австралиецът стартира едва 6-и, след като имаше проблеми по време на подготовката, но успя за преметне лидерите и да стигне до най-високото стъпало на стълбицата за награждаване за шести път в своята кариера. За последно го направи миналата година в Баку.\n\nСебастиан Фетел с \"Ферари\" поведе след старта от полпозишън и изглеждаше, че върви към трета поредна победа за сезона. Зад него се нареди Валтери Ботас с \"Мерцедес\", минал пред Кими Райконен.\n\nБотас води колоната през по-голяма част от състезанието, след като излезе отпред. Той беше изпреварен при финалната атака на Рикардо, който успя да го мине с по-добрите си гуми, сменени в най-подходящия момент. Това стана след 30-ата обиколка, когато отпред застана колата за сигурност заради сблъскването на съотборниците от \"Торо Росо\" Пиер Гасли и Брендън Хартли, след което по пистата останаха парчета карбон.\n\nТогава от \"Ред Бул\" се усетиха първи и вкараха състезателите си в бокса и преобуха колите им с гуми \"софт\", след като вече бяха сменили едни гуми в 18-ия тур. Рикардо и Макс Верстапен се върнаха на трасето близо до Фетел, Райконен, Ботас и Хамилтън. Верстапен направи амбициозна атака срещу Фетел, който му остави място, но холандецът сгреши при спирането и го удари. Двамата се завъртяха, германецът започна да губи скорост и финишира едва 8-и. Верстапен беше наказан с 10 секунди за гафа си, но се нареди 3 места пред него.\n\nРикардо се възползва максимално от ситуацията, изпревари последователно всички в челото и пресече първи финала на цели 8,89 секунди преди Ботас. Третият на подиума беше Райконен.\n\nШампионът Люис Хамилтън стана 4-и, след като не показа нищо запомнящо се. После сам призна, че се е представил \"катастрофално.\"\n\n\"Изглежда не ми е писано да побеждавам в скучни състезания, каза Рикардо след финала. - Случилото се днес беше неочаквано и за мен. Трябваше да се боря за тази победа. Беше много напрегнато. След като излезе колата за сигурност, ни казаха, че влизаме в бокса заедно с Макс. Всичко се случи много бързо, но това беше решаващото решение за победата.\"\n\n \n\n\n\n\n\n \n\n1. Д. Рикардо (Авл), \"Ред Бул\" 1.35:36,380 ч.\n\n2. В. Ботас (Фин), \"Мерцедес\" +8,894 сек.\n\n3. К. Райконен (Фин), \"Ферари\" +9,637\n\n4. Л. Хамилтън (Вбр), \"Мерцедес\" +16,985\n\n5. М. Верстапен (Хол), \"Ред Бул\" +20,436\n\n6. Н. Хюлкенберг (Гер), \"Рено\" +21,052\n\n7. Ф. Алонсо (Исп), \"Макларън\" +30,639\n\n8. С. Фетел (Гер), \"Ферари\" +35,286\n\n9. К. Сайнц (Исп), \"Рено\" +35,763\n\n10. К. Магнусен (Дан), \"Хаас\" +39,594\n\n11. Ест. Окон (Фр), \"Форс Индия\" +44,050\n\n12. С. Перес (Мекс), \"Форс Индия\" +44,725\n\n13. Ст. Вандоорн (Бел), \"Макларън\" +49,373\n\n14. Л. Строл (Кан), \"Уилямс\" +55,490\n\n15. С. Сироткин (Рус), \"Уилямс\" +58,241\n\n16. М. Ериксон (Шв), \"Заубер\" +1:02,604 мин.\n\n17. Р. Грожан (Фр), \"Хаас\" +1:05,,296\n\n18. П. Гасли (Фр), \"Торо Росо\" +1:06,330\n\n19. Шарл Льоклер (Монако), \"Заубер\" +1:22,575\n\n \n\nОтпаднали:\n\nБр. Хартли (НЗ), \"Торо Росо\" 51-а об.\n\n \n\nНай-бърза обиколка:\n\nД. Рикардо (Авл), \"Ред Бул\" 1:35,785 мин., 55-а об.\n\n\n\n\n\n\n\n \n\n1. С. Фетел 54 т.\n\n2. Л. Хамилтън 45\n\n3. В. Ботас 40\n\n4. Д. Рикардо 37\n\n5. К. Райконен 30\n\n6. Ф. Алонсо 22\n\n7. Н. Хюлкенберг 22\n\n8. М. Верстапен 18\n\n9. П. Гасли 12\n\n10. К. Магнусен 11\n\n11. Щ. Вандоорн 6\n\n12. К. Сайнц 3\n\n13. М. Ериксон 2\n\n14. Ест. Окон 1\n\n \n\n\n\n \n\n1. \"Мерцедес\" 85 т.\n\n2. \"Ферари\" 84\n\n3. \"Ред Бул\" 55\n\n4. \"Макларън\" 28\n\n5. \"Рено\" 25\n\n6. \"Торо Росо\" 12\n\n7. \"Хаас\" 11\n\n8. \"Заубер\" 2\n\n9. \"Форс Индия\" 1\n\n10. \"Уилямс\" 0\n\n\n \n                    ", "date": "2018.04.15", "title": "Рикардо метна лидерите и стана първи в Шанхай"}
{"url": "http://www.monitor.bg/a/view/35676-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5-%D0%B2%D0%B7%D0%B5-%D1%85%D0%B0%D0%BB%D1%84-%D0%BD%D0%B0-%D0%A1%D0%BF%D0%BE%D1%80%D1%82%D0%B8%D0%BD%D0%B3/", "text": "\n                    „Черно море“ подсили халфовата си линия с футболист на „Спортинг“ (Лисабон). Това е Фабио Мартинш, наричан Фабиньо, пише „А Бола“. 22-годишният португалец подписа с „моряците“ до края на сезона, като е привлечен за заместник на контузения Мариян Огнянов.\n\nФабиньо започва с футбола в школата на „Алверка“, но от 2009 година е част от „Спортинг“, като от 2015 година играе за втория отбор на „зелено-белите. Халфът започна този сезон под наем в „Ковиля“, но след само два мача се върна при „лъвовете“ от Лисабон. „Искам да благодаря на треньора Илиев и „Черно море“, че ми гласуват доверие. Вярвам, че това е важна крачка в моята кариера, тъй като ще имам възможност да играе в елитна дивизия и да се развивам като играч“, коментира Фабио Мартинш пред „А Бола“.\n                    ", "date": "2018.04.15", "title": "„Черно море“ взе  халф на „Спортинг“"}
{"url": "http://www.monitor.bg/a/view/1527-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%B2%D0%BA%D0%BB%D1%8E%D1%87%D0%B8-%D0%BD%D0%B0-%D1%80%D0%B5%D0%B6%D0%B8%D0%BC-%D0%B4%D0%B5%D1%80%D0%B1%D0%B8/", "text": "Фернандо Каранга се завръща в групата\n                    ЦСКА-София заработи на режим „дерби“ и се закани сериозно на съперника си от стадион „Георги Аспарухов“, че ще си върне за загубата в турнира за купата на България. „Червените“ загряха за сблъсъка в сряда с разгромното 5:1 над „Верея“, а след двубоя защитникът Николай Бодуров обяви, че „Левски се страхува от „червените“ и отдаде синята победа с 2:0 през седмицата на късмета. „Като ги гледам, и с 15-годишни да излезем, те се страхуват от нас. То е ясно, че се страхуват. Видя се и последния мач. Нищо, че не победихме. Като качества сме доста над „Левски“. Покри ги късметът и се надявам в следващия да не е така. Господ да им е на помощ\", закани се Бодуров, който заедно със своите съотборници започна подготовка за предстоящия мач със „сините“ от 30-ия кръг на Първа лига, който е в сряда от 18:00 часа на Националния стадион „Васил Левски“.\n\nПропусналите мача с „Верея“ Кирил Десподов, Едвин Джеси, Георги Китанов и Жан Бланко тренираха по индивидуална програма, като все още не е ясно дали Стамен Белчев ще може да разчита на тях за предстоящия сблъсък. За „Левски“ в групата ще се завърне Фернандо Каранга, който изтърпя два мача наказание, а дербито ще пропусне Александър Дюлгеров след като получи пети жълт картон от старта на сезона. В треньорския щаб на „червените“ пък влезе една от големите легенди Красимир Безински. Новата роля на именития бранител ще бъде като помощник на Стамен Белчев заедно със Стефан Генов и Даниел Моралес.\n\nДнес ЦСКА-София ще представи фотоалбум по случай предстоящия юбилей на клуба. Луксозното 360-странично издание е първото събрало с уникални фотоси, текстове и илюстрирани статистики най-великите мигове, личности и постижения в летописа на „червените“ - както във футбола, така и в останалите близо 30 спорта, развивани в клуба.\n                    ", "date": "2018.04.15", "title": "ЦСКА-София включи  на режим „дерби“"}
{"url": "http://www.monitor.bg/a/view/72180-%D0%A1%D1%82%D0%BE%D0%B9%D1%87%D0%BE-%D0%9C%D0%BB%D0%B0%D0%B4%D0%B5%D0%BD%D0%BE%D0%B2-%D0%90%D0%BA%D0%BE-%D1%81%D0%B0-%D0%BD%D0%B5%D0%B4%D0%BE%D0%B2%D0%BE%D0%BB%D0%BD%D0%B8-%D0%B4%D0%B0-%D0%BC%D0%B5-%D1%83%D0%B2%D0%BE%D0%BB%D0%BD%D1%8F%D1%82/", "text": "\n                    Треньорът на „Кайсар“ Стойчо Младенов запазва на този етап поста си, въпреки натискът от страна на феновете на отбора. Казахстанският тим има едва 2 точки и един отбелязан гол след първите пет кръга на шампионата и привържениците на тима искат оставката на специалиста. В събота „Кайсар“ стигна до 0:0 у дома срещу „Иртиш“, а Стойчо Младенов остана доволен от играта на своя отбор.\n\n„Нормално е феновете да са недоволни, защото резултатите ни не са добри. Но това е едва началото на сезона и тепърва има много мачове. Публиката цяло второ полувреме се занимава с мен, вместо да подкрепя отбора. Истинските фенове трябва да подкрепят отбора си от първата до последната минута. Всички трябва да работим заедно. Ако в клуба са недоволни от рабатота ми, има си ръководство, да ме уволни. Вкарали сме само един гол за пет мача, но колко положения пропуснахме? Иртиш 30 минути не можеше да излезе от половината си\", коментира Стойчо Младенов.\n                    ", "date": "2018.04.15", "title": "Стойчо Младенов: Ако са  недоволни, да ме уволнят"}
{"url": "http://www.monitor.bg/a/view/81275-%D0%9A%D0%BE%D0%BD%D1%81%D1%83%D0%BB%D1%82%D0%B8%D1%80%D0%B0%D1%82-%D0%B7%D0%B0-%D1%81%D1%8A%D1%80%D1%86%D0%B5-%D1%81%D1%82%D0%BE%D0%BC%D0%B0%D1%85-%D0%B8-%D0%B1%D1%8F%D0%BB-%D0%B4%D1%80%D0%BE%D0%B1-%D0%B1%D0%B5%D0%B7-%D0%BD%D0%B0%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5/", "text": "\n                    Специалисти кардиолози гастроентеролози и пулмолози ще преглеждат и правят безплатни изследвания, както и ще дават консултации безплатни и без направление в Александровска болница в столицата. Прегледите ще се извършват в периода 23-27 април от 9.00 до 12.00 часа след предварително записване на тел. 02/ 9230 217, една седмица по-рано. Те са част от кампания на лечебното заведение за ранно откриване и проследяване на заболяванията.\n\nКардиолозите ще преглеждат пациенти с неконтролирана артериална хипертония; захарен диабет тип 2 и сърдечно-съдова патология, ритъмни нарушения, хронична сърдечна недостатъчност, оплаквания от гръдна болка при физическо усилие, усещания за \"прескачане\" на сърцето, клапна патология, сасно и преживян белодробен тромбоемболизъм.\n\nСпециалистите по белодробни болести ще преглеждат пациенти с оплаквания от страна на дихателната система - хронична кашлица повече от 3 месеца без изяснена причина. Свирене и болка в гърдите, недостиг на въздух, отхрачване с кръв, инхалаторно лечение без ефект, метаболитен синдром, хъркане, задавяне и паузи по време на сън; неспокоен сън; изразена дневна сънливост; заспиване при шофиране; затлъстяване; неконтролиран захарен диабет.\n\nС оглед възможността за безплатно изследване и лечение на гастроезофагеален рефлукс специалистите-гастроентеролози ще консултират пациенти с оплаквания от парене зад гръдната кост, киселини, невлияещи се от стандартно лечение или възобновяващи се след спиране на лечението и омазнен черен дроб.\n\nЛекарите изискват пациентите, които имат чернодробна биопсия, задължително да носят разчитане на хистологичния материал. За профилактика на рака на дебелото черво ще бъдат преглеждани пациенти с долен коремен дискомфорт, запек, патологични примеси или промени в изпражненията. Гастроентерологичното отделение ще приема, изследва и лекува безплатно пациенти с хронични вирусни хепатити В и С, както и с диариен синдром след антибиотично лечение.\n\n \n                    ", "date": "2018.04.15", "title": "Консултират за сърце, стомах и бял дроб без направление "}
{"url": "http://www.monitor.bg/a/view/14544-%D0%9F%D1%8A%D1%80%D0%B2%D0%B8-%D1%81%D0%BB%D1%83%D1%87%D0%B0%D0%B9-%D0%BD%D0%B0-%D0%BB%D0%B0%D0%B9%D0%BC%D1%81%D0%BA%D0%B0-%D0%B1%D0%BE%D0%BB%D0%B5%D1%81%D1%82-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-83%D0%B3%D0%BE%D0%B4%D0%B8%D1%88%D0%B5%D0%BD-%D0%BD%D0%B0-%D0%B0%D0%BD%D1%82%D0%B8%D0%B1%D0%B8%D0%BE%D1%82%D0%B8%D1%86%D0%B8-%D1%83%D1%85%D0%B0%D0%BF%D0%B0%D0%BB-%D0%B3%D0%BE-%D0%BA%D1%8A%D1%80%D0%BB%D0%B5%D0%B6/", "text": "\n                    Първи случай за тази пролет на пациент с лаймска болест лекуват в пловдивската УМБАЛ „Св. Георги”. В Инфекциозна клиника отишъл 83-годишен пенсионер, който бил приет с лека температура и в общо отпаднало състояние. Лекарите установили, че дядото е бил ухапан от кърлеж в бедрото. Той най-вероятно е имал куче, което е пренесло кърлежа. На мястото на ухапването се появило характерното за болестта зачервяване и подуване. Според медиците няма опасност за живота на възрастния пловдивчанин, който е на лечение с антибиотици. Лекарите съветват хората, които имат домашни любимци и ги разхождат навън, да оглеждат както животните си внимателно, така и себе си, за кърлежи. Ако видят по тялото си кръвосмучещото, то трябва да потърсят лекарска помощ и да не се опитват да вадят кърлежа сами, защото хоботчето му може да остане забито в кожата. В началото на април екипите на Дезинфекционна станция в Пловдив започнаха да прескат тревните площи срещу кърлежи. Очаква се да бъдат обработени общо 6 000 декара паркове, междублокови пространства, кучешки площадки, гробища, както и дворове на забавачници, ясли и училища.\n                    ", "date": "2018.04.15", "title": "Първи случай на лаймска болест в Пловдив: 83-годишен на антибиотици, ухапал го кърлеж"}
{"url": "http://www.monitor.bg/a/view/19043-%D0%91%D1%80%D0%B0%D0%B7%D0%B8%D0%BB%D1%81%D0%BA%D0%B8-%D1%81%D1%82%D1%80%D0%B0%D1%81%D1%82%D0%B8-%D0%B8-%D0%B7%D1%80%D0%B5%D0%BB%D0%B8%D1%89%D0%BD%D0%B8-%D0%BE%D0%B1%D0%B8%D1%80%D0%B8-%D0%B2-%D0%BD%D0%BE%D0%B2%D0%B0%D1%82%D0%B0-%D0%BF%D0%BE%D1%80%D0%B5%D0%B4%D0%B8%D1%86%D0%B0-%D0%93%D0%BE%D1%80%D0%B5%D1%89%D0%B8-%D0%BF%D0%B0%D1%80%D0%B8/", "text": "\n                    Романтичната полицейска комедия „Горещи пари“ ще завладее ефира на bTV Lady от 23 април всеки делничен ден от 21 ч. Героите в този бразилски сериал планират огромен обир на луксозен хотел в Рио де Жанейро. Всъщност крадците са служители в хотела, а обирът ще промени живота на всеки от тях.\nПедрито (Маркош Карузо) е собственик на 5-звездния „Кариока палас“. Но в действителност той е банкрутирал. Затова решава да продаде хотела на Ерик (Матеуш Солано) – млад, много амбициозен и успял предприемач.\nБез да подозира нищо за сделката, Луиза (Камила Кейроз) – невинната внучка и наследник на Педро, се влюбва от пръв поглед в Ерик. Проблемът е в това, че Луиза от малка мечтае да стане управител на хотела и да му възвърне предишния блясък.\nЗа да предаде поста си на управител на хотела, Педрито решава да направи тържество в „Кариока палас“ в деня, в който внучката му навършва 25 години. Но едно неочаквано събитие ще скандализира всички присъстващи на тържеството – парите от продажбата на хотела мистериозно са изчезнали. Точно в този момент Луиза разбира, че Ерик е новият собственик на хотела. А крадците, които са откраднали 40 милиона долара, не трябва да ги харчат, за да не събудят подозрение.\nВиновниците са четирима служители на хотела, които за пръв път организират обир и участват в престъпление. Те изпитват финансови затруднения, затова изработват план и го изпълняват. Това са рецепционистът Арналдо и гаджето му Сандра Елена, която е камериерка в хотела. Жулио е служител в ресторанта, а портиерът Малагета е интелектуалният автор на кражбата.\n                    ", "date": "2018.04.15", "title": "Бразилски страсти и зрелищни обири в новата поредица „Горещи пари“ "}
{"url": "http://www.monitor.bg/a/view/59171-%D0%94%D0%B6%D0%B5%D1%80%D0%B8-%D0%9E%D0%9A%D0%BE%D0%BD%D1%8A%D0%BB-%D0%B7%D0%B0%D0%B2%D0%BB%D0%B0%D0%B4%D1%8F-%D0%B5%D1%84%D0%B8%D1%80%D0%B0-%D0%BA%D0%B0%D1%82%D0%BE-%D0%9A%D0%B0%D1%80%D1%82%D1%8A%D1%80/", "text": "\n                    Любимецът от големия екран Джери О‘Конъл завладя родния ефир с най-новия сериал „Картър“ по AXN. Първият епизод стартира на 11 април и заплете зрителите в криминални загадки и вълнуваща драма.\n\nХарли Картър (в ролята влиза Джери О‘Конъл) е актьор, поел към Холивуд, за да стане голяма телевизионна звезда. В главната роля на най-гледания криминален сериал в Америка, Харли бързо се сдобива с всички атрибути на славата, но годините, прекарани в месомелачката Холивуд, буквално го съсипват. След безкрайни партита, премиери и 16 часови работни дни, Харли смътно може да се докосне до спомена си за човека, който всъщност е и носталгията по предишния Харли, когото той харесва и уважава много повече от това, в което се е превърнал надделява. От другата страна е и бракът му със супермодела Уинтър Ууд, който се оказва абсолютен провал отчасти, защото тя спи с най-добрия му приятел и колега, което пък се явява причината Харли да се озове в епицентъра на ужасно унизителен юмручен бой на „червения килим“, превърнал се в скандал с драматични последици и оглавил всички таблоиди. Въпреки, че му остават още две години от договора с телевизионната компания, Харви захвърля всичко и поема към родния си дом на север, за да се опита да вкара живота си в ред и да намери отново себе си.\n\nЗавърнал се с „бърн аут“ ефект от Холивуд и преобърнал живота си на 180 градуса, единственото желание на Харли е да покаже, че е много повече от лустросан красавец. Дошло е времето да докаже пред света, че той не само играе полицейски следовател в телевизията, но може да разкрива истински престъпления също толкова успешно, колкото и от телевизионния екран, включително и да разбули мистериозното изчезване на собствената си майка опреди 25 години.\n                    ", "date": "2018.04.15", "title": "Джери О‘Конъл завладя ефира като „Картър“ "}
{"url": "http://www.monitor.bg/a/view/35606-%D0%A0%D0%B8%D0%B4%D0%BB%D0%B8-%D0%A1%D0%BA%D0%BE%D1%82-%D0%BF%D1%80%D0%BE%D0%B4%D1%83%D1%86%D0%B8%D1%80%D0%B0-%D0%BD%D0%B0%D0%B9%D1%81%D1%82%D1%80%D0%B0%D1%88%D0%BD%D0%B8%D1%8F-%D1%81%D0%B5%D1%80%D0%B8%D0%B0%D0%BB/", "text": "\n                    Новият сериал на Ридли Скот Тhe Terror веднага си спечели няколко прозвища с думичката „най“ отпред. Поредицата направи своя дебют на 25 март в Америка, а вече гордо носи прозвището „най-страшният сериал“. Критиците пък го наричат „най-голямото събитие“ в телевизионния свят за тази година. Зрелищните серии са базирани на едноименния роман на Дан Симънс, който разказва за двата кораба „Еребус“ и „Терор“ тръгнали да търсят по-кратък път между Европа и Китай и Индия, а 129 моряци агонизират в полярния студ.\n\nМега продукцията впечатлява с визуални ефекти и реалистични сцени на насилие с много кръв. Моряците се борят за живота си, а медицината през 19 век не им помага особено, след като трябва да се упояват с ром при ампутация. Поредицата както и романът са базирани на истинския живот на капитан Джон Франклин, който повежда експедиция на Британския кралски флот през Арктическия океан. Целта на мисията е да се намери път до Азия  т.нар. Северозападен път като търговски маршрут за износ на стоки. Това е четвъртата арктическа експедиция на 59-годишния капитан. Година след началото й - през септември 1846 г. - се случва катастрофата и двата кораба остават блокирани в леда.\n\nДжон Франклин умира още през юни 1847 г. Още 23 моряци губят живота си преди началото на 1848 г. Останалите остават блокирани в двата кораба в продължение на две зими, докато най-накрая ги изоставят и тръгват пеша в търсене на помощ. Всички членове на екипажа умират по време на този преход, като преди това се опитват да оцелеят дори чрез канибализъм. Едва през 2014 г. са открити останките на \"Еребус\", а две години по-късно експедиция попада на \"Терор\" - запазен почти без разрушения. Откритието на втория кораб се случва в процеса на подготовка за снимането на сериала. \"По първоначален план чудовището трябваше да унищожи \"Терор\" някъде по средата на сериала. Но точно тогава намериха кораба, който беше непокътнат. Затова трябваше да пренапишем част от сценария\", разказва историкът Матю Бетс, който консултира екипа.\n                    ", "date": "2018.04.15", "title": "Ридли Скот продуцира най-страшния сериал"}
{"url": "http://www.monitor.bg/a/view/89729-%D0%95%D0%B9%D0%BC%D0%B8-%D0%A8%D1%83%D0%BC%D1%8A%D1%80-%D0%BF%D1%80%D0%B0%D0%B7%D0%BD%D1%83%D0%B2%D0%B0-2-%D0%BC%D0%B5%D1%81%D0%B5%D1%86%D0%B0-%D0%B1%D1%80%D0%B0%D0%BA-%D1%81%D1%8A%D1%81-%D1%81%D0%B0%D0%BD%D0%B4%D0%B2%D0%B8%D1%87/", "text": "\n                    Комедийната звезда Ейми Шумър отпразнува втория месец, откакто каза заветното „да“ на съпруга си – готвача Крис Фишър, със сандвич. Актрисата от „Тотал щета“ направи феновете си съпричастни към повода, като сподели кадър как се храни заедно с половинката си в социалните мрежи. Шумър използва случая, за да промотира и новия си филм I Feel Pretty. По традиция, лентата е комедия и проследява живота на несигурна жена, чиито комплекси изчезват мигновено след инцидент, а тя самата започва да вярва, че е най-красивата на света.\n\nПрипомняме, че актрисата се разходи изненадващо до олтара в средата на февруари, едва няколко месеца, след като искрата между нея и Фишър пламна. Сред 80-те гости на сватбата бяха Дженифър Анистън, Джейк Джиленхол, Дженифър Лорънс, Лари Дейвид и Джъд Апатоу. Всички те получили поканата си едва два дни преди голямото събитие.\n                    ", "date": "2018.04.15", "title": "Ейми Шумър празнува 2 месеца брак със сандвич"}
{"url": "http://www.monitor.bg/a/view/10411-%D0%9F%D1%80%D0%B5%D1%81%D1%82%D1%8A%D0%BF%D0%B5%D0%BD-%D0%BC%D0%B0%D1%82%D1%80%D0%B8%D0%B0%D1%80%D1%85%D0%B0%D1%82-%D0%B2%D0%BB%D0%B0%D0%B4%D0%B5%D0%B5-%D0%96%D0%B8%D0%B2%D0%BE%D1%82%D0%B8%D0%BD%D1%81%D0%BA%D0%BE-%D1%86%D0%B0%D1%80%D1%81%D1%82%D0%B2%D0%BE/", "text": "Премиерната кримка тръгва по bTV Action от 23 април\n                    Тя е Кръстникът в рокля, тя е Джанин „Смърф“ Коди, която ще се превърне в кошмара на тийнейджъра Джошуа „Джей“. 17-годишният хлапак губи майка си от свръх доза и животът му се преобръща на 180 градуса. Не стига, че трябва да се премести в Южна Каролина, а трябва да живее и с престъпните си роднини в истинско „Животинско царство“. Премиерният за България сериал стартира на 23 април по bTV Action и ще се излъчва всеки делник от 20 часа.\n\nДжей, в чиято роля влиза Фин Кол, не познава братовчедите и леля си и дори не подозира с какво се занимават, но\n\n\n \n\n\n\n\n \n\nНачело на фамилията стои Джанин Коди (Елън Баркин), а нейна дясна ръка е осиновеният ѝ син Бари „Баз“ (Скот Спийдман). Те са безскрупулна банда, в която влизат още тримата ѝ биологични синове, която се занимава с обири, наркотици и оръжие. До вчера обикновено момче Джей се изправя пред най-големите трудности в живота си – да оцелее в престъпния свят, който е попаднал.\n\nСериалът е\n\n\n \n\n\n\n\n \n\nАвстралия, в които е замесена известната местна криминална фамилия Петинджил. Семейството е обвинявано в нелегален бизнес, продажба на наркотици и оръжия, както и въоръжени обири.\n\nРежисьор на продукцията е Джон Уелс, а сценарист – Джонатан Лиско. Прави своята премиера през 2016 г. като до месец предстои старта на третия сезон в САЩ. Поредицата е вдъхновена от едноименния пълнометражен филм на Дейвид Мичод от 2010 г., който е и изпълнителен продуцент на сериите. Елън Баркин влиза в ролята на Джанин и на големия екран, за което е номинирана за най-престижната награда „Оскар“. Сред най-запомнящите ѝ роля са в „Новото нормално”, „Операция: Край на играта”, „Дванадесет” и „Още един щастлив ден”.\n                    ", "date": "2018.04.15", "title": "Престъпен матриархат владее „Животинско царство“"}
{"url": "http://www.monitor.bg/a/view/23232-%D0%91%D1%8A%D1%82%D0%BB%D1%8A%D1%80-%D0%B2%D1%8A%D1%80%D0%BD%D0%B0-%D0%BA%D1%83%D1%87%D0%B5%D1%82%D0%BE-%D0%A8%D1%83%D1%88%D0%BA%D0%B0-%D0%B2%D1%8A%D0%B2-%D0%92%D0%B8%D1%82%D0%BE%D1%88%D0%B0/", "text": "Актьорът е неразделен с домашния си любимец, откакто го спаси в България\n                    „Най-добрият ми приятел“ - така холивудската звезда Джерард Бътлър се обръща към домашния си любимец – кучето Шушка, което спаси от Витоша преди месеци. Днес двамата са отново в България, като повод за това дават снимките към новия екшън на актьора „Код: Ел Ей“. След като приюти Шушка, Бътлър не се отделя от нея, като дори я заведе и на партито по повод финала на работата на терен по предстоящия филм в Лондон. „Шушка израстна от куче, което не се доверяваше лесно, ставаше агресивно, когато наоколо има храна и други животни, до\n\n \n\n\n\n \n\nс които съм работила някога“, написа по адрес на кучето оборотната треньорка на домашни любимци в Ел Ей Тамар Гелър, в чийто списък с клиенти освен Бътлър влизат още звезди като Опра Уинфри, Елън Дедженеръс, Бен Афлек и др.\n\nЗвездата от „300“ и „Геобуря“ кацна у нас преди седмица, когато стартира и работата по „Код: Ел Ей“ у нас. Заедно с него бе и Ник Нолти, а съвсем скоро очакваме в София да пристигнат още Морган Фрийман и Джейда Пинкет Смит. Действието на третия филм от франчайза на Бътлър ще се развива в самолет. Този път именно агент Майк Банинг пък ще се окаже в прицела на терористи, след като е несправедливо обвинен в опит за убийство на президента на Щатите (в ролята влиза Фрийман – б.а.). Въпреки че мнозина предполагаха, че локацията на събитията в заглавието ще доведе до\n\n \n\n\n\n \n\nсамият актьор загатна, че „Код: Ел Ей“ ще се фокусира не толкова върху престрелките и раздаването на крошета, колкото върху вътрешните демони на героя му Банинг. Дали ще изпълни обещанието си, ще разберем чак през 2019 г., за когато е заложена премиерата на филма. Режисьор на продукцията е Рик Роман Во, а сред прясно присъединилите се към каста актьори е и Майкъл Ландис („Приятелят на гаджето ми“, „Злато“).\n                    ", "date": "2018.04.15", "title": "Бътлър върна кучето Шушка във Витоша"}
{"url": "http://www.monitor.bg/a/view/48417-%D0%9D%D1%8E%D0%B9%D0%BE%D1%80%D0%BA%D1%87%D0%B0%D0%BD%D0%B8%D0%BD-%D0%B8%D0%B4%D0%B2%D0%B0-%D0%B2-%D0%A1%D0%BE%D1%84%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%9C%D1%83%D0%BA%D0%B8/", "text": "\n                    \nБратът на Мария Грубешлиева-Муки, който от почти 30 години живее в САЩ, има намерение да се върне у нас и да доведе свой приятел, хлътнал по неговата полусестра, виждайки снимките й във Фейсбук. Дъщерята на легендарната Стоянка Мутафова също харесала фотосите на въпросния Дейвид, който изглеждал малко по-млад от нея и добре поддържан, но засега не обещава нищо повече. „Ясно е, че аз няма да оставя майка си, а кой би оставил Ню Йорк, за да се установи тук?! Пък и интуитивно някак не мога да си представя да понасям един мъж непрекъснато до себе си и той да поняса мен“, коментира Муки за „Монитор“, добавяйки, че все пак е навита да се запознае с американеца на българска земя. Братът Божил все още не е уточнил кога ще лети насам с кандидат-жениха.\n\nПлановете се усложняват и от това, че синът на Леонид Грубешлиев не обичал да си идва и навремето при първа възможност забягнал отвъд океана с полет за Куба, а по-късно се установил в Ню Йорк. „Като мен, и Божил, който е кръстен на дядо ни по бащина линия, остана без деца. Раздели се със съпругата си и сега живее с една мулатка, която се грижи за възрастната си майка“, отбелязва Муки сходствата в съдбите им.\n\nВ събота кралицата на комедията Стоянка Мутафова и дъщеря й представиха биографичната книга за голямата актриса „Добър вечер, столетие мое!“ при голям успех във Велинград. Във вторник пък луксозното томче, създадено от Грубешлиева, ще има премиера в Перник. Авторката Муки много се вълнува, тъй като именно в тамошния театър е била актриса в продължение на доста сезони.\n\n\n \n                    ", "date": "2018.04.15", "title": "Нюйоркчанин идва в София заради Муки"}
{"url": "http://www.monitor.bg/a/view/89893-%D0%9D%D0%BE%D1%80%D0%B0-%D0%A8%D0%BE%D0%BF%D0%BE%D0%B2%D0%B0-%D0%BE%D1%82%D0%B3%D0%BB%D0%B5%D0%B6%D0%B4%D0%B0-%D0%B3%D1%83%D1%89%D0%B5%D1%80/", "text": "\n                    Нора Шопова, която преди няколко месеца зае мястото на Деси Банова в екипа на Нова тв, разкри, че има необичаен домашен любимец – гущер. Макар че признава, че не обича екстремните спортове като скачане с бънджи заради страха й от височини, красавицата не би отказала да разнообрази и менюто си с десерт с брашно от щурци, например. „Обичам комфорта и спокойствието, но ги нарушавам, за да вървя напред!“, обясни Шопова пред сп. Grazia.\n\nВъпреки че е завършила право, кариерата й я изпраща в коренно различна посока – модния подиум. Нора е първата българка, била два пъти на корицата на модното списание Vogue, като е работила с агенции от Северна Америка, Европа и Азия. През 2015 г. откритието на „Ивет фешън“ влезе в престижната класация на сп. Forbes „Топ 70 на българските знаменитости\".\n\nСлед като влезе в редиците на Нова тв като синоптик, подкрепата си за Шопова засвидетелства и краля на фолка Азис. „Един истински супер модел, който няма нужда от сензационни заглавия за да привлече вниманието. Нора, за мен Вие сте най-красивият модел, появил се след ерата на супер моделите през 90-те. Вашата скромност и възпитание ме респектират и правят ваш огромен фен!“, написа тогава той.\n                    ", "date": "2018.04.15", "title": "Нора Шопова отглежда гущер"}
{"url": "http://www.monitor.bg/a/view/11474-%D0%A3%D0%B8%D0%BB-%D0%A4%D0%B0%D1%80%D0%B5%D0%BB-%D0%BF%D0%BE%D1%81%D1%82%D1%80%D0%B0%D0%B4%D0%B0-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Холивудската звезда Уил Фарел пострада при катастрофа в Калифорния. Комедийният актьор бе хоспитализиран за кратко с леки наранявания, след като автомобилът, с който се е движил се преобърнал. В колата пътували четирима човека. Фарел и продуцента Андрю Стийл са вече изписани от болничното заведение. Шофьорът на иконата от тв шоуто Saturday Night Live Марк Томпсън и друга негова колежка Каролина Барлоу са все още под наблюдението на лекари. И техните травми обаче не са сериозни, успокояват от United Talent Agency пред The Hollywood Reporter. “Уил ще остане близо до приятелите си, докато те все още се възстановяват. Той благодари на всички хора, които се отзоваха веднага след катастрофата, както и на лекарския екип, който се погрижи за всички пасажери“, добавят още от агенцията.\n\nДо инцидента се стигна, след като автомобилът, с който е пътувал Фарел, се е ударил в друго превозно средство. Според разследващите нито един от шофьорите не е бил под влияние на алкохол или наркотици, но какво е предизвикало катастрофата, все още не е ясно.\n                    ", "date": "2018.04.15", "title": "Уил Фарел пострада при катастрофа"}
{"url": "http://www.monitor.bg/a/view/86601-%D0%93%D1%83%D0%B8%D0%BD%D0%B5%D1%82-%D0%9F%D0%BE%D0%BB%D1%82%D1%80%D0%BE%D1%83-%D1%81%D0%B5-%D0%B2%D0%B5%D0%BD%D1%87%D0%B0-%D1%82%D0%B0%D0%B9%D0%BD%D0%BE/", "text": "\n                    Актрисата Гуинет Полтроу и любимият й – продуцентът и режисьор Брад Фалчък, вдигнаха парти с над 400 гости. Въпреки че официално купонът бе оповестен като тържествено отбелязване на годежа, който двамата обявиха преди няколко месеца, мнозина предположиха, че влюбените тайно са си казали заветното „да“.\n\nСъбитието се състоя в събота вечерта, а сред присъстващите бяха знаменитости като Стивън Спилбърг, Деми Мур, Кейт Хъдсън, Камерън Диас, Дженифър Анистън, Джулия Робъртс и др. Бившият съпруг на Полтроу – музикантът Крис Мартин, с когото са родители на две деца, не бе забелязан на партито, отбелязват от Daily Mail.\n\nПовод за спекулациите, че звездната двойка се е венчала, даде облеклото на част от посетителите, които имали „сватбени корсажи“. Майката на актрисата от „Влюбеният Шекспир“ - Блайт Данър, пък е засечена да се промъква на мястото на събитието, носейки в ръка рокля на дизайнерката Моник Люлиер, чиято специалност са именно сватбените тоалети.\n\nКъм момента нито Полтроу, нито годеникът й са коментирали евентуалната си сватба.\n                    ", "date": "2018.04.15", "title": "Гуинет Полтроу се венча тайно"}
{"url": "http://www.monitor.bg/a/view/85558-%D0%94%D0%B6%D0%B5%D0%B9%D1%81%D1%8A%D0%BD-%D0%91%D0%BE%D1%80%D0%BD-%D0%B2%D0%B4%D1%8A%D1%85%D0%BD%D0%BE%D0%B2%D1%8F%D0%B2%D0%B0-%D1%81%D0%B5%D1%80%D0%B8%D0%B0%D0%BB/", "text": "\n                    Шестнадесет години, след като се появи за първи път на големия екран, Джейсън Борн ще вдъхнови и телевизионна поредица. Това стана ясно, след като от USA Network поръчаха пилотен епизод на продукцията, чието работно заглавие е Treadstone. Макар че персонажът, изигран от Мат Деймън, стои в основата на проекта, той най-вероятно няма да се появи в сериала. Вместо това епизодите ще се фокусират върху агенцията, възпитаваща професионални убийци. Изпълнителен продуцент и сценарист на Treadstone ще бъде Тим Кринг („Герои“), а на режисьорското столче ще седне Рамин Бахрани.\n\nUniversal имат опит в създаването на продукция, вдъхновена от култовия екшън герой, но без неговото присъствие. Четвъртият от общо петте филми от франчайза - „Наследството на Борн“, постави в светлината на прожекторите Джеръми Ренър. Резултатът обаче не се понрави на феновете на поредицата.\n                    ", "date": "2018.04.15", "title": "Джейсън Борн вдъхновява сериал"}
{"url": "http://www.monitor.bg/a/view/62467-%D0%9C%D0%B8%D0%BB%D0%BE%D1%88-%D0%A4%D0%BE%D1%80%D0%BC%D0%B0%D0%BD-%D0%BF%D0%BE%D0%BB%D0%B5%D1%82%D1%8F-%D0%BA%D1%8A%D0%BC-%D0%90%D0%BC%D0%B0%D0%B4%D0%B5%D1%83%D1%81/", "text": "Великият режисьор едва се спасява от затвор в социалистическа Чехословакия\n                    \n\nПрочутият кинорежисьор от чешки произход Милош Форман си отиде от този свят в петък на 86 почти внезапно, след кратко боледуване. Филмът му „Амадеус“ - поетична притча за непосилната лекота на гениалния и страданието на обикновения талант, лишен от божествено озарение, омагьоса българската публика на първата Световна кинопанорама през 1987 г. Смехът на актьора Том Хълси в ролята на младия и необуздан Моцарт дълго звучеше в главите ни, а вече познавахме наизуст песните от мюзикъла „Коса“ още от началото на 80-те...\n\nЯн Томаш Форман, както е истинското му име, е носител на две награди „Оскар“ за най-добра режисура – за „Полет над кукувиче гнездо“ (1976) и „Амадеус“ (1985), които дублира със „Златен глобус“. Към тях се прибавя и трети за „Народът срещу Лари Флинт“ (1976). Но изключителната кариера на Милош Форман започва още в социалистическа Чехословакия, когато група начинаещи кинаджии съмишленици слагат начало на т.нар. пражка „Нова вълна“ в седмото изкуство.\n\nБъдещият титан се ражда на 18 февруари 1932 г. в Часлав, малко градче източно от Прага. Когато е на 8 години баща му е арестуван от Гестапо и депортиран в концлагера Бухенвалд, където намира смъртта си. Същата трагична съдба има и майка му в Аушвиц. Родителите не са евреи, били са протестанти. Момчето и братята му са отгледани от вуйчовци и чичовци. След като завършва режисура във Филмовата школа в Прага, през 60-те години Форман става известен с първите си ленти, отличени на престижни международни фестивали - „Черен Петър“ (1963, Локарно), „Любовта на русокосата“ (1965) и „Пожар, момичето му“, който предизвиква протести сред чехословашките пожарникари и\n\n\n\nПрез 1967 г. Форман едва не влиза в затвора. Продуцентът Карло Понти инвестира $ 85 000 в „Пожар, момичето ми!“, но не харесва готовия филм. Иска си парите обратно и според договора режисьорът трябва да плати неговата квота на чехословашкото правителство. Форман е обвинен в саботаж на социалистическата икономика, което значи 10 години зад решетките. За щастие френските кинематографисти Франсоа Трюфо и Клод Бери му оказват доверие и покриват сумата. Филмът в крайна сметка е номиниран за чуждоезичния „Оскар“.\n\nПо време на инвазията на войските на Варшавския договор, които през лятото на 1968-а смазват Пражката пролет, Милош Форман е в Париж и избира да остане изгнаник във Франция, където заедно с Жан-Клод Кариер в онзи период работи върху сценария на „Излитане“. След това заминава за САЩ. И докато комедиите, заснети в родината му са открито критични към „реалния социализъм“, то в американските си филми от 70-те - „Излитане“ (1971), „Полет над кукувиче гнездо“ (1975), „Коса“ (1979), режисьорът вече обръща непрощаващ поглед към всяка властова система, в случая капиталистическата.\n\n\n\n„Полет...“-ът печели 5 статуетки „Оскар“ - най-добър филм, режисьор, актьор (Джак Никълсън), актриса (Луиз Флечър) и адаптиран сценарий по едноименния роман на Кен Киси: нещо, което не е ставало от времената на „Случи се една нощ“ (1934) на Франк Капра. А „Амадеус“ инкасира цели 8, включително за ролята на Франсис Мъри Ейбрахъм като Антонио Салиери. Форман успява да получи от чехословашките власти специално\n\n\n\nблагодарение на натиска на тогавашните шефове на местната киноиндустрия, които осъзнават какви дивиденти, не на последно място и икономически, ще им донесе американската мегапродукция. Снимките минават под постоянния контрол на тайната полиция, което не пречи на режисьора да коментира: „В комунистическите държави обичат филмите за музиканти, тъй като музикантите не говорят, а пишат ноти, следователно не могат да кажат нищо „подривно“.\n\nМилош Форман става американски гражданин през 1975 г. От 1999-а е женен за третата си съпруга Мартина Зборилова, която и обявява смъртта му пред медиите. Преди нея режисьорът е имал бракове с актрисите Яна Брейхова и Вера Кесадлова, която му ражда близнаци, докато Форман работи над филма „Човек на луната“ с Джим Кери, посветен на комика Анди Кауфман. Щастливият баща им дава имената Андрю (като Анди Кауфман) и Джеймс (като Джим Кери), а „Човек на луната“ е удостоен със Сребърна мечка на Берлинале. След „Призраците на Гоя“ (2006) с Хавиер Бардем и Натали Портман режисьорът се откъсва от камерата заради прогресиращо заболяване на очите, но пък се появява като актьор в няколко последни заглавия. Сред тях е „Възлюбените“ с Катрин Деньов и Киара Мастрояни, който е избран да закрие 64-ия Международен фестивал в Кан през 2011-а...\n\n\n\n \n\n\n\nПрез 1965 г. легендарният Кърк Дъглас е на фестивал в Прага и харесва филма на Форман „Любовта на русокосата“. Моли домакините на събитието да предадат на автора романа на Кен Киси „Полет над кукувиче гнездо“, за да бъде реализиран в САЩ. Форман му споделя, че има голям интерес към проекта, но книгата така и не стига до него. 10 години по-късно, когато вече е в САЩ, синът Майкъл Дъглас носи на чеха същия роман. Когато покрай работата се среща с Кърк, той вбесен го напада: „Мръсен кучи сине, когато ти изпратих тази книга, ти дори не благоволи да ми отговориш!“. Форман пък обяснява: „Чаках с месеци и накрая реших, че просто си се пошегувал...“. Явно тогава томчето не е могло да премине митническата цензура...\n\n\n \n\n\n \n                    ", "date": "2018.04.15", "title": "Милош Форман полетя към Амадеус"}
{"url": "http://www.monitor.bg/a/view/16779-%D0%9E%D1%82%D0%B8%D0%B4%D0%B5-%D1%81%D0%B8-%D0%BF%D0%BE%D0%B3%D0%BE%D0%BB%D0%B5%D0%BC%D0%B8%D1%8F%D1%82-%D0%BE%D1%82-%D0%B1%D1%80%D0%B0%D1%82%D1%8F-%D0%A2%D0%B0%D0%B2%D0%B8%D0%B0%D0%BD%D0%B8/", "text": "\n                    В Рим на 88-годишна възраст почина големият режисьор Виторио Тавиани, който в тандем с 2-години по-младия си брат Паоло е автор на редица филми, белязали историята на италианското кино: „Баща господар“ (Златна палма от Кан 1977), „Нощта на свети Лаврентий“, „Хаос“, „Фермата на чучулигите“, „Цезар трябва да умре“ (Златна мечка от Берлин 2012) и мн. др. Тъжната вест е съобщила на агенция АНСА една от дъщерите на маестрото, Джована. По желание на близките церемонията по кремацията ще се състои в тесен семеен кръг.\n\nСинове на адвокат антифашист, Виторио и Паоло започват да снимат документални филми със социална насоченост през 60-те, като по-големият се отказва да продължи образованието си по право в университета в Пиза. На големия екран дебютират с „Един мъж за изгаряне“ с Джан Мария Волонте през 1962 г. Тази история на сицилиански синдикалист, станал жертва на мафията, печели наградата на критиката от кинофестивала във Венеция. Оттогава лентите им, характеризиращи се с документален подход към действителността, неизменно слагат пръст в раната на проблемите и противоречията на страната.\n\nДългата филмография на тандема, окичена с множество международни награди, включва заглавия като „Добро утро, Вавилон“, „Слънце и среднощ“, „Смей се ти“, „Фермата на чучулигите“ (2007) – творба за арменския геноцид през 1915 г. с участието на редица бг актьори като Христо Шопов, Малин Кръстев, Стефан Данаилов, Асен Блатечки и др., „Чудесният Бокачо“ и т.н.\n\nПоследната работа на братя Тавиани, която излиза миналата година, е „Частен въпрос“. Тя отново обръща поглед към годините на фашизма в Италия, защото, както неотдавна заявява Виторио в едно интервю: „Фашизмът се връща или поне се опитва да се върне“...\n                    ", "date": "2018.04.15", "title": "Отиде си по-големият от братя Тавиани"}
{"url": "http://www.monitor.bg/a/view/54466-%D0%93%D1%8A%D1%80%D1%86%D0%B8%D1%8F-%D0%B8-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D1%81%D0%B5-%D1%80%D0%B0%D0%B7%D0%B1%D1%80%D0%B0%D1%85%D0%B0-%D0%B7%D0%B0-%D0%B8%D0%BC%D0%B5%D1%82%D0%BE/", "text": "\n                    \nПостигнат е напредък за по-голямата част от въпросите в спора за името, остават обхвата на използване и името за международна употреба. Това заяви македонският премиер Зоран Заев, след срещата на македонския външен министър Никола Димитров в Охрид с неговия колега Никос Кодзияс.\n\nСпоред Заев голяма част от нещата са решени и това му дава право да вярва, че има пробив, но посочи, че и това, което е решено, може да се смята за договорено само, ако има окончателен договор. \"Бих казал само, че обхватът не е решен и името за международна употреба също. Ние сме много близо до решение, което трябва да бъде потвърдено в частта на идентичността и в частта на националността и езика. Мисля, че сме пред решаването на тези въпроси“, каза Заев.\n\nПо отношение на гръцките възражения за иредентизъм, македонският премиер смята, че трябва да се намерят формулировки, че „нямаме териториални претенции, че нямаме намерение да променим границата и че нямаме намерение да се месим в наследството на Гърция, едновременно и те в нашето наследство“. Заев потвърди, че ще има референдум за името и въпросът е дали ще бъде веднага след споразумението или преди влизането на Македония в НАТО или в ЕС. За обхвата на използване и гръцкото искане за ерга омнес, Македония е на мнение, че договореното име трябва да бъде само за международна употреба, без промяна на Конституцията, защото домашна употреба на името няма никакво влияние върху Гърция.\n\nВ петък Димитров коментира, че са били водени „открити и искрени разговори и за първи път е станало дума за временното споразумение и начините, по които трябва да се изпълни евентуалния договор”. „Разговаряхме без да се надхитряваме един друг, имайки предвид нуждите и на другите страна. Преговаряхме и по това по какъв начин да оставим настрани основните грижи на двете страни”, поясни първият дипломат на Македония. \"Нашето име е Македония и за това не може да се преговаря или да се променя. Въпросът е да се намери определение, което да отличи нашата държава от географската област Македония, разделена между поне три държави\", каза Димитров. Гръцкият министър Кодзияс потвърди, че е направен напредък както на министерско ниво, така и на експертно ниво на работните групи.\n\n \n\n \n\n\n \n                    ", "date": "2018.04.15", "title": "Гърция и Македония се разбраха за името"}
{"url": "http://www.monitor.bg/a/view/21628-%D0%9A%D0%BB%D0%B0%D1%83%D0%B4%D0%B8%D1%8F-%D0%9A%D0%B0%D1%80%D0%B4%D0%B8%D0%BD%D0%B0%D0%BB%D0%B5-%D0%B1%D0%BB%D0%B5%D1%81%D1%82%D0%B8-%D0%BD%D0%B0-80-%D0%B3%D0%BE%D0%B4%D0%B8%D0%BD%D0%B8/", "text": "\n                    Клод Жозефин Роз Кардинале ще отпразнува тази вечер в Неапол 80-я си рожден ден след спектакъла на пиесата „Странната двойка“ на американския драматург Нийл Саймън. Само че на афиша за постановката на прочутия театър „Сан Карло“ като изпълнителка на главната роля е изписано името Клаудия Кардинале. Това, с което актрисата става любимка на някои от най-великите режисьори на миналия век - Федерико Фелини, Лукино Висконти, Серджо Леоне, Марио Моничели, Филип Льороа. И което са произнасяли нежно, нежно, безумно влюбените в красавицата митове на световното кино Жан Пол Белмондо, Ален Делон, Марчело Мастрояни, Джон Уейн, Бърд Ланкастър, Шон Конъри, Пол Нюмън, Рок Хъдсън и т.н. Като разбира се не всички от тези известни актьори са успели да се наврат в леглото й – нещо, което може със сигурност да се каже за бившия президент на Франция Жак Ширак. Той едва не се развежда заради нея и след като е принуден да я зареже по партийно поръчение, в знак на вечна любов я прави кавалер на Ордена на Почетния легион – най-високото отличие на Париж.\n\nИначе Клод Жозефин Рооз Кардинале се ражда в Тунис на 15 април 1938 г. в семейството на имигранти от остров Сицилия. Там по онова време официалният език бил френският и момиченцето е записано в регистъра за новородени с малко мъжкарското име Клод. Просто защото някой казал на родителите му, че това е вариантът на Клаудия на езика на Молиер и те въобще не се колебали. Другарчетата й в училище са католици, православни и мюсюлмани, но тя се спогажда с всички и е тартор на игрите им по прашните улици на столицата на африканската страна. Женствеността й разцъфтява рано и още на 12 – 13 години се отличава с изключителна южняшка красота. Забелязват я в училището й двама френски режисьори, които отиват при баща й, за да го молят за я пусне да участва в бъдещата им лента, но Клод бяга от тях. Все пак родителите й я принуждават да приеме малка роля във филм с Омар Шариф, където камерата я запечатва в арабска носия сред портокалова горичка. След това участие обаче момичето обявява на майка си и баща си, че втори път няма да се появи на снимачна площадка, тъй като искала да стане... изследователка!\n\nВ средата на петдесетте години на миналия век обаче в Тунис е организиран конкурс за избор на най-хубавата италианка в страната и Клод го печели. Наградата е пътуване през следващата година до Венеция за посещение на световно известния филмов фестивал и шестнайсет годишната девойка стъпва за пръв път в Италия. Посрещната е с овации от режисьори, актьори и публика, затрупват я с покани за участия във филми, но тунизийката с италианско потекло ги отхвърля. И на връщане към Тунис в самолета прочита в списание „Епока“ статия за самата нея, озаглавена: „Красавицата, която не иска да се занимава с кино“. Авторите на материала обаче не знаят, че във Венеция девойката гледа за пръв път филм в истински киносалон – „Белите нощи“ на Лукино Висконти, харесва й, след което започва да се замисля сериозно по темата. Но в Тунис я чака истинска лична драма, която за малко да покоси зараждащите се мечти – едва седемнайсетгодишна Клод е изнасилена от по-възрастен ухажьор, който известно време си я държи като секс-робиня. Забременява, но за щастие получава покана от харесали я във Флоренция продуцент Франко Касталди да участва във филм на Марио Моничели със заглавие „Обикновените непознати“. Макар че не говори добре италиански, тя приема без колебание поканата, бяга от похитителя си и не след броени дни се озовава Рим.\n\nКогато Моничели завършва снимките, Клаудия, както той я нарича пръв, вече е бременна в третия месец, още малко и това ще се вижда с просто око. Тя не се колебае много, за да разкрие проблема си на Франко Касталди, изрично подчертавайки, че не иска да абортира. Той я разбира и за да не бъде провалена кариерата й в католическа Италия от извънбрачното дете, я праща да ражда тайно в лондонска клиника. Там на бял свят се пръква Патрик, когото Кристалди осиновява, а пък Клаудия къде от признание, къде от любов, му става официална метреса, при това за цели десет години. Като още след раждането на Патрик започват участията й в извечни култови ленти като „Роко и неговите братя“, „Гепардът“, „8 и ½“ „Хубавият Антонио“, „Момичето на Бубе“ – общо 150 филма до завчера.\n\nА истинската, голямата любов, я връхлетява през 1974 г., когато се появява на снимачната площадка в Неапол на лентата „Хубавците“. Режисьорът Паскуале Скуитиери по собствените й думи е неустоим, тя хлътва жестоко по него, същото се случва и в обратната посока. Женят се, ражда им се дъщеря Клаудия и живеят под един покрив цели 27 години. Ако се вява на мълвата, разделят се заради мимолетната забежка на красавицата по Жак Ширак, за която Паскуале изглежда разбира чак когато законната му съпруга става кавалер на Ордена на почетния легион на Франция. За жалост той почина точно преди година, но Клаудия избра да чества 80-те си години точно там, където пламва любовта им – Неапол.\n                    ", "date": "2018.04.15", "title": "Клаудия Кардинале блести на 80 години"}
{"url": "http://www.monitor.bg/a/view/43297-%D0%91%D0%BE%D0%BD-%D0%94%D0%B6%D0%BE%D0%B2%D0%B8-%D1%81%D0%B5-%D1%81%D1%8A%D0%B1%D1%80%D0%B0%D1%85%D0%B0/", "text": "\n                    \"Бон Джоуви\" се събраха в оригиналния си състав за състоялата се в Кливланд, Охайо, церемония по въвеждане в Залата на славата на рокендрола на избраниците за 2018 г.\n\nНа събитието към фронтмена Джон Бон Джоуви, барабаниста Тико Торес и кийбордиста Дейвид Брайън се присъединиха бившите членове на популярната рок банда от САЩ Алек Джон Съч и Ричи Самбора.\n\nОсвен \"Бон Джоуви\", в Залата на славата на рокендрола бяха въведени групите \"Дайър стрейтс\", \"Муди блус\" и \"Карс\", и посмъртно певиците Нина Симон и Сестра Розета Тарп.\n\nСписъкът за 2018 г. отбелязва завръщането към \"корените\" на Залата на славата на рокендрола, след като през последните две години в нея бяха въведени рапъри като Тупак Шакур и групата N.W.A. (Ен Дабъл Ю Ей).\n\nИзпълнителите подлежат на избиране 25 години след излизането на първия им сингъл или албум. След въвеждането в Залата на славата на рокендрола, творчеството им става част от постоянна изложба в Музея на славата на рокендрола в Кливланд, Охайо.\n                    ", "date": "2018.04.15", "title": "\"Бон Джови\" се събраха "}
{"url": "http://www.monitor.bg/a/view/89181-%D0%A4%D0%B8%D0%BD%D0%BB%D0%B0%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82-%D1%81%D0%B5-%D0%BF%D1%80%D0%B8%D0%B1%D1%80%D0%B0-%D1%81-%D0%BF%D0%BE%D0%BB%D0%B5%D1%82-%D0%B2-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%BD%D0%B0-%D0%BA%D0%BB%D0%B0%D1%81%D0%B0-%D0%BE%D1%82-%D0%A1%D0%BF%D0%BB%D0%B8%D1%82/", "text": "\n                    Финландският президент Саули Нинистьо, който се срещна в Загреб и Сплит с хърватския президент Колинда Грабар Китарович и премиера Андрей Пленкович, възхити общественост с начина, по който се върна от посещението в Хърватия, съобщава информационният сайт Индекс.\nТъй като на полета от Спилт за Хелзинки няма бизнес класа, Нинистьо спокойно се настани в икономична класа на нискобюджетна норвежка компания и излетя за Осло, откъдето се прехвърли на полет за Хелзинки.\nНовината за това беше съобщена и от финландските медии.\nЦената на полета Сплит-Хелзинки е 61 евро.\nТова може да бъде добър пример за някои хърватски политици, отбелязва Индекс\n                    ", "date": "2018.04.15", "title": "Финланският президент се прибра с полет в икономична класа от Сплит "}
{"url": "http://www.monitor.bg/a/view/40775-%D0%94%D0%BE%D0%BA%D0%BB%D0%B0%D0%B4-%D0%BD%D0%B0-%D0%95%D0%9A-%D0%90%D0%BB%D0%B1%D0%B0%D0%BD%D0%B8%D1%8F-%D0%B5-%D0%BE%D1%82%D0%BB%D0%B8%D1%87%D0%BD%D0%B8%D0%BA-%D0%BF%D0%BE-%D0%BD%D0%B0%D0%BF%D1%80%D0%B5%D0%B4%D1%8A%D0%BA%D0%B0/", "text": "\n                    В доклад на Европейската комисия за напредъка на държавите кандидатки за членство се предупреждава, че престъпността и корупцията остават синоним на всяка от държавите от Западните Балкани, съобщава македонската редакция на Радио Свободна Европа, която е имала достъп до документа.\nНевралгични точки във всички държави от региона си остават проблемите, свързани с върховенството на закона, държавната администрация е слаба, а в областта на свободата на словото липсва напредък или е много малък, се казва в доклада, който ще бъде огласен на 17 април в Страсбург.\nДвустранните спорове още са главни пречки в процеса на европейска интеграция и в изминалия период не е решен нито един спорен въпрос между съседи.\nТазгодишен \"шампион\" по напредък ще бъда Албания, която ще получи препоръка за започване на преговори за членство в ЕС. Същата препоръка ще бъде повторена и за Македония.\nЗа Черна гора се посочва, че е постигнала много \"на хартия, но не и на практика\".\nПътят на Сърбия към ЕС продължава да зависи от подхода й към нормализацията на отношенията с Косово.\nЗа Босна и Херцеговина и Косово е отбелязано забавяне в процесите на реформи, посочва Радио Свободна Европа.\n                    ", "date": "2018.04.15", "title": "Доклад на ЕК - Албания е отличник по напредъка "}
{"url": "http://www.monitor.bg/a/view/71410-%D0%94%D0%B5%D0%B2%D0%B5%D1%82%D0%B8%D0%BC%D0%B0-%D0%BF%D0%BE%D0%BB%D0%B8%D1%86%D0%B0%D0%B8-%D1%80%D0%B0%D0%BD%D0%B5%D0%BD%D0%B8-%D0%B8-63-%D0%B2-%D0%B0%D1%80%D0%B5%D1%81%D1%82%D0%B0-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%9C%D0%B0%D0%BA%D1%80%D0%BE%D0%BD/", "text": "\n                    Френските власти арестуваха 63 души, а деветима полицаи бяха ранени при протести в два града, организирани на фона на недоволство от промените на президента Еманюел Макрон, свързани с пазара на труда, предаде Асошиейтед прес.\nМинистърът на вътрешните работи Жерар Колон осъди насилието и нанасянето на материални щети по магазини и обществени сгради по време на вчерашните протести в западния град Нант и южния Монпелие.\nКолон призова за спокойствие преди насрочения за днес друг протест в Западна Франция.\nОстаналите протести във Франция вчера до голяма степен преминаха мирно. Работещи в железниците проведоха демонстрации в рамките на стачките заради намеренията на Макрон да реформира жп сектора, стачки, които нарушиха железопътното движение в цяла Франция.\nДовечера президентът ще говори по националната телевизия, за да разясни икономическите си реформи. Той отстоява тезата, че прави Франция по-конкурентноспособна в глобален план, а работниците се опасяват, че може да загубят професионалните си привилегии.\nВ Нант до насилие се стигна при демонстрация срещу полицейска акция за извеждане на незаконно настанили се в сграда. Част от участниците в протеста започнаха да замерят полицаите с различни предмети. Силите на реда отговориха със сълзотворен газ и водно оръдие, предаде ДПА. Задържани бяха 12 души. След сблъсък с полицията в Монпелие бяха задържани 51 човека.\n                    ", "date": "2018.04.15", "title": "Деветима полицаи ранени и 63 в ареста по време на протест срещу Макрон"}
{"url": "http://www.monitor.bg/a/view/52719-13000-%D0%B1%D0%B5%D1%80%D0%BB%D0%B8%D0%BD%D1%87%D0%B0%D0%BD%D0%B8-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D0%B7%D0%B0%D1%80%D0%B0%D0%B4%D0%B8-%D0%BB%D0%B8%D0%BF%D1%81%D0%B0%D1%82%D0%B0-%D0%BD%D0%B0-%D0%B6%D0%B8%D0%BB%D0%B8%D1%89%D0%B0/", "text": "\n                    Около 13 000 берлинчани участваха в шествие и демонстративно разпънаха палатки, за да призоват властите да се справят с недостига на жилища в германската столица, предаде ДПА.\nПротестиращите преминаха от \"Потсдамер плац\" до жилищния район Кройцберг. Акцията мина под надслова \"Съпротива - заедно срещу принудителните изгонвания и ненормалната ситуация с наемите\".\nДемонстрацията беше най-големият протест в Берлин от години заради ситуацията с жилищата. В подобните прояви през 2016 и 2017 г. се включваха само по неколкостотин души.\nТърсенето на недвижими имоти в Германия е огромно. В много градове, където богати клиенти от цял свят изкупуват жилища, имотният пазар е силно ограничен.\nОсвен това Берлин става все по-популярен сред туристите и властите въведоха по-строги правила за интернет компаниите, които предлагат имоти под наем като Еър Би Ен Би.\nМного от берлинските протестиращи искат по-драстични промени в политиката в тази област, включително да бъдат спрени всички продажби на апартаменти. Други настояват за определяни на лимити, до които могат да бъдат увеличавани наемите от наемодателите.\nКметът Михаел Мюлер от Германската социалдемократическа партия подкрепи акцията, но заяви, че градските власти са направили вече всичко възможно. \"Берлин изчерпа всички съществуващи правни възможности. Сега трябва да се намесят федералните власти\", каза той.\nКонсерваторите от Християндемократическия съюз в областния парламент в Берлин отстояват мнението, че причината за проблема е прекалено малкият брой издавани разрешения за ново строителство.\nПрез 2016 г. в приютите за бездомни в Берлин са живеели около 30 000 души, два пъти повече в сравнение с година по-рано. При окончателните данни за 2017 г. се очаква те да са 50 000 и повече, заяви регионалният министър на труда и социалната политика на провинция Берлин Александър Фишер.\n                    ", "date": "2018.04.15", "title": "13000 берлинчани на протест заради липсата на жилища "}
{"url": "http://www.monitor.bg/a/view/20111-%D0%96%D0%B5%D0%BD%D0%B0-%D0%B8-%D1%88%D0%B5%D1%81%D1%82%D0%B8%D0%BC%D0%B0-%D0%BC%D1%8A%D0%B6%D0%B5-%D0%B8%D1%81%D0%BA%D0%B0%D1%82-%D0%B4%D0%B0-%D1%81%D1%82%D0%B0%D0%BD%D0%B0%D1%82-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8-%D0%BD%D0%B0-%D0%A7%D0%B5%D1%80%D0%BD%D0%B0-%D0%B3%D0%BE%D1%80%D0%B0/", "text": "\n                    В днешните избори за президент на Черна гора участват седем кандидати. Това, което прави изборите специфични, е връщането на политическата сцена на Мило Джуканович, лидера на управляващата Демократична партия на социалистите, който многократно е бил премиер и веднъж президент, както и кандидатурата на Драгиня Вуксанович, първата в историята жена кандидат за президент на Черна гора.\nТова са седмите по ред избори за президент от въвеждането на многопартийната система, а досега на този пост са били действащият президент Филип Вуянович /три пъти/, Момир Булатович /2 пъти/ и Мило Джуканович /веднъж/.\nКандидати са и председателят на Партията на справедливостта и помирението Хазбия Калач, независимият кандидат Василие Миличкович, лидерът на партия Истинската Черна гора Марко Милачич, представителят на Сръбска коалиция Добрило Дедеич и кандидатът на по-голямата част от опозицията Младен Боянич.\nДжуканович е политикът с най-дълъг стаж на политическата сцена на Черна гора. Шест пъти е избиран за премиер, за пръв път, когато е бил на 29 години, а от 1997 до 2003 г. е бил държавен глава. Три пъти се е оттеглял от политиката, но въпреки това винаги е бил доминираща фигура в своята партия. Президентската кандидатура на Джуканович бе подкрепена от коалиционните партньори на Демократичната партия на социалистите: партия Социалдемократи, Бошняшка партия, Хърватска гражданска инициатива, Демократичен съюз на албанците, Албанска алтернатива и Демократическата партия.\nБизнесменът с просръбски и антинатовски позиции Младен Боянич, който е бивш член на Позитивна Черна гора и бивш депутат, е кандидат на мнозинството опозиционни партии в Черна гора. Той бе предложен като непартиен кандидат от опозиционния Демократичен фронт, Демократична Черна гора, Социалистическата народна партия и Гражданско движение УРА.\nЕдинствената жена кандидат Драгиния Вуксанович е заместник-председателка на Социалдемократическата партия. Вуксанович е доктор по право, преподава в университета в Подгорица. Депутатка втори мандат.\nХазбия Калач е кандидат за президентските избори на извънпарламентарната Партия на справедливостта и помирението, чийто председател е. Калач е бивш заместник-председател на Бошняшката партия, която напусна заради противоречия с политическото й ръководство.\nБизнесменът Василие Миличкович е единственият независим кандидат. По време на кампанията за президентските избори Миличкович каза, че ще се бори за промени в избирателния закон, за да могат гражданите да гласуват за конкретни личности, а не за политически партии. Миличкович дълги години е бил председател на миноритарните акционери на електрическата компания на Черна гора.\nМарко Милачич е лидер на новоформираната политическа партия Истинската Черна гора. Работил е като журналист в Радио-телевизия Черна гора, след което е водил рубрики в няколко вестника и списания. Известен е като остър критик на управляващата коалиция и ожесточен противник на членството на Черна гора в НАТО. Бил е член на неправителствените организации Движение за неутралитет на Черна гора и Отпор срещу безнадеждността, при чиито акции публично е палил знамето на НАТО.\nДобрило Дедеич е кандидат на група извънпарламентарни партии и организации под името Сръбска коалиция. Дедеич е бивш функционер на Сръбската народна партия, която напусна през 2009 г., когато партията се преименува на Нова сръбска демокрация.\n                    ", "date": "2018.04.15", "title": "Жена и шестима мъже искат да станат президенти на Черна гора "}
{"url": "http://www.monitor.bg/a/view/69533-%D0%9F%D1%8A%D1%82%D0%BD%D0%B8%D0%BA-%D1%81%D0%BF%D0%BB%D0%B0%D1%88%D0%B8-%D1%81%D1%82%D1%8E%D0%B0%D1%80%D0%B4%D0%B5%D1%81%D0%B0-%D0%B8-%D0%BF%D1%80%D0%B8%D0%B7%D0%B5%D0%BC%D0%B8-%D1%81%D0%B0%D0%BC%D0%BE%D0%BB%D0%B5%D1%82/", "text": "\n                    Самолет на китайската авиокомпания Чайна Еър, летящ от град Чанша за столицата Пекин, бе принуден да предприеме извънредно кацане в град Чжънчжоу, след като един от пътниците се опитал да вземе стюардеса за заложничка, използвайки като оръжие писалка. За инцидента съобщи Управлението по гражданска авиация на Китай, предадеАсошиейтед прес.\nВсичките пътници и екипажа са слезли невредими от самолета в Чжънчжоу. Не се съобщава нищо за мотивите на нападателя, който е задържан. Няма и подробности как точно са се развили събитията на борда.\n                    ", "date": "2018.04.15", "title": "Пътник сплаши стюардеса и приземи самолет "}
{"url": "http://www.monitor.bg/a/view/50327-%D0%A5%D0%B8%D0%BB%D1%8F%D0%B4%D0%B8-%D0%BD%D0%B0-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0-%D0%9E%D1%80%D0%B1%D0%B0%D0%BD-%D0%B2-%D0%A3%D0%BD%D0%B3%D0%B0%D1%80%D0%B8%D1%8F/", "text": "\n                    Десетки хиляди унгарци участваха вчера в Будапеща в най-голямата опозиционна демонстрация от години, предаде Асошиейтед прес.\nАнтиправителствените протестиращи настояваха за нови избори и нова национална избирателна система. Премиерът Виктор Орбан беше преизбран миналата седмица, когато неговата дясна популистка партия ФИДЕС заедно със съюзника си, малката Християндемократическа партия, спречели свръхмнозинство в парламента - 134 от 199-те депутатски места. Опозиционните поддръжници са недоволни, че изборните правила са дали на партията на Орбан такова голямо мнозинство в парламента, когато тя е спечелила само около 50 процента от гласовете.\nВ пост във Фейсбук преди митинга организаторите призоваха за повторно преброяване на бюлетините, свободни медии, нов изборен закон, както и за по-ефективно сътрудничество между опозиционните партии. Участниците в протестното шествие преминаха от операта до парламента, скандирайки \"Нови избори!\" и \"Ние сме мнозинството!\".\nДемонстрацията беше една от най-големите в историята на Унгария през последните години, отбелязва Ройтерс. Множеството, препълнило площад \"Кошут\", беше сравнимо по размер с \"Мирния марш\" на привържениците на Орбан на 15 март, посочва Асошиейтед прес. Организаторите на вчерашната акция заявиха, че нов антиправителствен протест ще има следващия уикенд\n\"Искаме нови и честни избори. Това е отговорност на правителството и ние ще им напомняме за това, мирно и масово\", заяви опозиционният активист Гергей Дюлаш на митинга вчера.\n\"Когато попитах моите дядо и баба защо са позволили на (комунистическия диктатор) Матияш Ракоши да остане на власт толкова дълго, те отговориха, че са се страхували\", каза писателят и журналист Гергей Хомонай, един от организаторите. \"Е, аз не се страхувам. Ние не се страхуваме!, заяви той. По думите на Хомонай протестиращите имат три искания: промяна на избирателната система, \"която циментира завинаги ФИДЕС на власт\", отстраняване на главния прокурор Петер Полт, съюзник на Орбан, защото \"докато той е на поста, нито един случай на корупция няма да бъде разследван\", и изваждане на ФИДЕС от държавните медии.\nПо оценка на организаторите в демонстрацията вчера са участвали над 100 000 души. За разлика от заключителния предизборен митинг на Орбан в родния му Шекешфехервар миналата седмица, където пребладаваха визрастните и хората на средна възраст, протестът в Будапеща привлече хора от по-младите поколения, отбелязва Ройтерс. Една от тях, 26-годишната Палма, казва, че е разочарована от изборните резултати и че според нея унгарската избирателна система дава несправедливо предимство на управляващата партия, но добавя, че е недоволна и от опозиционните партии.\n\"Те са жалки. Ужасно е, че са толкова слаби, неспособни да постигнат компромис и се убиват едни други, вместо да обединят силите си за нас\", казва тя.\nИзпълнение на поп певец, заклеймяващ \"псевдокрацията\" на Орбан, откри митинга, а накрая участниците пяха химна на Унгария и химна на Европейски съюз - Одата на радостта.\n                    ", "date": "2018.04.15", "title": "Хиляди на протест срещу победата на Орбан в Унгария"}
{"url": "http://www.monitor.bg/a/view/89779-%D0%9A%D1%8A%D1%80%D0%B2%D0%B0%D0%B2%D0%B0-%D0%B4%D0%B6%D0%B8%D1%85%D0%B0%D0%B4%D0%B8%D1%81%D1%82%D0%BA%D0%B0-%D0%B0%D1%82%D0%B0%D0%BA%D0%B0-%D0%B2-%D0%91%D0%B0%D0%BC%D0%B0%D0%BA%D0%BE/", "text": "\n                    Войник от силите на ООН в Мали е убит и 10 френски войници от операция Бархан са ранени при джихадистка атака срещу летището на Тимбукту, съобщи Асошиейтед прес, като се позова на министерството на сигурността и гражданската защита на африканската страна.\nНа 14 април в 14,10 ч. бе извършена терористична атака срещу базата на Бархан и МИНУСМА на летището на Тимбукту, съобщи министерството във Фейсбук, цитирано от Франс прес.\nТерористите носели сини каски и се опитали да влязат в базата с две коли с експлозиви - едната с обозначенията на малийските въоръжени сили, другата - на ООН. Те открили огън с гранатомети, а след това едната от колите бомби се взривила, докато тази със знаците на МИНУСМА била спряна. При престрелката, която продължила до 18,30 ч., по данни на малийските власти, са ранени 10 войници от Бархан, а загубите на сините каски са един убит и поне петима тежко ранени.\n                    ", "date": "2018.04.15", "title": "Кървава джихадистка атака в Бамако "}
{"url": "http://www.monitor.bg/a/view/34244-%D0%A9%D0%B0%D0%B9%D0%BD%D0%BC%D0%B0%D0%B9%D0%B5%D1%80-%D0%B8%D1%81%D0%BA%D0%B0-%D1%80%D0%B0%D0%B7%D0%B1%D0%B8%D1%80%D0%B0%D1%82%D0%B5%D0%BB%D1%81%D1%82%D0%B2%D0%BE-%D1%81-%D0%A0%D1%83%D1%81%D0%B8%D1%8F/", "text": "\n                    Германският президент Франк-Валтер Щайнмайер каза, че е обезпокоен от влошаването на отношенията между Русия и Запада като последица от случая Скрипал и призова за подновяване на дипломатическите усилия за подобряване на връзките, предаде ДПА.\n\"Независимо от Путин, не бива да обявяваме цяла Русия - страната и нейния народ - за врагове\", заяви Щайнмайер в интервю за вестник \"Билд ам зонтаг\".\nОтравянето на Скрипал бе обезпокоително, но не по-малка тревога трябва да буди и \"все по-бързото отчуждение между Русия и Запада\", което има последици, далеч извън конкретния случай, казва германският президент. По думите му на практика между двете страни няма доверие и затова \"истинското предизвикателство за отговорната политика\" е да се противодейства на това бързо развиващо се отчуждение.\nХората не бива да бъдат обзети от \"апокалиптично настроение в отношенията с един труден съсед\", добавя бившият германски външен министър.\nГерманското правителство носи отговорност както за единството на ЕС, така и за способността му да действа и затова трябва нееднократно да информира Кремъл за вредата, която действията му причиняват на европейско-руските отношения, казва Щайнмайер, имайки предвид санкциите заради анексирането на Крим и конфликта в Източна Украйна.\nБез подобряване на отношенията между Русия и САЩ шансовете за уреждане в Сирия са нулеви, казва президентът, цитиран от РИА Новости. Нищо няма да стане без съседите от региона, но нищо няма да почне без САЩ и Русия. Големите държави носят голяма отговорност. Тук трябва да се направи първата крачка, Путин и Тръмп го дължат на света, посочва германският президент.\n                    ", "date": "2018.04.15", "title": "Щайнмайер иска разбирателство с Русия "}
{"url": "http://www.monitor.bg/a/view/29402-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D1%83%D0%B2%D0%BE%D0%BB%D0%BD%D0%B8-%D1%82%D0%B2-%D0%B2%D0%BE%D0%B4%D0%B5%D1%89%D0%B8/", "text": "\n                    Лидерът на италианската десница и експремиер Силвио Берлускони извади „червен картон“ на топ-журналистите от неговата тв-империя „Медиасет“ Маурицио Белпиетро, Паоло дел Дебио и Марио Джордано. Първите двама бяха водещи на две изключително популярни вечерни политически ток-шоута, а третият – директор на новинарските емисии на канала „Рете Куатро“. Както Белпиетро, така и Джордано са били и главни редактори на контролираните от фамилията Берлускони всекидневници „Ил Джорнале“, „Либеро“ и „Верита“.\n\nСпоред влиятелните всекидневници „Кориере дела сера“ и „Република“ тримата асове на италианската журналистика са били отстранени от издателя си заради прекалено „заиграване“ с популизма в лицето най-вече на движението „Пет звезди“. Силвио Берлускони определя формацията като негов политически враг №1, а Белпиетро, Дел Дебио и Джордано го били популяризирали до такава степен преди парламентарния вот на миналия 4-ти март, че били допринесли за победата му и заемането на първата позиция в политическата класация на Апенините.\n\nАко се вярва на мълвата, тримата били изгонени от семейните телевизии на шефа си и заради откритата подкрепа на също популистката партия „Лига“. Тя е коалиционен партньор на Берлускони, но на вота преди месец изпревари партията му „Форца Италия“ и стана водеща сила в десницата. А този неприятен факт експремиерът също не можел да преглътне.\n                    ", "date": "2018.04.15", "title": "Берлускони уволни тв водещи"}
{"url": "http://www.monitor.bg/a/view/75893-%D0%A2%D1%80%D1%8A%D0%BC%D0%BF-%D1%81%D0%B5-%D0%B0%D1%80%D0%B3%D1%83%D0%BC%D0%B5%D0%BD%D1%82%D0%B8%D1%80%D0%B0-%D0%B7%D0%B0%D1%89%D0%BE-%D0%BC%D0%B8%D1%81%D0%B8%D1%8F%D1%82%D0%B0-%D0%B5-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B0/", "text": "\n                    Президентът на САЩ Доналд Тръмп защити решението си да използва израза \"мисията е изпълнена\" след ракетните удари срещу Сирия, предаде Асошиейтед прес.\nТръмп написа днес в \"Туитър\", че мисията е била \"толкова съвършено изпълнена, с такава точност, че единственият начин Медиите за Лъжливи Новини да я омаловажат, бе да използват моите думи \"Мисията е изпълнена\".\" Той добавя: \"Знаех, че те ще се хванат за това, но чувствах, че това е велик военен термин; той трябва да бъде върнат. Използвайте го често!\".\nТази фраза на Тръмп от събота предизвика асоциации с президента Джордж Уокър Буш, който през 2003 г. бе застанал под надпис \"Мисията е изпълнена\", докато обявяваше, че големите бойни операции в Ирак са приключили, шест седмици след инвазията. Но войната в Ирак се проточи с години, припомни АП.\n                    ", "date": "2018.04.15", "title": "Тръмп се аргументира защо мисията е изпълнена "}
{"url": "http://www.monitor.bg/a/view/67577-%D0%9F%D0%B8%D1%8F%D0%BD%D0%B0-%D0%B8-%D0%B4%D1%80%D0%BE%D0%B3%D0%B8%D1%80%D0%B0%D0%BD%D0%B0-%D0%BF%D0%BE%D0%BC%D0%BB%D1%8F-10-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B8-%D0%BA%D0%BE%D0%BB%D0%B8-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Джипът „БМВ Х5” е с изхвърчало дясно колело и с отворени въздушни възглавници \n                    \nПияна и дрогирана 21-годишна пловдивчанка помля рано сутринта в неделя с джипа си „БМВ Х5” общо 10 коли на тясна улица, използвана за паркинг от живеещите в близкия огромен комплекс „Оазис 4” в пловдивския квартал „Кючук Париж”. Произшествието се случило в 6,20 часа сутринта, а според хора от новопостроения мастодонт наблизо, шофьорката е била не само пияна и дрогирана, но е и карала с много висока скорост.\n\n\n\nПри проверката с дрегер резултатът на шофьорката Габриела бил 1,3 промила алкохол в кръвта. Тя била тествана и с драг тест за наркотици, който отчел употреба на марихуана, съобщиха от полицията в Пловдив.\n\n\n\nНякои от блъснатите от нея паркирани автомобили не стават за нищо, коментираха хора от жилищния комплекс. „Този фият например си е направо за скрап и собственикът му ще си купи за няма и 3 000 лева друга такава кола. За нищо не стават повечето блъснати автомобили”, се хващаха за главите собствениците им. Като по чудо една от паркираните в редицата автомобили по малката улица – малка „Хонда”, е оцеляла без драскотина от сутрешния екшън.\n\n\n\n„Аз бях един от първите собственици, които се отзоваха на това меле. Научихме от интернет, че на нашата улица има доста пострадали коли от автомобил, който ги е помел. Слязох да видя какво се е случило и се оказа, че моята кола е единствената, която не е пострадала. Някак си, няма щети. Оцеляла е като по чудо колата ми, а преди мен и след мен всичко е помляно”, се радваше Димитър Далчев. По думите на негов комшия в джипа са били млади мъж и жена, като е шофирала дамата.\n\n\n\nСпоред него, а и според съседите му от „Оазис 4” е крайно време инвеститорите на подобни огромни жилищни комплекси да осигуряват достатъчен брой паркоместа за хората, които купуват от тях апартаменти. „Подписка ще направим, защото паркингът ни не стига. Нямаме паркинг и се налага да спираме колите по тази улица в нарушение”, се възмущаваха живеещите в големия комплекс.\n\n\n\nСамите те научили също от интернет и от свои комшии за случилото се и веднага отърчали да видят дали по колите им има щети. 21-годишната шофьорка на джипа „БМВ Х5” Габриела е возела мъжа си на предната седалка до джипа. „Жена ми караше. Нищо не знам. Това ми е второ „БМВ”, бяха само думите на млад мъж, който отказа да се представи. Джипът „БМВ Х5” със софийска регистрация бил произведен през 2007г. и бил шофиран от младата дама с пълномощно. Официално се води на друго физическо лице, каза служител от компанията, където бил застрахован баварецът.\n\n\n\nПри мелето джипът също е пострадал, видя екип на „Монитор”/”Телеграф”. Предното му дясно колело е изхвърчало на около 50 метра от мястото, където „БМВ”-то е успяло да спре. Част от броните му липсват, а двете въздушни възглавници – на шофьорското и на предното пътническо място, са отворени. На шофьорската седалка се виждат женска спирала за мигли и четчица за нанасяне на руж.\n\n\n\nНяколко часа след инцидента потрошеният баварец бе вдигнат от кола на Пътна помощ и откаран в неизвестна посока. 21-годишната шофьорка на джипа е арестувана за 24 часа в Първо районно управление на полицията в Пловдив.\n\n\n\n \n\n\n \n                    ", "date": "2018.04.15", "title": "Пияна и дрогирана помля 10 паркирани коли в Пловдив (СНИМКИ, ВИДЕО)"}
{"url": "http://www.monitor.bg/a/view/20147-32%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4%D1%87%D0%B0%D0%BD%D0%B8%D0%BD-%D0%BD%D0%B0%D0%BC%D0%B5%D1%80%D0%B5%D0%BD-%D0%BC%D1%8A%D1%80%D1%82%D1%8A%D0%B2-%D0%B2-%D0%BA%D0%B2%D0%B0%D1%80%D1%82%D0%B8%D1%80%D0%B0%D1%82%D0%B0-%D1%81%D0%B8/", "text": "\n                    32-годишният благоевградчанин Павел С. беше намерен мъртъв в квартирата си в събота около 19,30 часа. Хазяйката му, която живеела на друго място почукала за наема на вратата в наетата от него стая. Квартирата се намирала в жилищен блок на ул. „Александър Стамболийскии“ в близост до гимназията за изучаване на чужди езици (СОУИЧЕ) в центъра на областния град. Когато отворила вратата тя се натъкнала на ужасяваща гледка и непоносима миризма. Тялото на младия мъж е било на пода в начален стадий на разлагане, очевидно е починал в дните преди Великден. Пристигналите на място медици и полицаи не са установили следи от насилие.\n\nСпоред съседи Павел е благоевградчанин, но пожелал да живее отделно от родителите си и затова от няколко месеца наел квартира, за да бъде самостоятелен. Съседите забелязали, че от известно време той ходел като отнесен, бил изпаднал в депресия. Споделял с тях, че е безработен, наскоро се разделил с приятелката си, като кандидатствал и чакал документите си, за да замине да работи и живее в чужбина. Опитвал се да се пребори с депресията си, като всеки ден тренирал във фитнес салони.\n\nАутопсията на починалия ще бъде извършена в понеделник.\n                    ", "date": "2018.04.15", "title": "32-годишен благоевградчанин намерен мъртъв в квартирата си"}
{"url": "http://www.monitor.bg/a/view/64174-2%D0%B3-%D0%B8-8-%D0%BC-%D1%83%D1%81%D0%BB%D0%BE%D0%B2%D0%BD%D0%BE-%D0%B7%D0%B0-%D0%BA%D1%8A%D1%80%D0%B4%D0%B6%D0%B0%D0%BB%D0%B8%D0%B5%D1%86-%D0%BE%D0%BF%D0%B8%D1%82%D0%B0%D0%BB-%D0%B4%D0%B0-%D0%BE%D1%82%D0%B2%D0%BB%D0%B5%D1%87%D0%B5-9%D0%B3%D0%BE%D0%B4%D0%B8%D1%88%D0%BD%D0%B0-%D0%B8-%D0%B4%D0%B0-%D1%8F-%D0%B8%D0%B7%D0%BD%D0%B0%D1%81%D0%B8%D0%BB%D0%B8/", "text": "\n                    \nС условна присъда се отърва млад мъж от Кърджали, който миналата година се опитал да отвлече 9-годишно момиченце пред погледите на майката и дядото на детето, за да го изнасили. Апелативният съд в Пловдив потвърди присъдата на колегите си от Кърджали, с която психично болният Н.А.Е. е признат за виновен и е осъден на 2г. условно с 5-годишен изпитателен срок.\n\nДрамата в кърджалийския квартал „Възрожденци” станала около 15 часа на 18 март 2017г. Подсъдимият живеел в дома на леля си, която го отглеждала от раждането му. Той имал лека умствена изостаналост, заради която имал 75% решение от ТЕЛК. Въпреки психическото си заболяване учел в местно основно училище. Жертвата му на 9 г. играела на детска площадка със свои връстници, когато Н.Е. се втурнал към нея, хванал я през кръста и краката, вдигнал я на ръце и я понесъл тичешком към гаражи зад блок № 62. Момиченцето се разпищяло, започнало да вика майка си и дядо си, като след младия мъж хукнал дядото на детето. Бягайки с 9-годишната на ръце, подсъдимият се спънал и паднал до камион, паркиран на около 20 метра от детската площадка. След като се изправил, започнал да дърпа детето, но то успяло да провре крака си между гумите на камиона, за да му попречи да я издърпа. В този момент дядото се доближил до тях и Н.Е. пуснал дрехата на момиченцето и избягал към коритото на река Арда. Когато бил заловен, казал на полицаите, че отвлякъл детето, за да прави секс с него.\n\n„Младостта на подсъдимия, направеното от него чистосърдечно самопризнание още при задържането му от полицейските органи, критичното му отношение към извършеното, липсата на противообществени прояви и не на последно место влошения му психически статус са все обстоятелства, които водят до извода, че в конкретния случай възпиращото въздействие на наказанието може да се постигне и без откъсването на подсъдимия от обществената и социалната среда, в която е живял и продължава да живее”, се мотивира съдът, за да потвърди присъдата на кърджалиеца.\n\n \n\n\n \n                    ", "date": "2018.04.15", "title": "2г. условно за кърджалиец, опитал да отвлече 9-годишна и да я изнасили"}
{"url": "http://www.monitor.bg/a/view/54904-%D0%91%D1%80%D0%B0%D1%82-%D0%B7%D0%B0%D1%81%D1%82%D1%80%D0%B5%D0%BB%D1%8F-%D0%B1%D1%80%D0%B0%D1%82-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%BD%D0%B0%D1%81%D0%BB%D0%B5%D0%B4%D1%81%D1%82%D0%B2%D0%B5%D0%BD-%D0%B8%D0%BC%D0%BE%D1%82/", "text": "\n                    55-годишен жител на стралджанското село Правдино е намерен застрелян от упор, за инцидента е бил подаден сигнал на телефон 112 към 19,30 часа в събота. При пристигане на място униформените служители на ОД на МВР – Ямбол открили трупа на живеещия постоянно в областния град Стоян Стоянов. Смъртта е настъпила в резултат на огнестрелна рана в гърдите. Малко преди полунощ е задържан по-големият брат на жертвата, 61-годишният Петър Стоянов. Образувано е досъдебно производство, повдигнато е  обвинение в предумишлено убийство, лаконично уточниха от окръжната прокуратура.Очаквало се да бъде поискано от съда налагането на най-тежката мярка за неотклонение „задържане под стража“\n\nЖители на селцето коментират, че двамата братя от години били скарани и дори не си говорели. Петър допреди година и половина работел в администрацията на община Стралджа в отдел „Териториално селищно устройство“, но го уволнили дисциплинарно и след това се прибрал за постоянно в Правдино. Уволнението беше заради системно неявяване на работа, съобщи зам. кметът на Стралджа Гроздан Иванов. За трагедията той научил от кметския наместник Бойо Тодоров.\n\n„Ужасно е, брат брата да гръмне, сигурно са се скарали за някоя нива , а Стоян е доста кибритлия. Тъжно е , родителите им са още живи, а те да не могат да разделят имането им…“, тъжно констатира възрастна жена, съседка на убития. По думите й Стоян останал стар ерген, живеел в Ямбол, прибирал се за почивните дни , за да си нагледа имота.\n\nКога е за какво са се скарали двамата братя в Правдино, където постоянно живеят едва 60 възрастни мъже и жени  само гадаят.Тук още не са забравили кървавата история с 55-годишният охранител на микроязовира край селото Иван Иванов. Мъжът беше убит зверски от 28-годишния арендатор на водоема и негов  приятел на 11 ноември 2013 година.Пияните мъже потрошили ребрата и крайниците на мъжа със сапове от мотики, защото ес усъмнили че тайно от тях продава риба.Убийците бяха изпратени в затвора за по 15 и 17 години, съдът постанови те солидарно да заплатят 112 000 лв кръвнина на близките на жертвата.\n                    ", "date": "2018.04.15", "title": "Брат застреля брат си, заради наследствен имот "}
{"url": "http://www.monitor.bg/a/view/52133-%D0%97%D0%B0%D0%BF%D0%BE%D0%B4%D0%BE%D0%B7%D1%80%D0%B5%D0%BD%D0%B8%D1%8F%D1%82-%D0%B7%D0%B0-%D0%B1%D0%BB%D1%83%D0%B4%D1%81%D1%82%D0%B2%D0%BE-%D1%81%D0%B0%D0%BC-%D1%81%D0%B5-%D0%B5-%D0%BF%D1%80%D0%B5%D0%B4%D0%B0%D0%BB-%D0%B2-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%BE%D0%B1%D0%BD%D0%BE%D0%B2%D0%B5%D0%BD%D0%B0/", "text": "\n                    64-годишният мъж от ромския кв. „Изток“ в Пазарджик, по прякор Мъзи, се е предал сам в полицейския участък, след като научил, че го търсят за блудство с две съседски деца. Сигнал за това бил подаден на тел. 112 от бащата на децата в петък. Това уточниха от полицията в Пазарджик. Бащата Наско на 8-годишното момиче твърдял, че възрастният мъж ги насилвал и блудствал с тях. Незабавно след това полицаи се озовали на адреса на ул. „Спартак“, за да проучат случая. Образувано е  и досъдебно производство срещу извършителя, който не бил открит в дома си. Според бащата на едното и настойник на другото дете, възрастният мъж блудствал с тях в мазето на входа на жилищната сграда, а също така направил и опит за изнасилване. Децата, едното от които е на осем годинки, а второто на единадесет, са били отведени за преглед при съдебен лекар. Той обаче не е констатирал наличие на изнасилване. Двете момиченца не са имали никакви белези за подобни действия по телата си. Вероятно е да става дума за блудствени действия, които тепърва ще трябва да бъдат доказвани, тъй като досега няма открит нито един свидетел, който да е видял 64 -годишният мъж с двете деца. Заподозреният за блудство с малолетните е бил разпитан от наблюдаващия прокурор и разследващия случая полицай, оказало се, че страда от онкологично заболяване. Тъй като липсват доказателства, че той е упражнил сексуално насилие върху децата, които също дават противоречиви показания и поради заболяването си, мъжът е бил освободен от ареста. Работата по случая продължава.\n\n \n                    ", "date": "2018.04.15", "title": "Заподозреният за блудство сам се е предал в полицията в Пазарджик (ОБНОВЕНА)"}
{"url": "http://www.monitor.bg/a/view/64483-200-%D1%85%D0%B8%D0%BB-%D1%81%D0%B5-%D1%81%D0%BF%D1%83%D1%81%D0%BD%D0%B0%D1%85%D0%B0-%D0%BF%D0%BE-%D0%BF%D0%B8%D1%81%D1%82%D0%B8%D1%82%D0%B5-%D0%BD%D0%B8-%D1%82%D0%B0%D0%B7%D0%B8-%D0%B7%D0%B8%D0%BC%D0%B0/", "text": "\n                    Около 200 хил. туристи са се спуснали по пистите ни със ски и сноуборд тази зима, а общият брой туристи посетили страната ни от декември до март е 1,2 млн. Поради тази причина експертите оценяват сезона в Банско, Боровец, Пампорово и Витоша като успешен.\n\nЗаради топлото време до средата на месец февруари и липсата на сняг, много от заявените почивки от чужденци са били отменени, а това е спад с близо 30%, предаде БНТ.\n\nПо ски пистите на Банско тази година са карали половината от тези общо 200 хил. туристи, избрали България за зимен туризъм. От кметството в Банско отбелязват 15% ръст на гостите. Вчера пък бе последният ден от зимния ски сезон за 2018 година в Банско. В периода от 24 април до 28 май лифтът ще работи в двете посоки всеки делничен ден, сутрин от 8 часа нагоре, а следобед от 16 часа надолу, а от 1 юни до 25 септември всеки ден от седмицата в двете посоки от 8 до 16 часа.\n                    ", "date": "2018.04.15", "title": "200 хил. се спуснаха по пистите ни тази зима"}
{"url": "http://www.monitor.bg/a/view/53528-%D0%91%D0%B5%D0%B7-%D0%B2%D0%BD%D0%BE%D1%81-%D0%BD%D0%B0-%D1%81%D1%82%D0%B0%D1%80%D0%B8-%D0%B4%D0%B8%D0%B7%D0%B5%D0%BB%D0%BE%D0%B2%D0%B8-%D0%BA%D0%BE%D0%BB%D0%B8-%D1%81-%D0%BD%D0%B8%D1%81%D0%BA%D0%B8-%D0%B5%D0%BA%D0%BE%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8/", "text": "Ще искаме от Еврокомисията ясен регламент за износа им \n                    Държавите, които забраняват за движение старите дизелови автомобили, да нямат право да ги изнасят, ако те не отговарят на определени екостандарти – за това ще настоява България пред Брюксел, обяви министърът на околната среда и водите Нено Димов. Страната ни ще настоява за ясен регламент по въпроса.\n\n„Това обаче е изкривяване на пазара. Това до известна степен, макар и не пряко, косвено нарушава правото на свободния пазар, който е един от фундаментите на ЕС. От гледна точка на това, че благодарение на определена забрана ще падне цената на нещо, т.е. това е вид обратното на дъмпинг. Като идеята, която в момента се заражда е държави, които по този начин изкривяват пазара да понесат компенсаторно изискване, да не могат да изнасят коли, ако те не са ретрофитнати, например, ако не отговарят на определени стандарти”, обясни Нено Димов в ефира на ТВ „Европа“.\n\nЩе се приемат и мерки за насърчаване на купуването на нови и електрически автомобили. Над две трети от държавите в Европа имат проблеми с чистота на въздуха сред тях е и България, а това са само част от мерките, които се предприемат.\n\n„Като определено смятаме екотаксите за електромобили да бъдат премахнати; за хибриди да бъдат значително намалени; за нови също да бъдат намалени. За тези до 5 години да бъдат запазени, а за по-старите да бъдат увеличени”, каза още той.\n                    ", "date": "2018.04.15", "title": "Без внос на стари дизелови коли с ниски екостандарти "}
{"url": "http://www.monitor.bg/a/view/61979-%D0%A2%D0%B5%D1%81%D1%82%D0%B2%D0%B0%D1%82-%D0%BD%D0%BE%D0%B2%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%B7%D0%B0-%D0%B8%D0%B7%D0%B4%D0%B0%D0%B2%D0%B0%D0%BD%D0%B5-%D0%BD%D0%B0-%D0%B1%D0%B8%D0%BB%D0%B5%D1%82%D0%B8-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F/", "text": "\n                    Нова система за таксуване в градския транспорт започна работа във френския град Дижон. Градският транспорт в града е оборудвала своите трамваи с терминали за валидиране, които позволяват на пътниците да плащат за пътуванията си на борда с помощта на безконтактни разплащателни карти. Така, когато се качват на трамвай, пътниците ще могат да плащат за пътуване с безконтактна дебитна или кредитна карта, независимо коя е банката издател на пластиката. Всичко, което трябва да направи пътникът е да потвърди пътуването си чрез безконтактната карта чрез специалния терминал за валидиране.\n\nТози модерен метод, който се предлага на двете трамвайни линии в Дижон, ще бъде приложен и на автобусните превози във втората фаза на проекта. Новият начин за плащане е на същите цени като стандартните билети в града т.е. 1,30 евро за един час на двете трамвайни линии и дневен абонамент за 3.90 евро.\n\nНовото решение за плащане дава възможност на потребителите да избягват опашките и да купуват билети от вендинг автомати, пише . По време на проверките контрольорите ще удостоверят наличието на билет чрез терминал, на който пътникът ще поставя безконтактната си разплащателна карта.\n                    ", "date": "2018.04.15", "title": "Тестват нова система за издаване на билети във Франция"}
{"url": "http://www.monitor.bg/a/view/65606-%D0%91%D1%80%D1%8E%D0%BA%D1%81%D0%B5%D0%BB-%D1%89%D0%B5-%D0%B8%D0%B7%D0%B4%D0%B0%D0%B2%D0%B0-%D1%81%D0%B5%D1%80%D1%82%D0%B8%D1%84%D0%B8%D0%BA%D0%B0%D1%82%D0%B8-%D0%BD%D0%B0-%D0%B6%D0%BF-%D0%BF%D1%80%D0%B5%D0%B2%D0%BE%D0%B7%D0%B2%D0%B0%D1%87%D0%B8%D1%82%D0%B5-%D1%83-%D0%BD%D0%B0%D1%81/", "text": "\n                    От средата на 2019 г. се въвежда евросертификати влаковете и жп мрежите. Те ще се издават от Агенцията за железопътен транспорт на Европейския съюз (ЕС) с помощта на националните служби за безопасност.\n\nПромени от 2016 г. в регламентите на Евросъюза създават Агенцията за железопътен транспорт, с което й се добавят нови функции. Новата структура ще определя кои превозни средства са съвместими и достатъчно сигурни освен за държавите членки, така и за страните от Западните Балкани. По този начин ще се въведе и ясна структура относно таксите. Ще бъде въведено и обслужване на едно гише. За целта до 16 юни догодина депутатите ще трябва да приемат промени и в родното ни законодателство.\n\nАгенцията ще издава единни сертификати за безопасност на превозвачите, които в момента се издават от Изпълнителна агенция \"Железопътна администрация\" (ИАЖА). Това не означава, че подразделението на транспортно министерство ще остане без работа, коментира шефът на агенцията Веселин Василев. „Ако превозвачът оперира само в България отношение ще има ИАЖА, но ако извършва превози в Европейския съюз, тогава Агенцията за железопътен транспорт на ЕС ще издава документите с експертизите на националните органи за безопасност на всяка една от страните, където ще извършва дейност“, разясни Василев. По думите му органът ще използва услугите на агенцията ни, за което ще си плаща.\n\nПромените са част от въвеждането на четвъртия железопътен пакет в Европа разделен на два стълба – технически и пазарен. В първия са законодателните промени за по-добра жп безопасност и оперативна съвместимост. Вторият стълб ще повиши конкурентоспособността на железниците, увеличаване на товарния поток и по-добро качество за пътниците.\n                    ", "date": "2018.04.15", "title": "Брюксел ще издава сертификати на жп превозвачите у нас"}
{"url": "http://www.monitor.bg/a/view/78408-%D0%94%D0%BE%D0%B1%D1%80%D0%BE%D0%B2%D0%BE%D0%BB%D1%86%D0%B8-%D0%BF%D0%BE%D1%87%D0%B8%D1%81%D1%82%D0%B2%D0%B0%D1%82-%D0%92%D1%8A%D1%80%D1%82%D0%BE%D0%BF%D0%BE-%D0%B2-%D0%9C%D0%BB%D0%B0%D0%B4%D0%BE%D1%81%D1%82/", "text": "\n                    Доброволци ще почистват днес след 10.00 часа парк \"Въртопо\" в столичния район \"Младост\", съобщи БНР. Инициативата е част от традиционното пролетно почистване на София и ще се проведе за 15-та поредна година, разказва Николай Цонкин от Столичния инспекторат:\n\n„Столичен инспекторат ще раздава ръкавици и чували на гражданите. След като се съберат отпадъците, ще бъдат извозени на съответните депа за рециклиране“.\n                    ", "date": "2018.04.15", "title": "Доброволци почистват \"Въртопо\" в \"Младост\""}
{"url": "http://www.monitor.bg/a/view/37646-%D0%92%D0%B8%D1%80%D1%82%D1%83%D0%BE%D0%B7%D0%B8-%D0%BD%D0%B0-%D1%8E%D0%BD%D0%B8%D1%81%D0%B0%D0%B9%D0%BA%D1%8A%D0%BB%D0%B0-%D0%BF%D1%80%D0%B0%D0%B2%D1%8F%D1%82-%D1%88%D0%BE%D1%83-%D0%B4%D0%BD%D0%B5%D1%81-%D0%B2-%D0%AE%D0%B6%D0%BD%D0%B8%D1%8F-%D0%BF%D0%B0%D1%80%D0%BA/", "text": "\n                    Световни виртуози на юнисайкъла, или велосипеда с едно колело, ще покажат спиращи дъха изпълнения днес след 12 часа в Южния парк в столицата, съобщи БНР. Инициативата е част от календара на София - Европейска столица на спорта, разказва организаторът Гео Калев: „Всеки, който иска да опита как се кара юнисайкъл, ще има тази възможност, особено млади хора от деца, които никога не са карали подобен велосипед“. В шоуто на едно колело ще участват изпълнители от Франция, Швейцария, Германия, Дания. \n                    ", "date": "2018.04.15", "title": "Виртуози на юнисайкъла правят шоу днес в \"Южния парк\""}
{"url": "http://www.monitor.bg/a/view/81280-%D0%94%D0%BE-28-%D0%B3%D1%80%D0%B0%D0%B4%D1%83%D1%81%D0%B0-%D1%81%D1%8A%D1%81-%D1%81%D0%BB%D1%8A%D0%BD%D1%86%D0%B5-%D0%B8-%D0%BE%D0%B1%D0%BB%D0%B0%D1%86%D0%B8-%D0%B2-%D0%BD%D0%B5%D0%B4%D0%B5%D0%BB%D1%8F/", "text": "\n                    Предстои ни слънчева неделя, като в следобедните часове вероятно ще се образува значителна облачност. По Черноморието и Горнотракийската низина денят може да започне с мъгли, които до обяд ще се разсеят, съобщиха от НИМХ на БАН.\n\nЩе духа слаб до умерен вятър от изток-югоизток. Миминалните температури ще са от 7 до 12 градуса, а максималните между 23 и 28 градуса.\n\nВ понеделник сутринта ще се образува значителна висока облачност, като през деня е възможно да превали в западните части. Температурите ще се понижат. Във вторник и сряда над много райони ще се развива купеста и купесто-дъждовна облачност и на повече места ще има превалявания, не са изключени и гръмотевици.\n\nВ сряда температурите ще се върнат до обичайното.\n                    ", "date": "2018.04.15", "title": "До 28 градуса със слънце и облаци в неделя"}
{"url": "http://www.monitor.bg/a/view/39700-%D0%9F%D0%BE%D0%B3%D1%80%D0%B5%D0%B1%D0%B0%D1%85%D0%B0-%D0%AE%D0%BC%D0%B5%D1%80-%D0%B8-%D0%A4%D0%B0%D1%82%D0%BC%D0%B5%D0%B3%D1%8E%D0%BB-%D0%B7%D0%B0%D0%B3%D0%B8%D0%BD%D0%B0%D0%BB%D0%B8-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A2%D1%80%D0%B0%D0%BA%D0%B8%D1%8F/", "text": "\n                    \n46-годишният Юмер Юмер и 50-годишната Фатмегюл Шериф бяха погребани вчера в родните си села. Двамата загинаха в жестоката касапница на магистрала Тракия, отнела живота на шестима. Юмер е от Руенското село Вишна, а Фатмегюл от с. Черноград, Айтоско. Двамата не са се познавали. Озовали се в автобуса-ковчег на път за чужбина. Юмер Юмер имал самолетен билет за Франция, където работел от десетина години като строител. След тримесечна почивка в България, той хванал обратния път към гурбетчийството. Фатмегюл Шариф пък тръгнала на гости на дъщеря си в Германия. Близките й разбрали за смъртта й в късния следобед в събота. Цели два дни те я издирвали, обикаляли софийските болници с надежда, че ще я открият сред ранените, но напразно.  Фатмегюл работела в завод за проводници в Карнобат. \n\"Погребахме Юмер, мир на праха му. Цялото село дойде да го изпрати. Трагедията е голяма. Всички сме разтърсени. Това е жестока съдба, но за жалост нищо не може да се върне\", каза кметът на руенското село Вишна Мехмед Исмаил. \n\n\n \n                    ", "date": "2018.04.15", "title": "Погребаха Юмер и Фатмегюл, загинали на магистрала Тракия"}
{"url": "http://www.monitor.bg/a/view/18346-%D0%91%D0%93-%D0%BD%D0%BE%D1%82%D0%B0%D1%80%D0%B8%D1%83%D1%81%D0%B8%D1%82%D0%B5-%D1%89%D0%B5-%D0%BF%D0%B0%D0%B7%D1%8F%D1%82-%D0%B4%D0%B0%D0%BD%D0%BD%D0%B8%D1%82%D0%B5-%D0%BD%D0%B8-%D0%BA%D0%B0%D1%82%D0%BE-%D1%84%D1%80%D0%B5%D0%BD%D1%81%D0%BA%D0%B8%D1%82%D0%B5-%D0%B8-%D0%BD%D0%B5%D0%BC%D1%81%D0%BA%D0%B8%D1%82/", "text": "\n                    \nПравилата, по които нотариусите у нас ще пазят личните ни данни, ще бъдат еднакви с тези в още 5 държави, сред които Франция и Германия. Това научи „Монитор“ от председателя на Нотариалната камара Димитър Танев. \nВ петък в София бе проведена среща между високопоставени представители на нотариалните камари на България, Румъния, Сърбия и Унгария заради новия европейски регламент за защита на личните ни данни, влизащ в сила от 25 май. Целта на срещата е била да се уеднаквят правилата, по които ще се пази този тип информация, като преди заседанието БГ камарата е направила запитване и до френските и немските си колеги. „До 25 май т.г. всички администратори на лични данни трябва да са привели в съответствие с регламента процедурите по обработването им. У нас в момента се подготвя законопроект за промяна на Закона за защита на личните данни, ще има доста промени. Законопроектът още не е пуснат за обществено обсъждане, камарата също ще даде становище по него. Нотариалната камара ще направи предложение спрямо нотариусите да бъдат приети ограничения на част от задълженията по обработването на лични данни в изменението на ЗЗЛД. Аргумент за това е, че нотариалното производство е съдебно и ще се позовем на чл. 23 от регламента, който допуска това“, каза Танев. Той обясни още, че европейският правилник е регламентирал много високи санкции за нарушения на правилата за събиране, обработка и съхранение на лични данни – до 20 млн. евро или до 4% от общия годишен оборот на фирмата за предходната финансова година. „Според регламента администраторите на лични данни вече няма да бъдат длъжни да се регистрират в Комисията за защита на личните данни, която е надзорен орган у нас. Едно от новите задължения е именно поддържането на регистри на дейностите по обработването на данни, архив, длъжностно лице по защита“, каза още Танев. В тази връзка до няколко седмици камарата ще назначи и длъжностно лице, което да отговаря да защитата на личните данни. \n                    ", "date": "2018.04.15", "title": "БГ нотариусите ще пазят данните ни като френските и немските"}
{"url": "http://www.monitor.bg/a/view/3788-%D0%9E%D1%86%D0%B5%D0%BB%D1%8F%D0%BB-%D0%BE%D1%82-%D0%A2%D1%80%D0%B0%D0%BA%D0%B8%D1%8F-%D1%81%D0%BC%D0%B5%D0%BD%D0%B8%D0%BB-%D0%BC%D1%8F%D1%81%D1%82%D0%BE%D1%82%D0%BE-%D1%81%D0%B8-%D1%81-%D0%B5%D0%B4%D0%BD%D0%B0-%D0%BE%D1%82-%D0%B6%D0%B5%D1%80%D1%82%D0%B2%D0%B8%D1%82%D0%B5/", "text": " Петима остават в критично състояние, лекарите се борят за животите им\n                    \nЕдин от оцелелите при жестоката катастрофа на магистрала „Тракия“, при която рейс се обърна, сменил мястото си с една от шестте жертви. Стоян седнал до прозореца, но жената го помолила да се разменят, тъй като според номерацията това било нейното място. Предполага се, че именно въпросната дама попада в черната цифра на изгубилите живота си. Или най-малко от тези, които са в тежко състояние. Стоян, който разказа за преживяването си пред Нова телевизия, обаче не получил информация за спътницата си. Надявал се само тя да е добре. Пред телевизията той разказва още за\n\nнай-кошмарния ден от живота си\n\n„Уплаших се още в първия момент, когато видях автобусът да тръгва надясно. Аз бях зад шофьора, виждах всичко и общо взето знаех, че нещата отиват натам. Може би това ме спаси, защото се хванах за нещо около мен и оттам нататък помня, че стоях в безтегловност. По едно време видях как кракът ми се обръща и след това лежах на тревата”, разказва Стоян Атипов.\n\n„Успях да изпълзя настрани. Телефонът ми беше останал в джоба, знаех, че положението не е добро. Обадих се на сестра ми и й казах, че съм добре. Тъй като не можех да помогна на никого, просто изчаках“, добави той.\n\nАтипов признава, че често пътува с автобус, но много рядко му се е случвало да има предпазен колан, който да може да си сложи.\n\nДруг оцелял - Стефан Радушев, споделя: „Видях момента, когато автобусът се изкриви на една страна, заклати се и се наклони. Аз си мислех, че ще се преобърнем, но той започна да се сурка в канавката и тогава стана кошмарът. Точно този момент помня най-ярко. И чакаш. Докато се плъзга, ти чакаш. Чуваше се\n\nшум на стъкла, ламарини, викове\n\nТой твърди, че никой не е посъветвал пътниците да сложат колани. Въпреки това Стефан търсил колан, но не видял такъв.\n\n„Според мен, ако повече си помагаме един на друг, нещата ще изглеждат по съвсем различен начин”, казва още мъжът.\n\nМеждувременно стана ясно, че петима от ранените при катастрофата все още са в критично състояние, а лекарите в болница „Света Анна” се борят за живота им. В „Пирогов” остава 13-годишно дете и жена, за като вече няма риск за живота. В стабилно състояние са и настанените в Военномедицинска академия.\n\nВ тежкия инцидент на 13 април до Вакарел загинаха шестима души, а над 20 бяха ранени и настанени в шест столични болници. Шофьорката, която до понеделник най-рано ще остане в ареста, пък е в добро здраве. Тя дори\n\nотказала да бъде прегледана\n\nПо време на мярката й за неотклонение, която се очаква да е след изтичането на задържането й, ще стане ясно и какво точно е станало, погледнато през нейните очи. Това, което тя обяснила на полицаите в самото начало, било, че чула шум от предната страна на автомобила. Първоначалните експертизи обаче показват, че той е бил технически изправен.\n\n\n \n\n                    ", "date": "2018.04.15", "title": "Оцелял от „Тракия“ сменил  мястото си с една от жертвите"}
{"url": "http://www.monitor.bg/a/view/86848-%D0%9F%D0%B5%D0%BD%D1%81%D0%B8%D0%B8%D1%82%D0%B5-%D0%BF%D0%BE-%D0%B1%D0%BE%D0%BB%D0%B5%D1%81%D1%82-2-%D0%BF%D1%8A%D1%82%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%B8%D0%BD%D0%B2%D0%B0%D0%BB%D0%B8%D0%B4%D0%B8%D1%82%D0%B5/", "text": "Броят им е 950 000, хората с увреждания са 540 000\n                    \nПенсиите по болест са два пъти повече, отколкото самите инвалиди. Това стана ясно от думите на социалния министър Бисер Петков в предаването „Беновска пита“ по Канал 3. Повод за думите му бе реформата в системата за ТЕЛК, която предизвика недоволството на хората с увреждания.\n\nПетков обясни, че броят на инвалидните пенсии е около 950 000, като почти половината - 450 000 от тях, са т.нар четвъртинки - втора социална пенсия, получавана като добавка от 25% към основната сума. По думите му\n\nхората с увреждания всъщност са 540 000.\n\nБроят на инвалидните пенсии обаче е по-голям, защото едно лице получава повече от една – основна и една или повече добавки. Той обясни, че след срещите през седмицата с организациите на хората с увреждания диалогът е възстановен, спорните въпроси са били уточнени и дори са набелязани ясни стъпки за продължаване на реформата в системата на ТЕЛК. Така вече има заложени ясни срокове и след тях наредбата за медицинската експертиза, която разбуни духовете, ще бъде качена отново за обществено обсъждане от здравното министерство.\n\nВ началото на миналата седмица избухна небивал скандал, след като лъсна, че здравното министерство предлага реформа, според която процентът ТЕЛК ще бъде определян само от основното заболяване. Това обаче роди риск от абсурдни ситуации като например хора с ампутиран крак заради диабет да бъдат третирани все едно, че продължават да имат крак, защото не това е основното им заболяване. В резултат на скандала премиерът Бойко Борисов разпореди промените да бъдат оттеглени и да не бъдат внасяни наново, докато не бъде постигнат консенсус.\n\nТака в четвъртък беше проведена среща на здравния министър Кирил Ананиев с организации на хора с увреждания. На заседанието, което продължи близо 3 часа, двете страни се споразумяха, че при определяне на степента на инвалидност от ТЕЛК\n\nще се вземат предвид две тежки заболявания.\n\n„Договорихме се да се включва и второ заболяване, но ако то е тежко, например над 50%“, заяви тогава Ананиев. След срещата от Министерството на здравеопазването си дадоха срок от 30 дни за представяне на наредбата за медицинска експертиза в Министерския съвет. В този период трябва да бъдат нанесени всички поправки в наредбата, след което тя да бъде публикувана за обществено обсъждане.\n\n                    ", "date": "2018.04.15", "title": "Пенсиите по болест 2 пъти повече от инвалидите"}
{"url": "http://www.monitor.bg/a/view/87431-%D0%9A%D0%B0%D0%B7%D0%B2%D0%B0%D1%82-%D0%BF%D1%80%D0%B5%D0%B7-%D0%BC%D0%B0%D0%B9-%D0%B4%D0%B8%D1%81%D0%BA%D1%80%D0%B8%D0%BC%D0%B8%D0%BD%D0%B0%D1%86%D0%B8%D1%8F-%D0%BB%D0%B8-%D0%B5-%D1%83%D1%81%D0%B5%D0%B4%D0%BD%D0%B0%D0%BB%D0%BE%D1%81%D1%82%D1%82%D0%B0/", "text": "Кампанията за прием в първи клас стартира от днес\n                    \nДо края на май ще стане ясно дали основният допълнителен критерий, решаващ приема в първи клас – уседналостта, не е дискриминация. В този срок трябва да се произнесе ресорната комисия, след като бе сезирана от родители за критерия. От КЗД обясниха пред „Монитор“, че е образувана преписка по казуса и вече се води производство.\n\nДнес стартира кампанията по подаване на документи за прием на първолаци, като тя продължава до 16 май. Самият прием ще се осъществява по нови правила, които бяха въведени с наредба на МОН. Те важат за цялата страна, но напрежение има предимно в големите градове като столицата. Принципът на уседналост предвижда\n\nпреднина за децата, които живеят в района на училището поне 3 години.\n\nСледвани от тези, които са живели на адреса между 1 и 3 години. Последни пък са онези хлапета, които живеят извън прилежащия район. Всъщност жалбата е от името на Огнян Соколов, който има три деца. След като първо подал възражение до МОН, той внася жалба и в КЗД. Следствие на новите правила голямата му дъщеря – 7-годишната Биляна, която вече е ученичка, и нейният 6-годишен брат Божидар няма да участ в едно школо. А причината е, че семейството скоро се е преместило. Заради уседналостта Божидар може да не се класира и в училищата в новия квартал, където живее, нито пък ще има нужните точки, за да бъде в това на сестра си.\n\nВ София са и най-големият брой допълнителни критерии, според които ще бъдат класирани първолаците – 9. За сравнение във Варна беше прието допълнителните критерии да са 5. Нови критерии за прием на първолаци въвежда от тази година и община Бургас. Промяната касае основно срок за уседналост по постоянен адрес и въвеждане на критерия \"съседен район\". В Русе пък дават предимство за близнаци.\n\nСпоред план-графика, публикуван на сайта на регионалния инспекторат по образование в София, първото класиране за приетите първолаци ще бъде публикувано на 4 юни в 17 часа.\n\nОт 5 до 7 юни ще продължи записването, след което ще бъдат обявени свободните места за второ класиране.\n\n                    ", "date": "2018.04.15", "title": "Казват през май дискриминация ли е уседналостта"}
{"url": "http://www.monitor.bg/a/view/3611-%D0%9D%D0%B5%D0%B4%D0%B5%D0%BB%D0%BD%D0%B8%D1%82%D0%B5-%D1%83%D1%87%D0%B8%D0%BB%D0%B8%D1%89%D0%B0-%D1%81%D1%82%D0%B0%D0%BD%D0%B0%D1%85%D0%B0-340/", "text": "На шест континента ще танцуват родно хоро\n                    \nИмаме близо 340 неделни училища в чужбина, като всяка година броят им се увеличава. Вече се въвежда дистанционно обучение, като непрекъснато се мисли и по други форми за подпомагането им. Това заяви пред Канал 3 просветният министър Красимир Вълчев. „Впечатляващ е ентусиазмът на българските общности в чужбина. Всеки, който е посетил неделно училище, се впечатлява от възрожденския дух на сънародниците ни“, коментира Вълчев. Той изтъкна и че вече пет американски щата са признали езикът ни като официален. Само преди няколко дни това бе решено и във Вирджиния. След инициатива на МОН пък на 100 места по света ще се танцува българско хоро. Това ще се случи не само в Европа, а на шест континента. Максимумът на средната възраст на учители бе достигнат преди три години, когато е била 51. В момента тя е 49, като това се дължи на започналото голямо пенсиониране. Процесът ще продължи около десет години, изтъкна още Вълчев. „Няма достатъчно млади хора, това ще е сред най-големите ни предизвикателства. Тези, които навлизат на пазара на труда, ще са в най-добрия случай 2/3 от тези, които са в пенсионна възраст. Затова предприемаме мерки и отговаряме с двойно увеличение на възнагражденията, стипендии. Трябва да мотивираме повече студенти да влязат в училищата“, коментира просветният министър.\n\n\n \n                    ", "date": "2018.04.15", "title": "Неделните училища станаха 340"}
{"url": "http://www.monitor.bg/a/view/55336-%D0%98%D1%81%D0%BA%D0%B0%D0%BC%D0%B5-%D0%BF%D0%BE%D0%B4%D0%BD%D0%BE%D0%B2%D1%8F%D0%B2%D0%B0%D0%BD%D0%B5-%D0%BD%D0%B0-%D0%BC%D0%B8%D1%80%D0%BD%D0%B8%D1%82%D0%B5-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%A1%D0%B8%D1%80%D0%B8%D1%8F/", "text": " Страната с предварителна информация за атаката\n                    България счита съвместния удар на САЩ, Великобритания и Франция в Сирия като еднократна предупредителна акция заради използването на химическо оръжие от режима на президента на страната Башар Асад. Оттук насетне фокусът трябва да бъде върху възобновяването на мирните политически преговори.\n\nТова е позицията, която страната ни ще отстоява на днешния съвет на външните министри от страните членки на ЕС, който ще се състои в Люксембург, стана ясно от интервю на дипломат №1 Екатерина Захариева за предаването „Неделя 150” по БНР.\n\nВ събота сутринта, веднага след удара, премиерът Бойко Борисов проведе спешно заседание със Захариева и военния министър Красимир Каракачанов, вътрешния Валентин Радев, главния секретар на МВР Младен Маринов и ръководителите на службите на сигурност. След него кабинетът излезе и с декларация за случилото се. „Това, което се казва в декларацията, е ясно. На първо място – това, което и самите съюзници, които осъществиха атаките, оповестиха няколко пъти многократно – тази операция е насочена срещу използването на химическо оръжие и цели предотвратяване на използването му в бъдеще“, посочи Захариева и подчерта:\n\nТова не беше операция за сваляне на режим или правителство на друга държава\n\n„Това, което обаче оттук нататък трябва да се случи, е да се установи от независими международни експерти каква точно химическа атака е извършена, въпреки че има данни за това нещо – какъв е газът, какъв е източникът. И тези, които са го поръчали, трябва да бъдат наказани. Няма как международната общност да се примирява с това. Точно това беше целта на тези атаки“, посочи тя. В същото време вицепремиерът и външен министър допълни, че оттук насетне трябва да бъдат оставени международните експерти да направят анализите и докладите си, а фокусът да бъде върху възобновяването на мирните преговори. Според нея позицията на САЩ, Великобритания и Франция е същата.\n\n„Това е единственото решение за Сирия. Не считаме, че война е възможното решение за Сирия. ... Да се върнем на Женевския процес, да подготвим плавния политически преход и да оставим сирийския народ да избере кой да го управлява - това е позицията на ЕС“, подчерта още Захариева. Тя бе категорична, че няма опасност за страната ни след ударите. Нямало и признаци засега за увеличаване на бежанската вълна. Тя отново посочи, че страната ни е получила предварителна информация от партньорите ни за готвените удари, но и службите ни са си свършили работата. В събота военният министър Красимир Каракачанов обяви, че премиерът и той са били предупредени за атаката от родното военно разузнаване няколко часа преди тя да бъде реализирана.\n\nВ интервю за bTV пък френският посланик обяви, че\n\nФранция е разсекретила доклад от спецслужбите,\n\nдоказващ използването на химически оръжия от режима на Башар Асад в Сирия. Документът е публикуван на страниците на френското министерство на отбраната, както и на външните работи. „В доклада има много улики, които съвпадат и които ни отвеждат към заключението, че няма никакво съмнение, че именно режимът на Асад е извършил химическата атака срещу град Дума”, допълни още френският посланик. Той определи въздушните удари на Съединените щати, Великобритания и Франция като „необходими, целенасочени и напълно законни”. „Нашата цел беше да избегнем всеки риск от ескалация. Понякога в коментарите има тенденцията да се преувеличават нещата – ние не сме в ситуация на Трета световна война или поемане на някакви рискове”, категоричен е Льобебел. На въпрос дали въздушните удари „са си свършили работата”, посланикът коментира, че това зависи единствено от сирийския режим и неговите съюзници. „От една страна, ударите вчера бяха достатъчно мощни и целенасочени, за да унищожат една голяма част от това, което оставаше като химически запаси на режима. От друга страна, тази проява, тази заявка на воля, на решителност от страна на Съединените щати, Великобритания и Франция ще окаже влияние на сирийския режим и особено върху Русия”, допълни Льобебел.\n\nОще по темата на 18-19 стр.\n \n                    ", "date": "2018.04.15", "title": " Искаме подновяване на мирните преговори за Сирия"}
