{"url": "https://www.monitor.bg/bg/a/view/horoskop-za-10-16-noemvri-149113", "text": "Какво ви очаква през седмицата... В събота ограничете контактите. Каквото свършите сами, без излишно споделяне и приказки ще ви донесе ползи, късмет и любов. Неблагоприятно за нови запознанства. В неделя си доставете удоволствие за сетивата, хапнете каквото ви е сладко и колкото ви се иска, няма да напълнеете. В понеделник ще бъдете притиснати от шефове и хора, към които чувствате респект или ви създават някакъв комплекс. Родените в първата декада може да се решат на далечно пътуване, за да забравят някои проблеми и неблагополучия. Ако на 12-13-и заминете за чужбина дълго няма да се върнете или ще пренастроите работата и живота си към окончателно преместване на по-добро място. От 13-и на обед до 14-и на обед внимавайте какво си пожелавате. Не вредете с мисъл и действие. Счупен съд е лош знак. Тези дни ще покажат слабите ви места, но не само на вас, а и на приятелите и враговете. Вгледайте се в реакциите на околните и си направете равносметка. Вероятни са предателства на работното място. От 15-и вашата управляваща планета Марс навлиза в знака на Рибите. Огнената марсова енергия ще бъде загасена във водата на Рибите, така че навлизате в период, в който трудно ще се защитавате и все ще отлагате взимането на важни решения. На 16-и Венера ще тръгне директно в знака на опозицията ви Везните. Никак не е изключено и любимите да ви поставят тежки условия и изисквания. 10-и е ден за работа на свой терен, за отказ от съвместни действия и инициативи. Добре е в този уикенд да стартирате нова дейност, да отворите в неделя собствено заведение или да подновите стопирана дейност. 11-и е ден на подадените ръце, на приятелските срещи, на обилните обеди и вечери. От обед на 11-и до обед на 12-и колкото и да изядете няма да напълнеете. Доставете си радост за сетивата, съчетайте работата с удоволствието от хубавата храна на приятно и релаксиращо място с хората, които ви действат стимулиращо и ви стоплят душата. Ако на 12-13-и ви се обадят от чужбина с предложение, не го отклонявайте, планирайте пътувания, съвместна работа и живот. Някой ще купи еднопосочен билет, но друг може да се върне и да опита отново на местна почва. Вечерта на 13-и внимавайте какво и с кого споделяте, къде оставяте пари и документи. Очертават се компроматни игри. На 14-и започвате с конфликт, който може да пренесете и на работното място. 15-и изисква приключване и даване на прошка. Не се сърдете за дреболии. В петък вашата управляваща планета Венера тръгва в директна посока, а това ще помогне да се разберете и съберете отново с любимите ви хора. Каещите се грешници се завръщат. Стартирайте нови дейности. От 17-и Меркурий тръгва ретроградно и стопира новите ни начинания. 10-и е тежък и рисков ден, особено за съвместни начинания и работа в екип. Очертават се конфликти. Ако стартирате нов бизнес друг ще управлява дейноста и постъпленията. Неблагоприятен ден за запознанства и първа среща. Попадате под фатално влияние и привличане. Отложеното за неделя ще мине по правилата, ще донесе късмет и приятни моменти с близки и приятели. Всичко предприето ще носи късмет. До понеделник на обед диетите са противопоказни. Преговорите ще минат на ниво. Планирайте творчеки срещи и публични изяви в следващите дни. Ако във вторник се събудите с мисъл за някой, който е далече, непремено му се обадете. Ден на телепатичните контакти, но и двете страни трябва да са съгласни подсъзнателтно, за да се осъществят. 14-и започва провокативно, с неприятни коментари и разкрити тайни, но после отношенията се изглаждат. Родените до 1 юни ще имат проблеми на 15-и, когато Марс и Юпитер ще сключват тежки аспекти с тяхното Слънце. Внимавайте, спазвайте правилата и законовите разпоредби. В петък Венера тръгва директно и дава шанс да се оправят зациклени в миналото отношения и да се намери път към всяко сърце. Не планирайте нови инициативи от 17 ноември до 6 декември, когато Меркурий ще се движи ретроградно в знака на опозицията ви Стрелеца. 10-и е ден за тихи семейни занимания. Не се препоръчват много контакти. В неделя ще ви преследват хора с комплекси, а и личната ви неудовлетвореност ще излезе на преден план и ще пречи на изявите ви. Отстоявайте принципни позиции, ако поддадете, ако позволите да ви притискат и отклоняват от целта ще си имате неприятности. На 12-и започват рокади на работното място. Образуват се групи на влияние и дано не останете в изолация. Не е време за любовни връзки поместоработа. Ще бъдете ощетени точно от хората, на които сте разчитали. Ако до вторинк на обед заминете за чужбина или купите билет може да останете задълго и да намерите вариант за работа и развитие извън страната. Засилват се телепатичните контакти, може да откриете истинския смисъл на една своя връзка и да си направите равносметка за ползите и вредите. От обед на 13-и до обед на 14-и намерете време и на спокойствие и в тишина си пожелайте нещо. 14-и започва провокативно, с конфликти и забележки, които натягат обстановката, но до вечерта може да получите чудесно предложение и да влезете в нова среда. 15-и е ден за опрощаване на греховете. Вечерта контролирайте емоциите и до 16-и на обед се въздържайте от нови инициативи. Следобед в петък чакайте предложение, което не е за изпускане. Подпишете нови договори. На 10-и може да стартирате нов бизнес проект, да отворите ново заведение или търговски обект. Луна и Меркурий ви гледат в брилянтен аспект от знака на Стрелеца. Мислете в перскпектива, гонете високи цели. В неделя е време за публични изяви и творчески контакти, за срещи и чествания, на които и добре ще се похапне. До понеделник на обед не се пълнее, доставете си радост за сетивата и си прекарайте чудесно в приятелска компания. На 12-и до обед подпишете нови договори и водете преговори. Може да ви търсят от чужбина. Добре е да се обадите на тези, за които мислите. Ще се разберете по отношение на имотни дела. Сънищата на 13-и намекват за това, което бързо трябва да приключите. Смирете недоволството и приемайте нещата такива каквито са. Следобед ще се отвори шанс, който чакате отдавна. Правите важни разкрития или някой ще издаде намеренията си и тези на конкуренцията. Печелите преднина, не я губете, направете своя ход. 14-и започва провокативно и веротяно със скандал, който може да пренесете и на работното място, но следобед с една дума и жест дистанцията ще се стопи. От 15-и Марс вече не ви гледа в опозиция. Ще постигнете дипломотична победа. От обед на 15-и до обед на 16-и може да направите грешен ход. Не започвайте нищо ново, не позволявайте да ви провокират. Важното отложете за петък следобед. Ако в събота започнете съвместна работа или се включите в нов екип, вие ще вършите всичко, ще влачите другите на гърба си и ще плащате сметките. Противопоказно е да се действа в екип. Ден на фатално привличане. Неблагоприятно за нови запознанства. Каквото насрочите за неделя ще мине чудесно и ще ви донесе радост. Ще се радвате на приятни моменти с приятни на сърцето ви хора. Може да спечелите конкурс. До вторник на обед постигате всичко с лекота. Вечерта на 13-и очаквайте провокации и опити за навлизане в личното ви пространство. Внимавайте с документи и пари, лесно се дава повод за компроматна атака. Започнете на 13-и с едно пожелание за бъдещето. Дано после не се чудите как да се откажете от това, което ще поискате. Добре е да се подпишат нови договори в тези два дни. Четете внимателно клаузите написани с дребен шрифт. Не започвайте на 14-и с лъжа. Думите ви ще се материализират и претворят в реалноста. От 15-и Марс ще ви гледа в опозиция от знака на Рибите. В живота ви може да се появи неприятен дразнител, а в работата конкурент, който ще действа подмолно. Родените в първата декада ще имат един емоционален петък , в който ще действат първосигнално, ще объркват връзките и живота си. Не споделяйте нищо вечерта, особено ако е важна идея, на която ще разчитате за работа или за финансови облаги. В събота е добре да се започне самостоятелен бизнес. Направете опит да се отделите от места и хора, които ви влиаят зле. Не е ден за първа среща и първа целувка. Вероятни са зарибявания и опити да ви влизат в личната територия. В неделя наблегнете на храната, до понеделник на обед диетите са противопоказни. Колкото и да изядете няма да напълнеете. Внимавайте с алкохола, не позволявайте да ви плачат на рамото или вие да се оплаквате на чуждото. В понеделник предстои битка с хора действащи подмолно. Комплексарите няма да излезат на честен двубой. Отстоявайте позициите си, дори и да се наложи да поставите всеки на мястото му. С напредването на деня интуицията ви се засилва, а това ще помогне да предвидите ходовете на конкуренцията. До 13-и на обед ще водите тежки битки, за тертории на влияние. След това навлизате в силен период и до петък може да постигнете максимума по програмите, с които се занимавате. До обед на 14-и внимавайте какво си пожелавате и какво споделяте. Следете знаците на съдбата и не отказвайте предложения. До вечерта може да сключите изгоден договор, да се помирите и да си простите с хората, с които сте влезли в конфликт. Ще намерите нужното ви лекарство и специалист. На 15-и важното да се свърши до обед след това планирайте преместване и огледи на ново жилище. 10-и е ден за самостоятелни действия и старт на семеен бизнес. Излезте от групата, в която се чувствате използвани и пренебрегнати. В неделя влезте в нова среда, организирайте приятелски срещи и дебюти. Очертават се сферите на влияние, усеща се на кого и за какво може да се доверите. Дава се и клетва за вярност. Храната изцяло се превръща в енергия, не се пълнее. В понеделник до обед продължавате в същото темпо и подписвате важен догоор. С напредването на деня интуицията ви достига високи нова. Ще ви се обадят тези, за които мислите, ще се уреди работата, която подготвяте. До вторник на обед резервирайте билет за чужбина. Може да се решите на съвместна дейност с чужденци и чуждестранни фирми. 14-и започнва с размяна на неприятни реплики, никой на никого не прави отстъпка. Може да се наложат неочаквани командировки или преместване. Пожелайте си нещо без да навреждате на друг. Следобед се включват фините енергии, усещате къде бъркате и дано гордостта ви не попречи да направите признание и да поднесете извинения. Имате шанс да стопите дистанците. На 15-и тръгвате смирено, но следобед отново сте под властта на емоциите. Вероятни са изневери. Ще попаднете на опасни изкусители и изкушения. 16-и ще ви освободи от неприятни ангажименти. Късметът ви идва в края на работното време. Използвайте активно настоящия период за сключване на нови договори, за стартиране на нови фирмени дейности и производства. От 17-и планетата на бизнеса, контактите и комуникациите Меркурий ще тръгне ретроградно в знака на Стрелеца и до 6 декември ще изисква повече да приключвате с поетите ангажименти, отколкото да започвате нови. Направете си стройна план-програма. На 10-и работете самостоятелно и не позволявайте на странични хора и фактори да се намесват в делата и бизнеса ви. В неделя уредете срещи с тези, с които смятате да работите заедно и да се допълвате в играта. Не се колебайте да влезете в битки за защита на общите партньорски интереси и в понеделник. В тези два дни диетите са излишни и противопоказни, храната изцяло се превръща в нужната ви енергия. На 13-и заложете далечни амбиции и цели, уговорете съвместни дейности с фирми от чужбина и планирайте командировка за уточняване на плащания, срокове и позиции. Вечерта не провокирайте партньорите у дома, очертават се скандали, които и на 14-и ще се подклаждат на работното ви място. До обед на 15-и внимавайте какво си пожелавате. До вечерта подпишете нов договор и стартирайте последната програма за годината. В петък проблемите ще са повече за родените в първата декада. Ще трябва да се обяснявате с някого. Спазвайте разпоредбите. Чудесно е в събота да започнете нова търговска дейност или творческа инициатива. Опитайте поне в една посока от професионалния си живот да си извоювате лична самостоятелност. Ангажерайте се в настоящия перидо с допълнителна работа, която може да ви донесе и допълнителни доходи. В неделя ще се чувствате подтиснати, особено ако сте родени до 1 янури. Сатурн и Луна са в съвпад с рожденното ви Слънце, а този аспект засилва личните ви комплекси и страхове, прави ви подвластни на спомените от детството и блокира личната ви инициатива. 12-и възражда заспали страсти и желания, а някой получава покана от близки и любими в чужбина. Планирайте пътувания по празниците. Добре е в тези дни да си осигурите билетите и нужните средства за вълнуващи преживявания в края на годината. Внимавайте с изневерите, 12-13-и носят предизвикателства и проблеми с досегашните ви връзки. 13-и може да започне с конфликт и пререкания, които да пренесете и на работното място. Родените в третата декада са на прага на служебно и лично предизвикаталство. Ако се чувствате уверени участвайте в обявените състезания и конкурси на 14-15-и. От обед на 15-и може да попаднете под власта на опасни изкусители и изкушения. Важното за петък насрочете за следобед, когато излизате от притеснителния и стагниращ период. 10-и е ден на фатално привличане и влияние. Прекарайте го в уединение и не планирайте съвместни срещи и инициативи. Противопоказна е колективната работа. Ще се ядосвате и ще платите висока цена в желанието да работите съвместно с някого. Отложеното за неделя ще ви донесе ползи, късмет и радост, ще поднови стари връзки и ще създаде нови, които ще ви радват и зареждат положително. До понеделник на обед се откажете от диетите, не се пълнее. Радвайте се на приятната компания и хубавата храна. Не позволявайте да ви притесняват с ултиматуми. В понеделник едно ще си отиде, но друго ще дойде. Съдбата дава шанс да направите нужните ви рокади. Следобед се обаждат приятели от чужбина. 13-и дава нова насока на работата и бизнеса ви. Приемайте до 17-и нови предложения и сключвайте нови договори. След това Меркурий ще тръгне ретроградно и ще стопира деловата активност. Вечерта Луната навлиза във вашия знак. 14-15-и са дни на промени и реорганизации, които е добре да произлизат от вас, а не да са ви наложени. Старайте се да действате изпреварващо. Пътувайте и на място уточнете важните задачи и ангажименти. От обед на 15-и до обед на 16-и енергетиката е негативна, действа се задкулисно и потайно. Не започвайте нищо ново. Но в петък следобед може да хванете последната успешна възможност и да спечелите. Очаквайте на 10-и опит за навлизане в личното ви пространство. Не участвайте в съвместни инициативи, не започвайте нова партньорска дейност, особено ако друг ще контролира и движи играта. Парите ви ще отидат на вятъра, усилията също. В неделя всичко ще върви по план, ще ви носи късмет, щастливи мигове и приятни срещи. Планирайте и хубаво похапване. До понеделник на обед колкото и да изядете няма да напълнеете. 12-и е ден на телепатичните контакти. Опитайте да привлечете с мислите си някого и той ще ви се обади. Осъществените връзки до 13-и на обед ще разгърнат възможностите и на двете страни и ще напълнят душите с радост. След това до 14-и на обед властва денят на петела. Да не се говори много, да не се споделя излишно, за да не се привлича вниманието на конкуренцията. Движете си тихо и кротко нещата и не се хвалете предворително. Добре е да си пожелаете нещо, но само благите пожелания ще се сбъднат. От обед на 14-и до обед на 15-и сте в стихията си, правите изгодни сделки, получавате дължими услуги и пари. Добре е да стопите дистанцията, да се помирите и сдобрите с тези, с които сте се раздалечили. Помолете се да ви събере Коледния дух. Вечерта на 15-и е провокативна. На 16-и в най-рискова позиция са родените до 1 март. Луна и Марс са в съвпад със Слънцето ви, емоциите са агресивни.", "date": "2018.11.09", "title": "Хороскоп за 10-16 ноември "}
{"url": "https://www.monitor.bg/bg/a/view/bum-na-hepatit-a-v-sofija-153-a-za-pet-meseca-149153", "text": "Бум на хепатит А има в София. Само за пет месеца, от юли до ноември, 153-ма са развили болестта. Това съобщи главният здравен инспектор д-р Ангел Кунчев. Болестта вече отшумява, увери той и поясни, че 144 от случаите са деца на възраст от 2 до 16 – 17 години. Повечето от случаите са в квартал „Факултета”, но ситуацията там вече е овладяна. На хората бяха осигурени безплатни ваксини, инфекцията е овладяна, увери  д-р Кунчев.  По думите му епидемичният взрив  несравнимо по-малък от този в ромския квартал „Столипиново” в Пловдив, където преди четири години от хепатит А се разболяха 1005 човека, сред които и много деца. Заразата в София обаче, освен в кв. „Факултета” е открита и в единични случаи в 25 училища и детски градини. Става въпрос за средните училища 75-то, 28-то, 57-то, 123-то, 135-то, 92-то в район „Красно село”, в Гимназията  по хлебни и сладкарски технологии, както и в 126 Детска градина - филиал \"Феникс\", Демо център \"Мир\" и центровете за настаняване от семеен тип за деца и младежи с увреждания \"Баба Тонка\" и \"Райна Княгиня\". В район \"Възраждане\" е имало хепатит А в  средните училища 67-то, 136-то и в Професионална гимназия по текстил и кожни изделия. В район \"Овча Купел\" болни от хепатит А е имало в 66-то и 149-то средни училища. В район \"Илинден\" заболяването е било открито в 113-то средно училище и в Детска градина номер 51. В район \"Подуяне\" болни от хепатит А е имало в 24-то и в 94-то основни учлища. В район \"Слатина\" засегнати от болестта е имало в Детска градина номер 62. В район \"Люлин\" хепатит А е бил регистриран в 37-то, 103-то и 96-то средни училища. В район \"Сердика\" заболели от хепатит А е имало в 48-то основно училище, а в район \"Младост\" - в 81-то основно училище. Хепатит А се предава със замърсени храни и ръце, той се дължи на лоша хигиена. Затова той се нарича „болест на мръсните ръце”, припомни д-р Ангел Кунчев.", "date": "2018.11.09", "title": "Бум на хепатит А в София, 153-а за пет месеца"}
{"url": "https://www.monitor.bg:443/bg/a/view/oligarhyt-prokopiev-se-uredi-s-indulgencija-ot-reporterite-149151", "text": "След като не успя да облъчи българското общество с лъжите си, че не е олигарх, а „чист като сълза“ издател, разградският бос Иво Прокопиев прибегна до любимия си щит – помощ от чужбина. „Индулгенцията“ дойде под формата на безпрецедентно писмо, опитващо се да окаже натиск върху държавата, съдебната власт и издателите у нас, които разобличават аферите на олигарха и аверите му. То бе разпратено в петък от отговорничката на НПО-то „Репортери без граници“ за Балканите Полин Адес-Мевел. Експертката със спорна репутация споделя общи канали на финансиране с Прокопиевите НПО-та и издания и затова често фабриката си партнира с него при кампаниите, които провежда срещу България. А от скоро се ползва от олигарха и като задгранична трибуна за лъжите му, както и като медиен щит срещу разследванията, които се водят срещу него. А те са много сериозни – Прокопиев е подсъдим за продажбата на държавния дял в ЕВН и обвиняем за пране на пари, дошли от бандитското заграбване на „Каолин“ по време на Костовата приватизация и продължилото с години укриване на добиви, за да не плаща дължимите такси и данъци на държавата в размер на десетки милиони. В писмото Мевел си позволява две напълно недопустими за нито един журналист неща – да притиска държавата и нейните съдебни власти, като й определя как да разследва и кого. Освен това уж медийната експертка не просто клевети основния враг на олигархията у нас – депутата от ДПС и наш издател Делян Пеевски, а цитира откровено фалшиви данни, които обаче смущаващо се припокриват със защитните тези на самия Прокопиев. Най-крещящият пример за това е твърдението, че медиите от нашата издателска група започнали да разследват аферите на Прокопиев чак през 2009 г. - като отговор на материали на „Капитал“ и „Дневник“. Ако беше спазила основното журналистическо правило да провери информацията, която така безкритично разпръсква, Медел щеше да установи, че ние разследваме аферите на Прокопиев от далечната 1998 г. - годината, в която излиза първият брой на в. „Монитор“. И за разлика от Прокопиев никога през годините не сме се отказвали от това да вадим истината за аферите на задкулисието и бандитската приватизация наяве. Тук е моментът да припомним, че ако проверяваше информацията си, Медел щеше да установи и нещо друго – олигархът, когото се опитва да изкара независим издател, е най-емблематичният пример за цензура и натиск върху журналистите у нас. Преди няколко години Прокопиев се прочу с това, че заложи като актив редакционната политика на изданията си срещу банков кредит и така призна, че материалите в изданията му няма нужда да имат журналистическа стойност, стига да носят финансова такава. Малко по-късно пък радетелят за свобода на словото показа същността си на цензор и с писмо до екипа си, в което сведе инструкции как да отразяват протестите срещу монополистите на ток в полза на приятелите си от ЕВН. Впрочем отношенията му с ЕВН са част от обвинителния акт срещу Прокопиев, внесен в съда, но кой да ти чете официални документи, като може да се повтарят удобните тези на олигархията, нали, г-жо Мевел. И в духа на неудобните въпроси, можем да перифразираме Ерин Брокович, като ви попитаме: „Бихте ли изпили тази чаша с вода от Меричлери? Ако това име не ви говори нищо, това е курортното градче, обезлюдено след епидемия от левкемия, докарана от дейността на фирмата на човека, когото браните. Това дружество в опит да изкара още и още милиони на гърба на хората и държавата посегна безскрупулно дори на човешкото здраве, като отрови водата в региона. Нито дума за това не можете да намерите в страниците на т.нар „Бяла книга“, на чието представяне вие присъствахте. За разлика от вас обаче зад вратите на залата останаха представителите на всички медии, които без страх се борят срещу тези най-уродливи прояви на олигархията, чиито представител е самият Прокопиев. Същата тази олигархия, която вчера получи „индулгенция“ от въпросната експертка на „Репортери без граници“, моментално се възползва от писмото й и поднови атаките към вечния си враг Делян Пеевски. Флагманът на Прокопиевата „Икономедиа“ „Капитал“ публикува нов фейк, в който обяснява как депутатът щял да контролира прокуратурата и Бюрото за СРС-тата чрез 1 човек. За повече цвят и поради липсата на каквито и да било доказателства „перодръжките“ на разградския бос навързват абсурдното съждение с това, че Пеевски е депутат от ДПС, а движението било предложило кандидатура. Членовете на Бюрото за СРС обаче са пет и се избират абсолютно прозрачно от всички парламентарно представени партии. Друг изключително важен момент е, че Пеевски не само не контролира, а категорично не се намесва по какъвто и да било начин нито в работата на службите, нито на прокуратурата. За разлика от него обаче Прокопиев има отявлена марионетка в съдебната власт, която брани олигарха, откраднал милиони. Става въпрос за председателя на Върховния касационен съд Лозан Панов, чието име лъсна в стенограмите от АРГО-гейт като спрягано от Прокопиев и ортаците му за евентуален кандидат за президент. Спъна го единствено репутацията на Черен лебед на половинката на Панов Бети Панова. Истинският факт е един – заради гигантските си афери олигарсите отдавна трябваше да са влезли в затвора, а възмездието за престъпленията им, макар и закъсняло, трябва да дойде. И не може да бъде отблъснато с фалшивия щит, който тези олигарси си слагат, изкарвайки се „независими издатели“. Обвиненията срещу разградския бос нямат нищо общо със свободата на словото. Те са за престъпления, нанесли щети за стотици милиони и на държавата, и на нейните граждани, част от които дори загубиха здравето и живота си. А фейковете, разпръсквани от изданията им, са класически пример за пропаганда без доказателства.", "date": "2018.11.09", "title": "Олигархът Прокопиев се уреди с  индулгенция от „Репортерите“"}
{"url": "https://www.monitor.bg:443/bg/a/view/3-bona-globa-zaradi-spanaka-s-tatul-149143", "text": "До 3000 лева глоба по Закона за храните ще отнесе собственикът на фирмата, която достави спанак с татул в търговската мрежа. На Ивайло Малджански е издаден акт за административно нарушение за това, че е извършвал дейност от нерегистриран обект. Това съобщи за „Монитор“ началникът на отдел „Контрол на храните“ в БАБХ д-р Кремена Стоева. „Това е много сериозно нарушение на законодателството, което е довело до това собственикът да не бъде контролиран при извършване на тази дейност“, коментира Стоева. Вече стана ясно, че обектът, в който се почиства и пакетира спанакът, не и съответно не е проверяван от контролния орган. Д-р Кремена Стоева изтъкна, че експертите са проверили цеха, независимо че е нерегламентиран обект, технологията, насажденията. Спанакът се е събирал от полето чрез машина. „Това позволява да се получи такова замърсяване с чужди растения“, каза още Стоева. Опасният спанак е спрян от разпространение в търговската мрежа и от него няма налични количества. Дадени са предписания на засегнатите търговски вериги да съберат продукта от щандовете и складовете си в логистичните си бази, където ще се провери какво количество ще се събере. На база на тази информация експертите ще направят анализ „В същото време веригите трябва да са уведомили потребителите да върнат закупени от тях опаковки, което също е със срок и изисква време. Опасната храна трябва да бъде придвижена към складовете и описана“, каза още д-р Стоева. Тя поясни, че спанакът е бил разпространяван от четири големи търговски вериги в цялата страна. Експертите от БАБХ са направили проверка както в централните им складове, така и в някои от обектите им в страната. Намерените чужди примеси при проверките в Търговище пък са били изпратени днес за ботаническа експертиза в централната лаборатория по карантини на растенията, откъдето ще се получи официално становище дали намереното в спанака растение е татул. Не е ясно обаче кога ще са готови резултатите. До момента четирима души - от Търговище, Костинброд, София и Бургас са подали сигнали за наличие на отровното растение в купения от тях спанак.", "date": "2018.11.09", "title": "3 бона глоба заради спанака с татул "}
{"url": "https://www.monitor.bg:443/bg/a/view/zasadiha-kolednata-elha-v-stara-zagora-149132", "text": "Висока 12,1  м елха бе засадена с помощта на автокран на центъра на Стара Загора,дръвчето ще грейне с празнични светлини точно в 18 часа на 3 декември.   Висока 12,1  м елха бе засадена с помощта на автокран на центъра на Стара Загора,дръвчето ще грейне с празнични светлини точно в 18 часа на 3 декември. 6-годишната елха е извадена от гориста местност в Средна гора край курорта Старозагорски минерални бани, тя е подарък от пожелал да остане анонимен спонсор. Със засаждането й се прекратява дълголетната традиция за Коледа на площада  да бъде монтирана отрязана елха. От Югоизточното държавно предприятие в Сливен, което обхваща горските стопанства на територията на областите Стара Загора, Сливен, Хасково  и Ямбол планират да пуснат на пазара живи елхички в контейнери и рязани дръвчета в края на ноември, засега не се предвижда промяна в миналогодишната цена от 25 лв за живите. Дръвчета с открита коренова система и с височина до 1 м ще струва 10,5 лв, а по-високите са по 12,50, уточниха от разсадника при горското стопанство в Казанлък, далеч по-евтино излиза ако на място сам си извадите дръвчето.", "date": "2018.11.09", "title": "Засадиха коледната елха в Стара Загора"}
{"url": "https://www.monitor.bg:443/bg/a/view/cska-izravni-ludogorec-s-tri-gola-za-10-minuti-149147", "text": "ЦСКА победи \"Витоша\" с 3:0 в мач от 15-ия кръг на Първа лига. Резултата откри Мауридес в 78-ата минута, в 90-ата Кирил Десподов удвои, а в заключителните секунди на продължението Мауридес вкара за втори път. Първото опасно положение бе създадено от домакините и то дойде в 9-ата минута. Бодуров изведе Манолев с 40-метров пас зад гърба на зелената отбрана, десният бек шутира без забавяне от 8-9 метра, но Василев изби. В 20-ата минута и Али Соу се отчете със сериозен пропуск. Рубен Пинто го извде очи в очи с Василев, но таранът стреля в тялото на вратаря. Секунди по-късно отлична триходова комбинация Манолев-Десподов-Малинов изведе последния сам срещу вратаря, халфът опита да реализира с прехвърлящ удар, но изпрати топката в аут. В 41-ата и 42-ата минута Пинто и Чорбаджийски опитаха удари с глава, но Василев без проблем улови. Три минути след началото на втората част гостите допуснаха поредица от грешки при изнасяне на топката и позиционирането на отбора в защита, което помогна на Али Соу да излезе очи в очи с Василев, но стражът на Витоша излезе добре и нападателят стреля в неговото тяло. След това и Тиаго пробва своя мерник с два изстрела от далечна дистанция, но те бяха крайно неточни. В 57-ата минута Десподов центрира от фаул към Соу, който отправи удар с глава, но високо над напречната греда. След час игра дойде и първата по-опасна ситуация пред вратата на бистричани. Али Соу шутира от границата на наказателното поле, но покрай дясната греда. В 70-ата минута Бодуров засече с глава центриране от корнер, но ударът попадна право в ръцете на Василев. Шест минути по-късно Десподов получи шанс за шут от двайсетина метра след колебливо боксиране на Василев, но израти топката над напречната греда. Зелената крепост все пак падна в 78-ата минута, когато около точката на дузпата се заформи голямо меле. Първо Мауридес стреля с глава, но Купенов изби пред голлинията. Топката отиде в краката на Жеферсон, който центрира към тарана и този път Мауридес бе точен - 1:0 за ЦСКА. Три минути по-късно червените можеха да удвоят, когато след щастлив рикошет двама футболисти на домакините се озоваха срещу един на гостите, но изстрелът на Джеси бе крайно неточен. Вторият гол все пак стана факт, когато в 90-ата минута Десподов буквално развинти двама бранители в зелено и останал очи в очи с Василев вкара с шут под неговия плонж. В последните секунди пък Мауридес оформи крайното 3:0.", "date": "2018.11.09", "title": "ЦСКА изравни \"Лудогорец\" с три гола за 10 минути "}
{"url": "https://www.monitor.bg:443/bg/a/view/lekuvat-hora-s-demencija-s-djudo-strelba-i-golf-149144", "text": "Възрастни хора с умствена изостаналост, с психични проблеми и деменция се лекуват с нов подход, в който се включват занимания като джудо, стрелба с пневматично оръжие, боулинг, голф и др. Този модел е заложен в реформата, според която ще се финансират не центровете за социални услуги, а самите услуги. Това обясни заместник-министър Зорница Русинова и подчерта, че подходът, който ще прилага министерството оттук насетне, ще бъде интегриран. По думите й пример за такъв тип дейност е комплексът „Свети Георги“ в Пловдив, където на едно място са събрани осем социални услуги. От тях се възползват 159 хора с увреждания, а една от услугите като вид терапия е спортът. Практиката показвала, че джудото подобрява състоянието на хората с психически увреждания, обясни треньорът Петър Петрушев. Въпреки че имат слаба концентрация, подопечните му са по-изпълнителни от другите спортуващи. Те тренират 2 пъти седмично. Подходът бил приложен за първи път в Италия и Франция преди повече от 30 г. Тези, които не харесват джудото пък, могат да се захванат с билярд, миниголф или стрелба с пневматично оръжие. Друг вид терапии, които се използват в комплекса, са ателиета по бродиране, арт и музикотерапия. Комплекс за социални услуги „Свети Георги“ предоставя още социална когнитивна медицинска и двигателна рехабилитация и индивидуални занимания. Именно създаването на такова комплексно обслужване е заложено в новия закон за социалните услуги. „Идеята е, че дейността се обслужва от един административен екип. С оптимизирането на административния персонал се дава възможност да се насочат повече пари към местата, където се предоставят услуги за хора с увреждания“, обясни Русинова. Според нея по този начин предвидените в бюджета за следващата година 260 млн. лв. за социални услуги ще бъдат използвани по-ефективно. Информацията колко души и от какви услуги се нуждаят ще се предоставя от „Общините няма да я разработват сами, те ще трябва да включат всички заинтересовани страни в процеса на изготвянето. Освен това ще е необходима и координация на областно ниво“, обясни Ирена Кременлиева от дирекция „Социално включване“. Общините ще могат вече да сключват помежду си договори за предоставяне на социални услуги и така ще се обхванат по-отдалечените населени места. Социалният министър Бисер Петков пък уточни, че по данни на Агенцията за социално подпомагане към края на септември социалните услуги са 1811 и се предоставят от 864 доставчици. От тях в момента се възползват над 38 хил. „Ако преди 15 г. услугите не бяха добре развити, то в момента са толкова много, че начинът на контролирането им вече не е ефективен“, заяви Ирена Кременлиева. Затова и със закона се създава нова агенция, която ще следи за качеството на социалните услуги в страната. Такъв тип услуги са личният и социалният асистент, домашният помощник, приемната грижа, социалният патронаж и дневните центрове. Сред правомощията на агенцията ще бъде и налагането на санкции. Целта е да не се разходват средства за кухи услуги.", "date": "2018.11.09", "title": "Лекуват хора с деменция с джудо, стрелба и голф"}
{"url": "https://www.monitor.bg:443/bg/a/view/plagiatstvoto-nacionalen-sport-149124", "text": "Ректорът на Техническия университет във Варна е уличен в плагиатство и използване на чужд научен труд при изготвянето на докторската си дисертация. Официално това бил първият подобен случай на доказано плагиатство. Официално - да, но не неофициално - не. Преди години бившият преподавател и по-късно ректор на Стопанската академия в Свищов Величко Адамов бе проверяван също за плагиатство след сигнал, подаден от негови колеги. Той беше обвинен, че е преписал труд по икономика на свой френски колега. Случаят тогава обаче нямаше развитие, защото според тогавашните закони за науката плагиатство можеше да се докаже, ако потърпевшият автор лично си потърси правата в съда. Въпросът с плагиатството у нас обаче далеч не започва и не свършва на ниво университетски мастити учени и преподаватели. Всъщност генезисът на явлението се крие още в училище, където от време оно преписването е основен начин за изкарване на хубави оценки по време на контролни и класни работи и на матури. След това плагиатството продължава да се развива и на малко по-широка интелектуална основа - в университетите и колежите, където току-що завършилите ученици просто доусъвършенстват уменията си в тази насока. За да се стигне до върха на айсберга, на който с откровено плагиатство се занимават и мастити светила в науката. И в това няма нищо чудно. Просто една част от хората с научни титли и звания, по-дълги от името им, са достигнали до върха на научната йерархия с придобитите още от ученическата скамейка умения да хвърлят тайно по едно око на написаното от другарчето до тях. А след това просто са доразвили, усъвършенствали и рафинирали тези умения на по-високо научно и академично равнище. В държавите, в които се прави истинска стойностна наука, на един човек, решил да се отдаде на подобна кариера, са необходими десетки години, за да напише един научен труд, с който да се изкачи на следващото стъпало в научната йерархия. В България, особено през последните години, родните учени вече като че ли нямат за нищо научните звания и титли. За има-няма десетина години един учен успява да премине на парад от доктор на съответните науките, през доцент и да стане професор. Нещо, което практическо не би било възможно, ако нещата вървяха по нормалния ред. За това време човек не би могъл само да изчете необходимата научна литература, а да не говорим да я анализира, обобщи и да напише хабилитационния си труд. Да, не би било възможно, но не и ако кандидатът за научна слава има под ръка готов издаден труд на някой свой колега от чужбина. Ако пък е вече и мъртъв, още по-добре. Или другият вариант е кандидат-професорът да разполага се десетина и повече работливи пчелици студенти и докторанти, които ще свършат черната работа, ще му „смелят”, обобщят и напишат информацията и за него ще остане само да я препише и гордо да постави името си на първата страница. И - хоп, ето ти за има-няма година-две поредният новоизлюпил се професор, с всичките облаги, които тази титла носи. А те в България не са малко. Или поне не и откъм заплащане.", "date": "2018.11.09", "title": "Плагиатството - национален спорт"}
{"url": "https://www.monitor.bg:443/bg/a/view/suhata-esen-izjajda-rekolta-2019-149141", "text": "Есен 2018 е на път да попадне в топ 5 на най-сухите за последните 70-80 години. Това заяви пред „Монитор“ климатологът проф. Георги Рачев. Според прогнозите септември се е оказал с 2 градуса над нормата, октомври - с около 2,5, а до момента ноември е дори с 4-6 градуса по-топъл от нормалното. В същото време това ще е и периодът с най-малко валежи, особено за Западна България. На някои места пък дъждовете са били от порядъка на 10-20 л на кв/м, което на практика е минимално количество. В отделни територии на страната пък изобщо не е валяло. „Ако не вали в близките десетина дни, а според прогнозите времето ще продължи да е сухо, реколтата може да бъде компрометирана. Да не говорим, че за ноември дори е нормално вече да има снежна покривка, а поне до 25-и няма такива изгледи“, обясни проф. Рачев. Надеждата била, ако в края на месеца се образува средиземноморски циклон, който да предизвика значителни количества дъжд и за 1-2 дни, да се изпълни месечната норма. „Но това не е разрешение на проблема със засушаването, защото есенните посеви се нуждаят от влага. Когато обаче сме имали продължителен период на суша, то няма влага в първите 40 см от почвата и посевите не могат да покълнат. Така че обстановката за селскостопанските производители никак не е лека“, обясни проф. Рачев. Показателни за засушаването били и ниските нива на водите в реките и езерата в планините. В Пирин например са паднали с половин метър, а реките на места били изцяло пресушени. Не било по-добро положението и в Рила. Затова и експертите се надяват през януари да има повече валежи, за да се компенсира дефицитът на водния баланс. Топлата и суха есен обаче не е характерна само за нашата страна, но и за целия Балкански полуостров и Източна Европа. В Германия например нивото на Рейн е едно от най-ниските за последните 50 години. В Италия и Испания пък се наблюдава обратното явление. Там буквално бяха потопени от дъжд, а водите взеха 30 жертви.„Има наслагване на някои специфични синоптични обстановки и това доведе до това дълго задържане на това дъждовете в Италия и Испания и на топлото време на Балканите и Централна и Източна Европа“, коментира проф. Рачев. Рекорди са отчетени и в европейската територия на Русия В Москва и Санкт Петербург бяха измерени най-топлите дни, откакто съществуват метеорологични измервания там. Неслучайно преди няколко дни стана ясно, че този октомври е най-топлият в северното полукълбо и специално в Русия. „Няма студ, който може да слезе към България. Русия е най-голямата по територия държава в света, но и най-студената. Тя е по-студена от Канада и Финландия, което е в противовес с това, което се случи през октомври. Навсякъде в европейската част на Русия температурите са с над 3 градуса по-високи, а в Сибир има места, които са с 8 градуса над нормата. Това е уникално. Имайте предвид, че през 1967 година никой не е мислил за глобално затопляне“, поясни климатологът. Според проф. Рачев хората като цяло са станали по-чувствителни към всяко изменение и на пръв поглед се създава усещането за нещо уникално. „Наистина не е типично това засушаване в Източна Европа, както и валежите в Сардиния и Северна Италия. Но към 15 ноември се очаква промяна в общата атмосферна циркулация. Тогава температурите у нас ще се понижат, но не драстично“, каза още проф. Рачев. Така максималните ще са между 10-13 градуса, а минималните около 2, но в котловинните полета ще паднат и под нулата. След 22 ноември температурите ще продължат да се понижават и може би в края на месеца ще стигнат до нормалните за сезона. „Сушата обаче продължава. Дотук се движим с 4 градуса над нормата, така че се очаква и ноември да е над нормата“, допълни Рачев. Все още синоптиците не могат да дадат точни прогнози кога се очаква първият сняг. За целия Балкански п-в обаче и за България зимата се очертава да бъде по-топла с около 1-2 градуса. „Предишните три зими също бяха доста топли, включително и миналата, но имаше разминаване в отделните месеци. Лятото у нас започна много рано, още през април имаше много високи температури. Юни и юли пък имаше много валежи, което остави в хората впечатление, че лятото е хладно, което не е точно така. Температурите бяха нормални. Валежите бяха 400 процента над нормата на места. В резултат на това зърнената и зеленчуковата реколта бяха на много високо ниво. Произведохме 10 млн.т зърно, царевицата се очаква над 3 млн. т и слънчогледът около 2 млн.т. Това е уникално за територията на България. Малко по-зле беше по отношение на картофите. Така че, когато има дъжд, има и реколта. Когато е сухо, не е така. Затова обръщам внимание на това засушаване“, каза още проф. Рачев. У нас продължава да има ясно разграничени четири сезона и хипотезата за размиване на сезоните не е вярна. В това е категоричен климатологът проф. Рачев. „Ние винаги сме били на границата между умерения и субтропичния пояс и сме имали ясно разграничени четири годишни времена. Няма нищо в това, че някой пролетен или зимен месец са по-топли. Това е въпрос на циркулация. В интерес на истината обаче трябва да се знае, че топлото полугодие у нас е по-дълго. Имаме седем месеца с широколистна растителност - от април досега“, обясни Рачев. Той изтъкна, че ние сме близо до Средиземно море, което е най-голямото вътрешноконтинентално море на земята, и това оказва влияние върху климата. Експерти обаче отчитат тенденция от 1975 година досега в страната ни да става все по-топло. Забелязва се скок на температурите през цялата година. Така например зимите вече са с около 0,5-1 градуса по-топли, а летата - с около 0,2 - до 0,4 градуса. След две години ще бъде ясна и новата норма, която ще важи за периода 1991-2020 година. Тогава ще имаме и по-ясна представа за промените, настъпили в климата. Учените са категорични, че когато имаме данни за 30-годишен период, тогава може да се говори за промени в климата. Глобалното затопляне е абсолютен факт. То се усеща навсякъде по света. Така и 2016 година беше обявена като най-топла за целия свят. Тогава и влиянието на природния феномен Ел Ниньо, затоплящ няколко милиона квадратни километра екваториална вода в Тихия океан беше доста силна. Тогава температурата беше с 1 градус по-висока от средната за 20-и век. „Това е много сериозно затопляне. 2017-а беше втората най-топла година - с 0,86 градуса, а 2015 година - третата с повишение от 0,8 градуса. Тази година върви към влизане на топ 5 на най-топлите години, но по всяка вероятност няма да може да постигне рекорда на 2016-а. Но забележете, че сред най-топлите години са последните пет. Нищо, че някъде е по-студено, а някъде по-топла. Цялата земна повърхност вече е по-топла от температурите на 20-и век с около 0,7 градуса“, коментира още климатологът. Според него обаче не бива да забравяме, че 2/3 от земята е вода и океанът поглъща огромни количества топлина. Според проф. Рачев много са факторите, които влияят върху глобалните температури, но така или иначе, по света навсякъде се отчита тенденция към увеличаване не само на месечните температури, но и на годишната стойност. „В момента няма студ и особено в северното полукълбо ледът е малко. Дори прогнозите бяха, че тази година ще е първата, в която не трябваше да има лед. Оказа се, че не е така. В Северния ледовит океан той достигна 4,5 млн. кв.км, като това беше минимумът, а прогнозите бяха да вече да е под 1 млн. Така че нещата не са толкова прости“, обясни Рачев. Той обаче изтъкна, че вече липсва т.нар. паков лед, като на негово място се натрупва сезонният. Той обаче е нетраен. „Как ще се отрази това след около 5-6 години, никой не може да каже още от сега. Но северното полукълбо се затопля много по-бързо отколкото Антарктида. Тя още дълго време ще остане студена. Живеем в интересно време. Човешката дейност пряко влияе върху климата“, добави климатологът. Той изтъкна, че влиянието на човешката дейност ще се усети и само след около седмица, когато в целия Балкански п-в ще бъдат запалени няколко десетки милиона печки, които ще влошат качеството на въздуха. За решението на този проблем обаче била необходима национална програма.", "date": "2018.11.09", "title": "Сухата есен изяжда реколта 2019"}
{"url": "https://www.monitor.bg:443/bg/a/view/spad-na-rajdaemostta-pri-bogatite-skok-pri-bednite-149123", "text": "Световната раждаемост е намаляла наполовина от 1950 година, като са налице големи различия според жизнения стандарт в отделните страни, се посочва в публикувано днес проучване на Института за метрология и здравна оценка във Вашингтон (IHME), цитирано от АФП. В проучването, публикувано в медицинското списание \"Лансит\", се съобщава, че общият брой на децата, които се падат на една жена в света, е намалял от 4,7 през 1950 година до 2,4 в момента.  91 държави в Европа нямат достатъчно раждания, за да запазят сегашния брой на населението си. Ситуацията в Африка и Азия е различна - ражданията там се увеличават, според проучването на института, финансиран от фондация Бил и Мелинда Гейтс. Кипър е най-малко \"плодовитата\" нация на земята с по едно раждане средно на жена, сочат данните на института. Точно обратното важи за жените в Мали, Чад и Афганистан, които средно раждат по 6 бебета или 7 в Нигерия. Сред социалноикономическите фактори, които обясняват това неравенство, особено важна роля играе образованието, според авторите на проучването. Обикновено увеличението на населението в развиващите се страни е придружено с подобряване на жизнения им стандарт, освен ако не са засегнати от войни или други бедствия, посочва Али Мокдад от Института за метрология и здравна оценка. В крайна сметка това може да повлияе на броя на ражданията.  \"Колкото повече се подобрява икономиката на тези страни, толкова по-вероятно е да спадне раждаемостта им\", уточнява Мокдад. Продължителността на човешкия живот се е увеличила от 1950 година от 48 на 71 години средно за мъжете и от 53 до 76 години средно за жените по света. По-продължителният живот води и до по-специфични здравни проблеми - сърдечносъдовите заболявания са основната причина за смъртността по света, се посочва в проучването на Института за метрология и здравна оценка във Вашингтон.", "date": "2018.11.09", "title": "Спад на раждаемостта при богатите, скок - при бедните "}
{"url": "https://www.monitor.bg:443/bg/a/view/proverjavat-shefa-na-grantadjiite-v-temida-149145", "text": "Шефът на пословичния с грантаджийските си обвързаности Съюз на съдиите в България Атанас Атанасов ще бъде проверяван за забавено правосъдие. Днес от пресцентъра на държавното обвинение съобщиха, че главният прокурор Сотир Цацаров е поискал от Инспектората към Висшия съдебен съвет да се извърши проверка на забавянето на мотивите към присъдата на соцдепутата Светла Бъчварова-Пиралкова, прочетена от Софийския градски съд. Съдия по делото е именно Атанасов, който 4 месеца бави процеса да продължи към втора инстанция, тъй като все още не е изготвил мотивите си. Делото бе образувано през 2016 г., а Пиралкова беше дадена на съд заради неизгодна сделка с която е ощетила Селскостопанската академия, която оглавяваше, с 1 326 671 лв. В дъното на аферата са 9 726,224 дка земеделски земи в землището на с. Стражица и с. Карвуна. Нивите са предоставени на академията за ползване от министъра на земеделието и храните в края на юли 2009 г. Вместо да ползва земите обаче, Пиралкова ги дава под аренда, при това само месец по-късно. Контрактът е сключен през август 2009 г. и с него шефката на академията дава земята на фирмата на ловешкия бизнесмен Гриша Ганчев „Литекс комерс“ АД. Според договора академията и дружеството трябвало да развиват съвместна научноизследователска и опитно-производителна дейност. Договорът е сключен за период от 10 г., а за огромното парче земя „Литекс комерс“ АД се е задължила да плаща 17 500 лв. годишно, или по 1,80 лева на декар. Убийствено ниската цена всъщност е с 40 пъти по-ниска от пазарната Агротехническите и икономическите експертизи, възложени от Софийската градска прокуратура, доказали, че в същия период от време арендната цена за районите, в които се намирала предоставената на „Литекс комерс“ АД земеделска земя, е от 70 до 80 лв. „При реална базова пазарна цена от 70 лева за един декар обработваема земеделска земя, за отдадените по договора 9 726,224 дка сумата като приход за ССА би могла да бъде в размер на 680 835 лв. годишно, или 1 326 671 лв. за целия период“, твърдят от държавното обвинение. Пиралкова оглавяваше Селскостопанската академия в периода от 4 юли 2008 г. до 28 юни 2011 г., след което стана депутат. Заради тази афера обаче на 21 март 2016 г. Цацаров внесе в Народното събрание искане за снемане на имунитета на народния представител. Същия ден Пиралкова даде съгласие за започване на наказателно преследване срещу нея и на 25 март бе привлечена като обвиняема с мярка за неотклонение „подписка“. В хода на разследването са били разпитани 26 свидетели, 4 вещи лица са изготвили назначените експертизи Въпреки заковаващите заключения на специалистите обаче през юни 2018 г. шефът на съдийския съюз Атанас Атанасов чете оправдателна присъда. Преди да се стигне до нея пък, е върнал делото на прокуратурата за допълнително разследване, а след това в продължение на 2 години е гледал делото по същество. Въпреки това обаче, след като изчита необяснимото решение да оневини Пиралкова, Атанасов до ден днешен не е написал мотивите по делото. По този начин освен че бави процеса да тръгне на втора инстанция, съдията реално не дава обяснение на обществото защо е приел, че Пиралкова е невинна въпреки скандално ниската цена, за която е дала земята на фирмата на Гриша Ганчев. Заради това главният прокурор е поискал ИВСС да провери случая за забавеното правосъдие. В изпратено до медиите становище по казуса пък от Софийския градски съд заявяват, че „мотивите са в процес на изготвяне“, тъй като делото било сложно и трябвало да се отчете „и естеството, и отговорността, която има съдът, за да осъществи правосъдието“.", "date": "2018.11.09", "title": "Проверяват шефа на  грантаджиите в Темида"}
{"url": "https://www.monitor.bg:443/bg/a/view/bulgargaz-iska-5-na-sto-poskypvane-na-prirodnija-gaz-149140", "text": "Прогнозната цена на природния газ за първото тримесечие на 2019 г. е 45.44 лв./MWh, без цени за достъп, пренос, акциз и ДДС, съобщава \"Булгаргаз\" ЕАД.  Прогнозната цена е по-висока с 2,15 лв./MWh, или 4,98 на сто от утвърдената за четвъртото тримесечие на 2018 г. цена, се посочва в съобщението. Отбелязва се, че увеличението се дължи на по-високите доставни цени на природния газ от внос, както и на по-високия курс на щатския долар спрямо лева. Прогнозната цена на природния газ отчита влиянието на ценообразуващите фактори към 8 ноември 2018г. и не е окончателна. Окончателното предложение на \"Булгаргаз\" ЕАД за утвърждаване на цената на природния газ за първото тримесечие на 2019г. ще бъде внесено в КЕВР на 11 декември 2018 г., информират от дружеството.", "date": "2018.11.09", "title": "“Булгаргаз” иска 5 на сто поскъпване на природния газ"}
{"url": "https://www.monitor.bg:443/bg/a/view/50-choveka-pravjat-novata-pesen-na-miro-149097", "text": "Над 50 човека екип са се трудили по най-новия проект на певеца Миро. Той е озаглавен „Печат от моята душа“ и ще направи своята премиера тази неделя. Освен всички класически музиканти, които участват в записите на песента, половинката от бившия дует „Каризма“ е работил по парчето и както и със солистката на ансамбъл „Филип Кутев“ - Нели Андреева. Именно тя, само преди месец, завладя сърцата на меломаните с друг свой дует – този с американската звезда Джос Стоун. Записът, който обиколи социалните мрежи, е правен през 2016-та, но вижда бял свят едва сега. Двете изпълняват народната песен „Малка мома“, седнали на стълбите на храм-паметник „Александър Невски“ и под съпровода на китара и контрабас. Освен големите имена, с които работи по музиката, Миро е избрал да заложи и на впечатляваща картина, която да онагледи новото му предизвикателство. Клипът към „Печат от моята душа“ е сниман в две държави на общо пет места. Част от снимките са в България, а друга част – в студената красота на Исландия. за да запечата най-подходящите моменти, а певецът си е направил селфи видео, с което да промотира бъдещата премиера, кацнал на исландски водопад, а зад гърба му грее ярка дъга. Последното предизвикателство на Миро беше да застане зад камерата за клипа към песента си „Лошо скроен“. Освен с музиката и текста, в него изпълнителят се беше нагърбил и с визуализацията на идеята си. Той получи изключително позитивни отзиви за работата си по монохромното видео, което направи премиерата си в края на март и вече има близо милион гледания.", "date": "2018.11.09", "title": "50 човека правят новата песен на Миро"}
{"url": "https://www.monitor.bg:443/bg/a/view/18-godini-zatvor-za-dve-kutii-cigari-149126", "text": "19-годишният Стивън С. от добричкото село Росица ще лежи в затвора 18 години за кражба на две кутии цигари от възрастен мъж, като грабежът е придружен с опит за убийство. Присъдата бе постановена от Окръжния съд.  Наказанието си Стивън ще изтърпи при първоначален строг режим. През нощта на 12 август 2017 г. младежът е отнел от 79-годишен мъж от същото село две кутии цигари, като употребил за това сила, а грабежът бил придружен с опит за убийство. Подсъдимият е влязъл в дома на потърпевшия и му нанесъл множество силни удари по главата и тялото. След побоя пострадалият останал да лежи на пода в дома си, а 19-годишният взел намиращите се на масата две кутии цигари, едната от които била наполовина празна и тъй като не успял да открие пари, си тръгнал. В хода на разследването било установено, че общата стойност на отнетите чрез употреба на сила вещи възлиза на 7.35 лева. Възрастният мъж бил намерен на сутринта от негов родственик, който го открил на пода окървавен и неконтактен. В много тежко състояние пострадалият бил приет за лечение в добричката болница. Според съдебно-медицинската експертиза, вследствие на побоя животът на възрастния мъж е бил в реална опасност и той е оцелял само благодарение на оказаната му навременна високоспециализирана медицинска помощ. През септември пострадалият бил изписан от болница и настанен в хоспис, където постепенно започнал да се възстановява. По време на досъдебното производство обаче мъжът е починал, като причина за смъртта му била заболяване - внезапна сърдечна смърт. Окръжният съд уважи предявените от двама наследници на пострадалия граждански искове в размер на 2 400 лв. и 3799.26 лв., представляващи обезщетение за причинени от деянието на подсъдимия имуществени вреди, заедно с лихвите и сторените по делото разноски.    Присъдата на Окръжен съд - Добрич подлежи на обжалване и протест в 15-дневен срок пред Апелативен съд - Варна.  ", "date": "2018.11.09", "title": "18 години затвор за мъж, пробвал да убие за две кутии цигари"}
{"url": "https://www.monitor.bg:443/bg/a/view/bivsha-friziorka-vliza-v-zatvora-za-4-godini-zadignala-118-bona-149131", "text": " Ефективна 4-годишна присъда постанови състав на старозагорския окръжен съд  по дело с обвиняем бивша кредитна инспекторка , която за кратък период успяла да „чопне“  118 бона от 55 социално слаби мъже и жени .  Ефективна 4-годишна присъда постанови състав на старозагорския окръжен съд  по дело с обвиняем бивша кредитна инспекторка , която за кратък период успяла да „чопне“  118 бона от 55 социално слаби мъже и жени . Изправената пред Темида Петя Лозева призна изцяло вината си, като по този начин си осигури сравнително ниско наказание. Навършилата 34 години наскоро Петя Динкова Лозева месеци наред, в качеството си на служител по граждански договор с фирмата за бързи кредити „Финансцентър“ ЕООД Варна за 10 месеца /от август 2015 до март 2016 г./  съставила стотици фалшиви документи, с помощта на които  получила по  13 свои сметки в клоновете на 11 търговски банки 118 700 лв.  Парите били по договори за бързи кредити на името на лица, които никога не били влизали в договорни отношения с кредитната институция. С документите им Лозева се сдобивала по различни начини, включително и по времето, когато е имала фризьорски салон . На 4 август 2015 г. обвиняемата  е започнала работа на длъжността мобилен кредитен консултант в Града на липите и още на другия ден е сключила първия договор за отпускане на потребителски кредит без знанието на лицето,чиито данни са били използвани. Впоследствие са били сключени още 54 аналогични договора , като последният е от 16 март 2016 г., като за тях създала и използвала неистински договори за потребителски кредит, ведно с приложенията му:  искания за потребителски кредит; погасителни планове и удостоверения за  банкова сметка на клиентите,в  които подписите  на кредитополучателите не са били техни. При комплектоване на преписките за отпускане на кредити били използвани фотокопия от лични карти на кредитополучателите, основно социално слаби мъже и жени , които са набавяни чрез  обяви за работа в нейна фирма или при провеждане на интервюта с кандидати, желаещи да получат кредит. С част от получените пари Лозева погасявала по-ранни кредити, а други използвала за личните си нужди. В хода на досъдебното производство било установено, че от получените 118 700 лв  старозагорката е върнала обратно едва 38 368 лв. Лозева беше задържана на 13 април 2016 година и прекара в ареста близо 8 месеца, след което излезе на свобода срещу парична гаранция. Зад гърба си тя има половин дузина  условни присъди за документни престъпления, включително и за присвояване на 96 000 лв от касата на „Петрол“ АД където работела като касиер на бензиностанция през 2010-2011 година. На над 14 000 лв възлизат разходите по досъдебното производство, сумата трябва да бъде платена по бюджетната сметка на следствието.", "date": "2018.11.09", "title": "Бивша фризьорка влиза в затвора за 4 години, задигнала 118 бона"}
{"url": "https://www.monitor.bg:443/bg/a/view/sedmichen-monitoring-5-9-noemvri-149138", "text": "Вътрешният министър Младен Маринов разсея слуховете, че съкращаването на работещите пенсионери в МВР, залегнало в бюджета за 2019 г., щяло да засегне около 5000 души. Щели да са само 250. Вярно е, че по-горната цифра хвърля системата в смут. Далеч по-смущаваща обаче е ужасяващата статистика, че от 72 000 безработни у нас, 18% са хора над 55 години. Не е зле работещите МВР да си сверяват от време на време часовника и да спрат бодат очите на обществото с непрестанните си претенции за допълнително стимулиране. Докато системата варди „чантаджиите“, а много служители откровено са на другия бряг, при онези, от които ужким ни пазят, реформата в къщичката ще цикли. Днешната полиция не е вчерашна и знае добре как да си брани интересите. А нашите? Ден за статистика. От полицаите се прехвърляме на майките. И по-точно на онези, които получават помощ за отглеждане на дете, докато следват висше образование. Те са намалели девет пъти. Причината може да е и във възрастовата граница на раждащите жени, която прогресивно се катери нагоре. Може да е свързана и с факта, че работещите по време на следването жени са прецакани. Във всеки случай до това положение се стигна заради практиката масово майки да се записват да следват лесни специалности, за да докопат еднократната помощ. Още малко статистика – оказваме се последни в Европа по брой на свещеници. Виж за това никой още не се е сетил да протестира. С кандило и тамян. Няма начин БГ жабата да не вдигне крак, когато чуе, че в някоя далечна страна подковават конете. В случая обаче не говорим за подскачащи земноводни, а за най-добрия приятел на човека – кучето. Малко тъпо е приятелството да се удостоверява с тапия. Пък и типично по български, има някои обстоятелства, които трябва да се вземат предвид, ако искаме да ги стигнем китайците от град Цзинан, провинция Шандун, дето са решили да въведат разрешителни за притежаване на кучета, подобни на шофьорските книжки, в които има точки за отнемане в случай на провинение. Първоначално собствените на кучета в източната част на страната получават разрешително с максимални 12 точки. При неспазване на определени правила, като например събирането на акитата, къпането във фонтани или дължината на каишката, точките намаляват. Имам преки впечатления от недобросъвестни стопани – както на кучета, така и на котки. Хора, които твърдят, че обичат животните. А на практика само им причиняват злини. Или в мнимата си загриженост за тях вредят на други хора. Искам да го видя обаче как ще се случи това с контрольорите. Най-малкият им проблем е дали да са с нагръдници или с намордници, че да се отличават. Пощаджиите например се оправят с бисквити – мятат лакомството и взимат разстоянието до кутията на няколко скока, за да не пострадат. Но на санкциониращите куче-органи хич няма да им е лесно да измерят дължината на каишката. Да не говорим, че няма разписани правила за доста по-важни неща от това дали домашните любимци могат да плуват във фонтаните. Разходете се до Женския пазар и вижте какво става през лятото. Надписите край фонтаните едва ли са за кучетата. Но и онези, които се цамбуркат там не ги четат. Вратата на България към системата Шенген не само е затворена, а направо заключена – попадам на тази мрачна прогноза на един политик джобен формат, докато прехвърлям рецепти за джуркан боб и юнашка яхния. Това му е лошото на фейсбука – търсиш едно, изскача ти съвсем друго. И докато хвърляш боб чия прогноза е вярна и кой се опитва само да привлича внимание, бобът в тенджерата взел, та се разврял и загорял. Нагледно помагало за гледане на боб по командирски – сайтът на една Стояна. Авторката, дето по заимстване като в случая я ползват и в „Дойче веле“, мята зърна и прогнозира, че приближен на Делян Пеевски най-вероятно ще влезе в Бюрото за контрол на СРС, т.е. ще може пряко да контролира подслушването. Това дали не го четох и в „Капитал“? Няма значение първоизточникът, стига да се цитират едни други. Така се джуркат фейк новини и се претопля манджа. Топлото време не успя да изненада КАТ. Акция „Зимни гуми“ вече е обявена. Слагаш зимните гуми по задължение, а може да си караш и по къси гащи. Изборът е твой. Телевизиите още не са превключили на „зимни гуми“. Фармацевтите още си наблягат на препаратите за стави и на въшкоубийците. Притовогрипните ваксини хич не са им приоритет. Добре че идват новини от финландската част на Лапландия, че да влезем малко в час. Децата да дишат спокойно – Дядо Коледа се е ваксинирал противогрипно, така че настинките няма да го съборят на легло тази година. Набоцкала го е личната му медицинска сестра Тия Каконен. Така звучи по модерному. Навремето на придружителката на Дядо Мраз й викаха Снежанка. Сега снежанката е салата. Тази седмица Костовистите от седмия ден са по-тихи от водата, по-ниски от тревата. Оказа се, че не били допуснати до участие в конгреса на ЕНП в Хелзинки. В друг случай щяха да ореват орталъка, че са дискриминирани, че правата им са погазени и... всички знаят кой е виновен. Само че не им минава номера. Причината да получат нагледен урок, че правилата важат за всички, без изключение, е една. Онези партии, които не си плащат членския внос – било то от недоглеждане, било то от селски тарикатлък, нямат място на такава трибуна. Да допуснем, че са твърде ангажирани с политическа дейност и са проспали този дребен детайл. Само че за този род политици това е тенденция. Нека си спомним (с или без умиление) за един бивш правосъден министър, който копнееше за грандиозни реформи, пък се оказа със спрени адвокатски права. Ето за това същото говорим. Хора, които не могат да си направят елементарни сметки и допускат такива неща, се гласят (поне в мечтите си) да управляват. Виждат сламката в чуждото око, не усещат гредата в своето. Това води до пряка зависимост - каквото и да предприемат, все удрят на греда. Тяхната си греда. Иначе едва ли членският внос им е проблема. Доказали са се във времето и пространството като големи спестовници. Нали се сещате за оня милион, който „Тарикати за България“ държаха на преференциален влог в куче-касичката КТБ. 1 064 964.76 лв., ако държим на конкретиката. За едно си правят сметката, за друго – карат през пръсти. Това е характерното за този род тарикати – отлично разграничават личното от общото. И интересите им прозират отвсякъде. Домакините знаят, че докато се вари сладкото, пяната трябва да се обира. Иначе сладкото дава бързо фира. Захаросаният продукт със запазената марка „Мармалад по Командирски“ обаче е изключение. Колкото и да го бъркат, каквито и съставки да добавят, се разваля за отрицателно време. А причината за това е, че за разлика от всички останали формации, в тази се обира и запечатва в буркани единствено пяната. В един хубав ден обаче избирателите обират с решетеста лъжица пяната и я хвърлят на боклука. Там, където й е мястото. Цяла седмица вече се мъча да прочета една будителска брошура, дето щяла да ми каже кой какво чете и как го чете. Много обичам да разлиствам безплатни дипляни. Ориентирам се за намаленията, гледам картинки, сравнявам цената на наденицата и шпека. Та като се загледах кои са водещите политически издания у нас според някакви там изследователи, дето може и да си имат хал хабер от журналистика, може и да си нямат, взех та си набелязах произволно един всекидневник, от политически, по-политически. Прелиствам го, за да откроя водещите заглавия там: „Енрике Иглесиас става българин“. Пример за разследваща журналистика. Абе, вътре не пише точно това, но пък разбрах, че целият ансамбъл от гимнастички се чучнал за концерта на живо. То пък оставаше и да не мърдат гимнастичките. Друго политическо заглавие в същия вестник грабва окото ми: „Софка умори Гринго от секс“. Прищяло им се е явно на Гринго и Гринговица да вземат 6400 лв. за братче или сестриче на Лоренцо. А ще ги вземат, ама друг път, от алтернативния държавен бюджет на социалистите, дето много обещават, трудно дават. За такава помощ и може да се реша и аз да уморя мъжа си за второ дете. Може и до внуче да го добутаме, ако чакаме на алтернативни обещания. То някъде тогава се очертава най-рано като гледам социалистите да дойдат отново на власт. Може да дойдат, може и да не дойдат, но ако дойдат – ще потекат реки от мед и масло, а пенсиите директно ще ударят тавана. Само да не получат старческа деменция и да забравят какво са обещавали. Да си записват, ако не друго. Приключвам „прегледа на печата“, за да не ви отегча като брошура, финансирана явно от кого и явно защо, съдейки по авторекламите в нея. Който плаща, той поръчва музиката. Те така и тук. Проучванията и изразените мнения в проекта не отразяват непременно вижданията на една щедра фондация. Не е задължително да отразяват и мненията на авторите. Чакайте указания!", "date": "2018.11.09", "title": "Седмичен мониtоринг  (5 – 9 ноември)"}
{"url": "https://www.monitor.bg:443/bg/a/view/ek-iska-do-2020-digitalen-hyb-vyv-vsjaka-oblast-v-evropa-149128", "text": "Европейската комисия иска до края на 2020 г. да има по един дигитален иновационен хъб във всякаобласт в Европа. Това заяви еврокомисарят по цифровата икономика и цифровото общество Мария Габриел, която откри конференция за виртуалната реалност и изкуствения интелект „Бъдещето на реалността“. Тя обясни, че новата програма „Дигитална Европа“ е с бюджет от 9 млрд.евро, част от които са предвидени средства за цифрови умения, изкуствен интелект, киберсигурност и дигитални информационни хъбове. „Моето предложение е бюджетът от 500 млн. Евро да бъде увеличен трикратно на 1,5 млрд. за следващия период.“, заяви Мария Габриел. Еврокомисарят подчерта, че според нея България има потенциал да се превърне в хъб за иновации по отношение на виртуалната добавена реалност.  Мария Габриел заяви, че е много важно да продължи инвестицията в образование, не само в младите хора, но и тези, които сега имат своите работни места. Според нея голяма част от работните места няма да изчезнат, както се твърди, а ще бъдат трансформирани с изкуствения интелект и виртуалната реалност.  Еврокомисарят изброи какви е предприела Европейската комисия. В подкрепа на научните изследвания са осигурени 100 млн. евро по програма „Хоризонт 2020“, но тя ще настоява наследникът ѝ „Хоризонт Европа“ за следващия период да има бюджетен от 16 млрд. евро. Мария Габриел сподели, че преди 4 месеца е публикувана стратегията за изкуствен интелект. Експертна група през декември ще публикува доклад. „За изкуствен интелект има бюджет от 1,5 млрд. евро До 2020 година, като нашата цел е с помощна на публични и частни инвестиции да достигне 20 млрд. евро до 2020. Амбицията е следващият период 2002-2027 да бъдат осигурявани 20 млрд.евро годишно“, заяви еврокомисарят. „С инвестиции в учителите, в информационните технологии и в иновациите създаваме модерно образование за българските деца.“, заяви министърът на образованието и науката Красимир Вълчев по време на конференцията. Според него е важно да се промени начинът, по който учат децата, като даде за пример, че е въведен предметът компютърно моделиране в трети клас, създава се отворен облак, в който учителите ще могат да правят онлайн уроци и дигитално съдържание. Вълчев подчерта, че има три важни неща - информационни технологии, иновации и инвестиции в учители.", "date": "2018.11.09", "title": "ЕК иска до 2020 дигитален хъб във всяка област в Европа"}
{"url": "https://www.monitor.bg:443/bg/a/view/italiancite-s-koli-s-chujdi-nomera-shte-duhat-supata-149134", "text": "Всички италианци, които карат автомобили с чужди номера, ще бъдат наказвани жестоко ако не ги сменят с италиански до 60 дни след вкарването на колата на Апенините. Това предвижда новият закон, който министърът на транспорта Данило Тонинели оповести днес пред журналисти. Глобата за нарушението е 712 евро, моторното превозно средство се спира от движение за 180 дни, а ако и след този срок то не бъде регистрирано според подготвения нормативен акт – подлежи на конфискация. Законът важи и за живеещите в Италия чужденци, чиито престой в страната е по-дълъг от 60 дни и карат автомобил с регистрация в друга страна. Министър Данило Тонинели подчерта на импровизираната пресконференция, че новият нормативен акт ще сложи край на установилата се през последните години вредна за бюджета и за сигурността практика, италианци да регистрират фиктивно в чужбина фирми и след това да си карат в родината купени за тяхна сметка автомобили. Правят го най-вече за да не плащат скъпия в Италия пътен данък и доста солените застраховки, както и за да не бъдат глобявани при засичане на нарушения на въпросните коли с радари или видеокамери. Най-често далавераджийските фирми са регистрирани от поставени лица в България, Румъния, Унгария, където се плащат местния пътен данък и местните застраховки, струваши често в пъти по-малко от италианските. Според неофициалната статистика по пътищата между Алпите и Сицилия в момента циркулират над 120 хиляди автомобила, коит са закупени от италианци в чужбина и са регистрирани там от поставени лица понякога на името на създадени нарочно за целта компании. Чужденците пък които карат на Апенините коли с номера от родната си страна, управлявали към днешна дата малко повече от 40 хиляди автомобила.", "date": "2018.11.09", "title": "Италианците с коли с чужди номера ще духат супата"}
{"url": "https://www.monitor.bg:443/bg/a/view/ombudsmanyt-iska-po-visoko-obezshtetenie-za-slujiteli-na-falirali-firmi-149139", "text": "Омбудсманът Мая Манолова поиска обезщетението, което Фондът за гарантирани вземания на работниците и служителите при несъстоятелност на работодателя отпуска, да се увеличи от две и половина минимални работни заплати на три и половина, съобщават от пресцентъра на омбудсмана. В писмо до Народното събрание общественият защитник аргументира исканото увеличение от 1400 лв. на 1960 лв. максимален месечен размер с жалби на граждани, които са получавали по-високи възнаграждения, но заради сега действащия и заложен за 2019 г. \"таван\", на практика не могат да бъдат адекватно и справедливо компенсирани. Мая Манолова изрично подчертава, че предложеното от нея увеличение по никакъв начин няма да повлияе или засегне бюджета на държавното обществено осигуряване, тъй като сумите във Фонда за гарантирани вземания на работниците и служителите не се формират от държавния бюджет, а са набирани солидарно от работодателите до 2010 г. Тя предупреждава, че увеличението няма да \"натовари\" и работодателите, тъй като и през следващата година не се предвиждат вноски от тяхна страна, заради внушителния ресурс във Фонда.  Омбудсманът припомня, че във Фонда за гарантирани вземания на работниците и служителите има събрани 257 милиона лв., от които през 2017 г., преди направените по инициатива на институцията на омбудсмана законодателни изменения, са изплатени на работници и служители около 800 000 лв. За 2018 г., след промяната, изплатените суми са за над 7 млн. лв.", "date": "2018.11.09", "title": "Омбудсманът иска по-високо обезщетение за служители на фалирали фирми"}
{"url": "https://www.monitor.bg:443/bg/a/view/specsydyt-opravda-aleksej-petrov-po-deloto-oktopod-149137", "text": "9 години след акция „Октопод“ и 8 години след старта на делото спецсъдът оправда бившия съветник на ДАНС Алексей Петров. Той е подсъдим като лидер на организирана престъпна група за изнудване. Заедно с него пред Темида отговарят Антон Петров – Хамстера, Кирил Топалов, Марчело Джотолов и Янко Попов. Антон Петров и Кирил Топалов също бяха оправдани по всички обвинения. Марчело Джотолов и Янко Попов получиха по 3 г. условно и глоба от 4000 лв. за това, че през 2007 г. са изнудвали бившия полицай Николай Динков да преведе 180 000 лв. по сметка на Джотолов. Делото „Октопод\" започна в края на 2011 г. в Софийския градски съд. Малко преди края му, в началото на 2015 г. то бе прехвърлено в специализирания съд, след като съдийката, която го гледаше в продължение на повече от 3 години Румяна Ченалова, беше уволнена. Междувременно основният свидетел Георги Цветанов загина при катастрофа, а друг - Пламен Угринов, пострада при съседски спор. След като чу оправдателна присъда, Алексей Петров не коментира нищо, той дори напусна сградата през друг вход. Решението на съда е на първа инстанция. То може да бъде обжалвано и протестирано. Това е делото \"Малък Октопод\". Разследването на т.нар. \"Голям Октопод\" не стигна до съда и беше прекратено.", "date": "2018.11.09", "title": "Спецсъдът оправда Алексей Петров по делото „Октопод“"}
{"url": "https://www.monitor.bg:443/bg/a/view/cyrkvata-ni-iska-bylgarski-hram-v-bukuresht-149136", "text": "Църквата ни иска да построи български православен храм в Букурещ. Това стана ясно по време на срещата на патриарх Неофит и кмета на 6-ти район в румънската столица Габриел Муто, която се състоя в сградата на Софийската митрополия. Причината за разговора е обсъждането на градежа между Българската и Румънската православни църкви, което продължава вече една година. Негово Светейшество е изразил ннадежда строежа да започне в най-скоро време. \"В него ще се служи на български език, но под духовната опека на Негово Светейшество Румънския патриарх Даниил\", е казал патриарх Неофит. Кметът Габриел Муто запозна българският патриарх със своя район, който е вторият по големина в Букурещ с над 400 000 души. Той е уточнил, че в него има 24 църкви и 2 манастира. \"Ако има българска църква, тя ще бъде много посещавана не само от българи, но и от румънци\", е казал още Габриел Муто. От Синодалната палата уточниха, че с благословението на Румънския патриарх Даниил е създадена специална комисия, която да разгледа и обмисли въпроса за построяването на български православен храм в румънската столица, като по този начин ще бъдат задълбочени добрите отношения на двете сестрински православни църкви.", "date": "2018.11.09", "title": "Църквата ни иска български храм в Букурещ "}
{"url": "https://www.monitor.bg:443/bg/a/view/prognozi-za-dyjd-tormozjat-pilotite-v-brazilija-149118", "text": "Прогнози за дъжд за Гран при на Бразилия през уикенда тормозят пилотите във Формула 1. Миналите два кръга също имаше мокро време, но то засегна само тренировъчните сесии и квалификациите, докато самите състезания бяха на сухо трасе. Предварителните очаквания на „Интерлагос“ са да вали и в събота, и в неделя. За самия старт прогнозите за дъжд са 50%. Така няма да е ясно до последно какви ще бъдат условията на пистата. В Мексико например очакванията бяха за дъждовно състезание, но не се оправдаха. Сега мокрото време може да направи предпоследното състезание за сезона още по-интересно, при положение, че титлата при пилотите вече е притежание на Люис Хамилтън. Самият той обяви, че няма да подарява победи на своя съотборник в „Мерцедес“ Валтери Ботас като реверанс за начина, по който финландецът му позволи да спечели Гран при на Русия и почти да си гарантира титлата. Германският отбор получи доста критики заради отборните нареждания, които даде, когато беше видно, че Ботас беше много по-бързият от двамата пилоти на трасето в Сочи. „Не знам дали ще му правя много услуги като му подаря победа. Не мисля, че той има нужда от това. Смятам, че и сам е способен да го постигне”, заяви Хамилтън. В същото време се разбра, че легендата във Формула 1 Ники Лауда планира да се завърне в падока за последния кръг този сезон в Абу Даби на 25 ноември. Той прекара почти три месеца в интензивното, след като претърпя животоспасяваща трансплантация на бял дроб. Трикратният световен шампион беше освободен от болницата миналия месец, но лекарите заявиха, че възстановяването му е много интензивно. Австриецът работи като съветник за „Мерцедес“ от 2012 г. насам. При изписването му Тото Волф отбеляза, че не би се изненадал да го види много скоро край пистата. \"Каза ми, че има таен план да се появи на финала на сезона в Абу Даби. Невероятно е през какво премина Ники. Той не заслужава това“, коментира и близкият му Бърни Екълстон.", "date": "2018.11.09", "title": "Прогнози за дъжд тормозят пилотите в Бразилия"}
{"url": "https://www.monitor.bg:443/bg/a/view/sistema-za-umno-parkirane-ulesnjava-shofiorite-v-burgas-149121", "text": "В Бургас вече ще паркират „умно“. Проектът Smart parking е по инициатива на Община Бургас и е реализиран от VIVACOM. Той дава възможност за преброяване на свободните паркоместа в „синята зона“ за платено и почасово паркиране в централната част на града. Пилотната фаза вече работи за 30 паркоместа, разположени по ул. „Конт Андрованти“, ул. „Тракийска“ и ул. „Фердинандова“. Как работи системата – на всяко едно паркомясто в пилотната зона в асфалта се вгражда датчик, който чрез LoRaWAN мрежата на телекома отчита в реално време дали върху мястото има паркиран автомобил. Датчиците представляват херметично затворени кутии с батерия, която е с над 7 години живот. Това предполага лесна поддръжка и дълготрайна експлоатация. В допълнение, от двете посоки на влизане/излизане в зоната се монтират и две информационни табла, които показват динамична информация в реално време за броя свободните паркоместа. Благодарение на специализиран софтуер умната система за паркиране обединява информацията от всеки един датчик, отчитайки в реално време свободните и заетите паркоместа. Системата може да алармира при надхвърлено разрешено/платено време за паркиране. Тя има и специална функционалност на мобилното приложение, което може да осигурява по-голямо удобство за осъществяване и на плащанията за почасово паркиране. И още един плюс на системата – събраната информация ще може да бъде предоставяна на заинтересованите оторизирани институции, както и на фирми, които имат желание да разработват нови мобилни и уеб апликации с информация за града.", "date": "2018.11.09", "title": "Система за „умно” паркиране улеснява шофьорите в Бургас"}
{"url": "https://www.monitor.bg:443/bg/a/view/ilian-iliev-gotvi-nov-shok-za-levski-149133", "text": "За нова победа над „Левски“ се готвят в „Черно море“ преди мача от XV кръг на Първа лига. Срещата е в събота от 15 часа на стадион „Тича“ във Варна, а само преди 10 дни на същото място „моряците“ шокираха „сините“ и ги изхвърлиха от Купата на България след драматични дузпи. Именно успехът за купата пък дава увереност на треньора на „Черно море“ Илиан Илиев, който се закани тимът му да шокира отново „Левски“. Спецът бе категоричен, че нагласите в отбора са за победа. „Левски“ е добър отбор с отлични играчи, но ние доказахме, че можем да се справим, коментира пред БНР Илиан Илиев. - Нагласата е същата, както бе и за купата - да излезем победители. Мисля, че ще стане хубав мач, който ще спечелим. Разчитаме и на подкрепата на публиката, която ни помогна за купата“, сподели спецът. Той има много кадрови проблеми преди мача, като няма да може да разчита на Дани Кики, Атанас Захиров, Пламен Димов и Хасани. Нагласите сред феновете на „Черно море“ пък също са оптимистични, а от фенклуба пуснаха надъхващо видео във Фейсбук с призив „Нека отново да доминираме, за честта на Варна!“. В лагера на „Левски“ са убедени, че няма да се повтори кошмарът от последния мач между двата тима. Основната дилема пред треньора Славиша Стоянович е участието в мача на Иван Горанов. Защитникът лекува травма и още не е напълно възстановен. Очакванията са той да остане извън групата за мача, като ще бъде сменен от французина Луин Нганиони. Освен това Стоянович трябва да избере и заместник на тежко контузения Холмар Ейолфсон. Очаква се в центъра на защитата като партньор на Яблонски отново да бъде новото попълнение Нуно Рейш, който игра и при победата над „Ботев“ с 4:1, а Аймен Белаид да остане резерва. Феновете на „Левски“ пък се готвят да напълнят сектора за гости. Около 2000 запалянковци на „сините“ пристигат във Варна за мача, като ще се придвижат до стадиона с организирано шествие, което стартира в 12:30 ч. от Морската градина.", "date": "2018.11.09", "title": "Илиан Илиев готви нов шок за „Левски“"}
{"url": "https://www.monitor.bg:443/bg/a/view/proverjavat-bonusite-v-tyrgovskija-registyr-149130", "text": "Правосъдният министър Цецка Цачева е разпоредила проверка дали са извършени нарушения на правилата при раздаването на бонуси в Търговския регистър. Това съобщи самата тя по повод изтеклата в медиите информация, че в Агенцията по вписванията са получили допълнително материално стимулиране, включително и за времето, в което търговският регистър не работеше. \"Бонусите са свързани с икономии, които има във всяка една административна структура. Те са за стимулиране на администрацията да изпълняват служебните си задължения в максимална степен\", заяви Цачева на съвместна пресконференция с изпълнителния директор на Агенцията Габриела Козарева по случая. Тя уточни още, че въпросните бонуси са раздадени на служителите по определени от Козарева критерии, като в случая правосъдното ведомство няма отношение към определянето на размера им, както и към разпределението им по служители, тъй като това е изключително правомощие на директора на Агенцията. Цачева уточни, че вече е разпоредила проверка дали са извършени нарушения на правилата при разпределянето на бонусите, като резултатите от нея се очакват до края на седмицата. \"Вярвам на г-жа Козарева, че няма извършени такива нарушения, но ако такива се констатират, ще бъда безкомпромисна\", заяви правосъдният министър. От самата Агенция пък заявиха, че не са изплатили допълнителни възнаграждения на отговорните за срива във фирмения регистър. Сумата, изплатена в последното тримесечие на 2018 г. е в размер на 599 007 лв. Тя е разпределена според индивидуална оценка на общо 635 служителя на агенцията. \"Ако има отпуснати допълнителни възнаграждения на служители или на длъжностни лица, които носят отговорност, макар и косвена, свързана с техническия проблем възникнал в регистъра, това за мен е неприемливо. Но като цяло да дамгосваме експертите и служителите от Агенцията по вписвания, заради техническия проблем, който се случи през лятото на тази година, не смятам за удачно\". Това коментира по-рано и финансовият министър Владислав Горанов. Министърът каза, че не е запознат какво са си раздали в едно звено второстепенен разпоредител към министъра на правосъдието. \"След 2012 г. системата на заплащане в бюджетната сфера беше променена така, че държавните служители могат да получават допълнителни възнаграждения в размер на общо една заплата, като те се формират от 75% фиксирана част и 25% гъвкава част\", каза Горанов и предположи, че ръководството на Агенцията на база на оценка е определило подобни допълнителни възнаграждения. \"На мнение съм, че служителите, които добросъвестно са изпълнявали дейностите си в Агенцията и които не носят пряка отговорност и вина за техническия проблем, възникнал в Агенцията, биха могли да получат подобно допълнително възнаграждение, особено имайки предвид, че системата на заплащане в бюджетната сфера предвижда такъв механизъм и той е регулярен в последните повече от 6 години\", заяви още Горанов.  ", "date": "2018.11.09", "title": "Проверяват бонусите в  Търговския регистър"}
{"url": "https://www.monitor.bg:443/bg/a/view/vot-na-doverie-za-el-maestro-v-cska-149115", "text": "Треньорът на ЦСКА Нестор Ел Маестро няма да бъде сменян до края на сезона. Това увериха от ЦСКА след поредните информации за завръщане на Стойчо Младенов начело на тима. Договорът на българския спец с казахстанския „Кайсар“ изтича в края на месеца и това засили спекулациите, че той ще поеме „червените“. От „Армията“ обаче побързаха да уверят, че не обмислят треньорска рокада и Ел Маестро ще запази поста си. \"ЦСКА си има треньор до лятото. Не сте ли чули? Аз го казах преди дни в едно предаване. Това не е магазин за плодове и зеленчуци. Не може всяка седмица да се занимаваме с рокади\", коментира пред „Топспорт“ собственикът на ЦСКА Гриша Ганчев. „Армейците“ продължават битката на два фронта, което засега бетонира Ел Маестро. Преди мача тази вечер с „Витоша“ ЦСКА е на 3 точки от лидера „Лудогорец“ и на две от „Левски“ в класирането на Първа лига. За Купата на България пък „червените“ са на 1/4-финал, като гостуват на „орлите“ в началото на април 2019-а.", "date": "2018.11.09", "title": "Вот на доверие за Ел Маестро в ЦСКА"}
{"url": "https://www.monitor.bg:443/bg/a/view/29-godini-ot-padaneto-na-berlinskata-strana-149120", "text": "На днешния ден преди 29 години пада Берлинската стена – един от най-ярките символи на Студената война. Нейното събаряне слага край на разделението на германската столица и на идеологическата граница между Източна и Западна Европа. Германският президент Франк-Валтер Щайнмайер призова германците да възприемат просветения, \"демократичен\" патриотизъм и да отхвърлят агресивния национализъм, придаващ романтичен характер на историята на Германия, предаде Асошиейтед прес. Щайнмайер добави, че признаването и съхраняването на спомена за тъмното нацистко минало на Германия трябва да се смята за сила, а не за слабост. Той каза това в реч в германския парламент по случай стогодишнината от провъзгласяването на германската република след Първата световна война. На 9 ноември се отбелязват още годишнините от нацисткия погром срещу евреите през 1938 г., известен като Кристалната нощ, и от падането на Берлинската стена през 1989 г., което за много хора ознаменува края на Студената война. Като упрек към крайнодясната партия \"Алтернатива за Германия\", Щайнмайер призова германците да отхвърлят тези, които искат изключване на малцинствата. По-късно днес Централният съвет на евреите в Германия, Щайнмайер и канцлерът Ангела Меркел ще участват в церемония в Берлин за отбелязване на 80-годишнината от Кристалната нощ, отбелязва ДПА. Председателят на Централния съвет на евреите в Германия Йозеф Шустер и Меркел ще произнесат речи в синагогата на улица \"Рике\" в Берлин, които ще бъдат излъчени на живо по германската обществена телевизия. Сред гостите ще са фигури от политическите, научните, индустриалните и църковните среди, както и представители на сферата на културата. В синагогата на улица \"Рике\" има места за над 2000 души, което я прави най-голямата в Германия и втората най-голяма в Европа след централната синагога в Будапеща. По време на погрома синагогата първоначално е подпалена, но скоро след това районният полицейски началник дава заповед пожарът да бъде изгасен, защото заплашвал да обхване и околните сгради. Религиозни служби в синагогата продължавало да има до 1940 г., но германската армия иззела сградата за склад. При погрома, който започва на 9 ноември 1938 г., са разграбени и опожарени стотици синагоги и еврейски магазини, десетки хиляди евреи са публично унижени и депортирани, а най-малко 100 са убити. Началото на организираната кампания на нацисткия режим на насилие срещу еврейското население в Германия става известно като \"Кристалната нощ\", защото улиците били осеяни със стъкла от счупените прозорци на еврейските къщи. При погрома нацистите опустошават 7500 еврейски магазина и институции в цяла Германия. Те подпалват повечето от синагогите и еврейските молитвени домове, които в цялата страна са общо около 1200, разрушават еврейски гробища и нахлуват в жилищни домове. Броят на загиналите е неясен. Нацисткият режим говори за 91 мъртви евреи. Историците предполагат, че живота си в резултат на погрома са загубили над 1300 души. По време на насилието над 30 000 са транспортирани в концентрационни лагери. Нацистите посочват като причина за размириците убийството в Париж на германския дипломат Ернст фом Рат на 7 ноември 1938 г. Извършителят е 17-годишен евреин на име Хершел Гринспан. Властите в Берлин забраниха планирана за днес демонстрация на десни екстремисти в района на централната жп гара, решение, което председателят на Централния съвет на евреите в Германия Шустер приветства.", "date": "2018.11.09", "title": "29 години от падането на Берлинската страна"}
{"url": "https://www.monitor.bg:443/bg/a/view/nepylnoletni-iznasiliha-13-godishno-momiche-v-kustendilsko-149119", "text": "Непълнолетни изнасилиха 13-годишно момиче в кюстендилското село Коняво.  Инцидентът за случилото се е подаден от семейството на жертвата на 7. октомври, уточниха от пресцентъра на ОДМВР – Кюстендил. „Две неизвестни към този момент лица са извършители на деянието. По случая е образувано досъдебно производство, уведомен е дежурен прокурор. Към този момент не можем да предоставим повече информация“, коментираха още от полицията в областния град. Близки на пострадалото момиче разпространиха и апел за съдействие в социалните мрежи. В него те посочват: „Онзи ден е изнасилено 13-годишно момиче от непълнолетни, развратни (момчета), ако може да се нарекат такива. Който има възможност от Кюстендил, нека помогне на малката. Извършителите да бъдат съдени както подобава - без жал и милост. За сторени злини няма непълнолетни няма пълнолетни, нека се спре това насилие“. По не потвърдена информация извършителите на деянието били две непълнолетни момчета, едното от които от ромски произход. „Тези момчета ги знае цяло село. Едното, българчето, през лятото влизаше и обираше къщите. Той е едва на 15  години. За момента очаква полицията да си свърши работата“, коментираха жители на Коняво, които са потресени от случилото се. „Бащата на момичето е разбрал за изнасилването във вторник. Веднага на следващия ден е подал и сигнал в полицията. Кога обаче е станало това зверство не зная“, коментира близка до семейството жена.  ", "date": "2018.11.09", "title": "Непълнолетни изнасилиха 13-годишно момиче в Кюстендилско"}
{"url": "https://www.monitor.bg:443/bg/a/view/rektoryt-na-sofijskija-universitet-uvolni-gluhonjam-slujitel-na-botanicheska-gradina-balchik-149116", "text": "Галин Радков, специалист по кактусите в Ботаническа градина – Балчик, е уволнен дисциплинарно. Заповедта е подписана от ректора на Софийския университет, принципал на Ботаническата градина. От ръководството на градината в Белия град категорично отказаха официален коментар за причините, препращайки журналистите към работодателя на Галин. Той работи в Ботаническата градина от 1997 г. и е добавил 1500 вида кактуси от цял свят лично, чрез труд и контакти. Младежът се жалва в социалната мрежа и получи подкрепа от хора от цялата страна. „Уволниха ме! Със заповед от ректора на СУ. Искам да го попитам този човек дали изобщо е прочел под какво се подписва, дали изобщо ме познава, дали знае за качествата ми. Толкова години всеотдайност и труд. А аз обичам всяко едно цвете от Ботаническа градина Балчик, сектор “Кактуси и сукуленти”, защото във всяко едно живее част от моята душа. Заслужих ли това отношение от нашата мила Родина? Толкова труд. Аз обичам това място и отдадох половината си живот на него. Кой ще ме защити мен.. от тях? Освен, че е тъжно, но и страшно, защото всевластниците вече не се плашат от нищо и нямат грам човечност. Е да, аз съм глухонямо момче, отдало сърцето си на Ботаническата градина в Балчик, а вече съм безработно глухонямо момче!”, написа Галин в профила си. Според хора от Балчик, Галин е отдал живота си на кактусите. Той знае латинските имена на всички растения в Ботаническата градина и е много по-добър от разни научни работници. Хората припомнят, че за приноса си към развитието на Ботаническата градина Галин беше награден от предишния ректор на Софийския университет. Според служители на градината, пожелали анонимност, една дама, която била до скоро негова помощничка, му станала началничка. Тя започнала да му нарежда кога да полива кактусите, а Галин не бил съгласен, защото почвата в момента е влажна и няма нужда от поливане. Младежът не е съгласен с грешките и постепенно става неудобен. Започва системен тормоз върху него, изолиран е от любимата си работа. Галин вече не може да се грижи за растенията си, а е принуден да чисти и да извършва всякакви други дейности, но не и да се грижи за това, което цени и обича, както е било преди. Започват наказанията – забележка, мъмрене, предупреждение, та до дисциплинарно уволнение.  ", "date": "2018.11.09", "title": "Ректорът на СУ уволни глухоням служител на Ботаническа градина – Балчик"}
{"url": "https://www.monitor.bg:443/bg/a/view/milanov-i-popeto-blestjat-v-liga-evropa-149117", "text": "Двама от родните легионери Георги Миланов и Ивелин Попов направиха отлични мачове за своите отбори в изминалия кръг на Лига Европа. С много красив гол на Миланов „МОЛ Види“ записа ценен домакински успех с 1:0 над ПАОК. С тази победа унгарският отбор събра 6 точки и излезе на втора позиция, докато в другия мач „Челси“ надви БАТЕ (Борисов) с 1:0 и е сигурен продължаващ с 12 точки. В оставащите два кръга МОЛ ще се бори с гърците и беларусите за втората позиция. Миланов стартира като титуляр, като действаше зад централния нападател. В 50-ата минута Винисиус намери българина на първата греда и нашенецът атрактивно реализира втория си гол за своя нов тим. След две седмици „МОЛ Види“ ще гостува в Борисов, а в последния кръг го очаква тежко домакинство на „Челси“.   „Спартак“ (Москва) начело с Ивелин Попов пък постигна драматична победа над „Глазгоу Рейнджърс“ и запази шансове да прескочи груповата фаза на Лига Европа. Руският гранд се наложи с 4:3, след като три пъти се озоваваше в ролята на догонващ,. Попето бе най-добрият футболист на домакините и с огромна заслуга за първите две попадения във вратата на шотландците.", "date": "2018.11.09", "title": "Миланов и Попето  блестят в Лига Европа"}
{"url": "https://www.monitor.bg:443/bg/a/view/prepodavateli-ot-fjmk-loshijat-vkus-e-losha-reklama-149125", "text": "Преподаватели от Факултета по журналистика и масова комуникация на СУ \"Климент Охридски\" написаха отворено писмо с позицията си относно промоклипа, с който университетската Алма матер тв набира кадри. Поводът е изказването на актьора Башар Рахал, който е начело на студентската медия, че лоша реклама няма. Ето какво гласи писмото на преподавателите: Припомняме, че финалните кадри на видеото за кастинг на нови репортери и актоьри показват как Башар се заглежда в късата пола на студентка, което доведе до противоречиви реакции. „Чувството за самоирония е много важно. Тук явно не достига до правилните хора. Направих си труда да разгледам въпросните коментари – поне 75% от тях не са от студенти. Реално 25 човека се редуват в публикуването на коментарите“, обясни пред „Монитор“ Рахал вчера.", "date": "2018.11.09", "title": "Преподаватели от ФЖМК: Лошият вкус е лоша реклама"}
{"url": "https://www.monitor.bg:443/bg/a/view/uvolnjavat-rektora-na-tu-varna-za-plagiatstvo-149129", "text": "Ректорът на Техническия университет във Варна проф. Росен Василев ще бъде отстранен от поста, заради плагиатство и на негово място ще бъде назначен служебен ръководител. Това заяви министърът на образованието и науката Красимир Вълчев в Парламента, след като нарушението бе потвърдено от Комисията по етика. „Още не съм го освободил. Докладът на етичната комисия констатира плагиатство. Ще упражня правомощията си и ще назнача служебен ректор“, коментира Вълчев. Това ще стане следващата седмица, когато на база доклада на Комисията на университета, от когото да изиска да прекрати взаимоотношенията с настоящия. Председателят на комисията проф. Венцислав Динчев обясни, че в случая с Василев може да се говори за плагиатство, както по отношение за процедурата му за професура, така и за тази за защита на дисертацията му за „голям докторат“. Динчев уточни, че плагиатството се изразява в това, че има при някои текстове от дисертацията на Василев имало съвпадение до 100 процента с други научни публикации, а те не били цитирани. От комисията уточниха, че Василев е обвинен в плагиатство и заради негова статия от 2015 г., в която се появяват фигури и таблици от друга книга на чуждестранни автори от Университета в Белфаст без да бъдат цитирани. В последствие на решението на Комисията за установено плагиатство на Василев ще бъде отнето званието „голям доктор“. Също така, с прекъсването на трудовете отношения с университета следващата седмица той автоматично ще загуби титлата „професор“. От Комисията обаче уточниха, че Василев но ще се явява на конкурс като всички останали кандидати. Освен това, законово той ще има и правото да се кандидатира отново за ректор. Образователният министър обясни, че има се извършват проверки по още три сигнала, като един един от тях е за ректор. Те обаче отказа да коментират кого проверяват преди да бъде взето решение, за да не е опетни името му. Единственото, което уточниха е, че не става дума за бившия директор на Стопанската академия в Свищов Величко Аврамов.", "date": "2018.11.09", "title": "Уволняват ректора на ТУ Варна за плагиатство"}
{"url": "https://www.monitor.bg:443/bg/a/view/eksperti-sledjat-bezopasnostta-na-pytja-v-sofija-149104", "text": "Експерти ще следят безопасността по пътищата в София. Това съобщи кметът на столицата Йорданка Фандъкова при представянето на нов съвет за безопасността на пътя. Той ще бъде оглавен от зам.-кмета по транспорт Евгени Крусев и в него ще вземат участие над десет неправителствени организации. Някои от тях са едни от най-големите критици на Столичната община, сред които и организацията „Спаси София“. Съветът ще работи изцяло на обществени начала, като ще се концентрира върху всички въпроси, засягащи пътната безопасност и организацията на движение. Фандъкова уточни, че предстои да се приемат и утвърдят правила за работа му. „Аз се ангажирам да участвам, ако не във всички, то в голяма част от заседанията. Съветът ще бъде отворен и ако други неправителствени организации имат експертиза, ще могат да се включат“, каза Фандъкова. Бившият шеф на столичния КАТ и представител на „Институт за пътна безопасност- представител“ Богдан Милчев обяви, че в края на месеца ще се проведе и обучение на общините по темата. Обмисля се да се проведе в училищата и олимпиада по пътна безопасност. Кметът Фандъкова заяви, че в последните години София прави всичко възможно, за да се пребори с инцидентите по пътищата. Тя припомни, че в момента столицата разполага с 330 повдигнати пешеходни пътеки, които убиват скоростта на шофьорите. 220 са зебрите с допълнително осветление. Около училищата и детските градини пък има над 1000 изкуствени неравности.", "date": "2018.11.09", "title": "Експерти следят безопасността на пътя в София"}
{"url": "https://www.monitor.bg:443/bg/a/view/prez-2018-g-poveche-chujdi-investicii-syzdavat-po-malko-rabotni-mesta-otchete-karanikolov-149103", "text": "От началото на 2018 г. досега са сертифицирани 19 проекта, 15 от тях са за клас А, 2 за клас \"Б\" и има 2 за приоритетни инвеститори. Общо предвидените инвестиции възлизат на 738 млн. лева и се очаква разкриване на 1 631 работни места. Това отговори министърът на икономиката Емил Караниколов по време на парламентарния контрол. Той даде за пример, че за 2017 г. са били получени 31 сертификата, които възлизат на 311 млн. лв. и са се разкрили 5 848 работни места. Тези сертификати се получават по Закона за насърчаване на инвестициите. Икономическият министър изтъкна, че към България в момента има засилен инвестиционен интерес и трябва да се намери решение по Закона за насърчаване на инвестициите по т.нар. процедура Аd hoc, за да се търси голям стратегически инвеститор. Емил Караниколов припомни, че Министерството на икономиката е намалило таксите и документите, които се изискват от бизнеса и от гражданите. Облекчени са процедурите за предоставяне на административните актове. Освен това икономическото ведомство инвестира в инфраструктура и производствени халета, които инвеститорите да ползват.", "date": "2018.11.09", "title": "През 2018 г. повече чужди инвестиции създават по-малко работни места, отчете Караниколов "}
{"url": "https://www.monitor.bg:443/bg/a/view/vezenkov-ne-uspja-da-se-izmykne-za-macha-s-bosna-149105", "text": "Александър Везенков няма да играе за България в световната квалификация срещу Босна и Херцеговина на 30 ноември в Ботевград, потвърди самият баскетболист. Причината е, че в същия ден клубният му тим „Олимпиакос“ има мач от Евролигата. Остава обаче малка надежда да бъде освободен за втората среща - с Франция на 3 декември. „На 30 ноември играем в Пирея с „Будучност“, а националният отбор играе на същата дата с Босна. За първия двубой няма как да бъда на линия. За втория мач във Франция ще чакаме решение. Искам да помогна на националния отбор, стига да ми се отдаде възможност“, коментира Везенков в интервю пред MAX Sport. В същото време и „Монтана“, и „Берое“ допуснаха загуби в мачовете си от евротурнирите при жените. Шампионките паднаха с 67:77 от „Цървена звезда“ в мач от шестия кръг на Адриатическата лига в Белград. Това бе трета загуба за „Монтана“, който има и две победи в актива си. Сръбският гранд пък все още не е усетил вкуса на загубата и има четири успеха до момента. „Берое“ пък претърпя тежка загуба във втория по сила европейски клубен турнир Еврокъп. Баскетболистките на Таня Гатева отстъпиха на „Боташспор“ у дома с 51:98. След този двубой старозагорки са с една победа и две поражения, докато съперникът им е с баланс 2-1. В следващия кръг българският тим приема „Чукурова“.", "date": "2018.11.09", "title": "Везенков не успя да се измъкне за мача с Босна"}
{"url": "https://www.monitor.bg:443/bg/a/view/beh-izkupil-nad-99-mln-lv-borchove-na-toplofikacija-sofija-za-gaz-149127", "text": "Вземанията на \"Булгаргаз\" от \"Топлофикация София\", според оценка към 28 август 2018 г., са в размер на 99,193 млн. Тези задължения са за доставен природен газ за периода февруари - август 2018 г. Това отговори министърът на енергетиката Теменужка Петкова по време на днешния парламентарен контрол относно договора за продажба на вземанията на \"Булгаргаз\" ЕАД от \"Топлофикация София\" ЕАД. Министърът уточни, че след нейно одобрение е бил подписан договорът между Българския енергиен холдинг /БЕХ/ и \"Булгаргаз\" ЕАД, чрез който общественият доставчик на синьо гориво прехвърля на БЕХ своите вземания и лихви от столичното топлофикационно дружество. Срещу прехвърляните вземания БЕХ се задължава да плати тази сума на \"Булгаргаз\" в срок до 28 август 2018 г. При неплащане на сумата БЕХ дължи неустойка в размер на 3,6 на сто годишно върху неизплатената в срок сума до датата на окончателното плащане. Министър Петкова обясни още, че в момента са в ход преговорите между БЕХ и \"Топлофикация София\" по отношение условията на договора за вземанията. Дълговете на \"Топлофикация София\" се трупат от 2002 г. насам, изтъкна енергийният министър. Освен това столичното топлофикационно дружество е най-големият клиент на \"Булгаргаз\", като близо 40 на сто от приходите и от потреблението на природен газ се използват именно от \"Топлофикация София\". Петкова допълни, че основната роля на БЕХ е да подпомага своите дъщерни дружества именно чрез подобно осигуряване на финансиране.", "date": "2018.11.09", "title": "БЕХ изкупил над 99 млн. лв. борчове на \"Топлофикация София\" за газ"}
{"url": "https://www.monitor.bg:443/bg/a/view/1-8-mln-bylgari-vseki-den-popadat-na-falshivi-novini-149102", "text": "1,8 млн.души всеки ден попадат на фалшиви новини. Това стана ясно по време на конференция за фалшивите новини в НДК, чиито съорганизатор бе Атлантическия клуб.  На нея присъстваха вицепрезидентът Илияна Йотова, министърът на бг председателството Лиляна Павлова, а бившият премиер Симеон Сакскобургготски бе гост на форума. Именно той бе представен от Соломон Паси като най-дългогодишен обект на фалшиви новини, включително и тези за имотите на царското семейство. Йотова обясни, че  пикът на фалшиви новини и дезинфекция в Европа идва след референдума във Великобритания за излизане от ЕС. Така фалшивите новини се разпространяват до шест пъти по-бързо от истинските. Истинските новини им трябва двойно повече време да достигне до потребителя. Тя попита дали е възможно наличност на фалшивите новини без фалшиви послания и политика. Според Йотова евровотът догодина ще бъде тест как се изпълняват мерките в борбата срещу фалшивите новини и дезинформацията. По думите й кампанията за изборите ще се промени - от послания, през механизмите до дезинформацията. Това според нея се спомага и от непознаването на европейските документи икак действа ЕС. Според Йотова няма универсален инструмент и формула срещу фалшивите новини и дезинформацията. Тя призова за регулация,  насърчаване на медийната грамотност и критичното мислене и подкрепа на качествена журналистика. Лиляна Павлова на свой ред пък обясни, че 18 държави в света са имали проблеми с фалшивите новини при избори, което пък е довело до изкривяване на изборните резултати. Сред тях е и България с т.нар. костинбродската афера през 2013 г., която подвела избирателите. По време на БГ председателството също сме били подложени на фалшиви новини. Всеки ден бяхме подложени и на кибератаки, каза Павлова и обясни, че можем да очакваме на такива и при евровота.По думите й фалшивите новини стигат по-бързо до гражданите и те лесно им се доверят. В света има над 1,3 млрд.сайта, които произвеждат новини, а голяма част фалшиви. 80% от потребителите всеки ден срещат такива новини, а 70 на сто трудно ги разпознават. По думите й има 4 вида фалшиви новини - такива, които търсят сензация, такива, които са дезинформация с цел манипулация, партийни фалшиви новини и накрая сатирата и пародията.  Джъстин Фрийдман от американското посолство пък изтъкна , че дезинформацията посява недоверие и разногласия и застрашава демокрацията. Това пък се подсилва от троловете в нета. По думите му страната ни е целенасочена мишена за дезинформация.  Шефът на Конрад Аденауер за България Торстен Гайслер  обясни, че често политиците също произвеждат фалшиви новини. По думите му фалшивите новини подкопават демокрацията и затова трябва да засилим доверието на гражданите. Накрая еврокомисарят Мария Габриел също изтъкна, че евровотът догодина ще е тест за борбата срещу фалшивите новини.  Междувременно Ина Иванова, която е експерт по невербално поведение пък обясни, че дневно сме лъгани поне по 200 пъти.", "date": "2018.11.09", "title": "1,8 млн. българи всеки ден попадат на фалшиви новини"}
{"url": "https://www.monitor.bg:443/bg/a/view/marija-gabriel-evrovotyt-shte-e-test-v-borbata-sreshtu-falshivite-novini-149114", "text": "Евровотът догодина ще е много сериозен тест в борбата срещу фалшивите новини. Това коментира пред журналисти еврокомисарят Мария Габриел, която присъства на конфереция в НДК, посветена именно на дезинфомацията.  По думите й от Брюксел искат да има тясна координация между органите за защита на личните данни и националните избирателни комисии и във всеки момент да се знае данните ни от коя партия са използвани, защо и с каква цел. Според нея е важно дали това оказва влияние върху информационния поток във фейсбук или другите социални медии. \"Бяхме казали много ясно, че ако европейските политически партии не изпълняват тези ангажименти, глобата е 5% от техния годишен доход и невъзможност за участие в европейско финансиране в следващата година от установената. Това е един много ясен сигнал.\", каза Габриел. По думите й обаче трябва да не смесваме фалшиви новини с всичко, което е политическо мнение, сатира и др. Именно затова важното било прозрачност и да има възможност за идентификация, и да се знае спонсорираното съдържание.   Габриел обясни, че ЕС е изминал не малък път в борбата с фалшивите новини. В тази връзка тя припомни общата дефиниция за това какво е дезинформация онлайн, както и кодекса за борба с дезинформацията. Тя припомни, че за първи път, не само в ЕС, но и в света на една маса седнали платформите, социалните медии заедно с рекламодателите, журналистите, неправителствения сектор и изследователи, и изработили този кодекс. По време на форума пък Габриел обясни, че чакат резултати до края на декември, едва след това, ако няма такива, ще се пристъпи към мерки от регулативен характер. Габриел изтъкна, че към момента разчитат на саморегулация и повече действия от страна на социалните мрежи за премахване на фалшивите акаунти и даване на инструменти на гражданите за това, че отсреща има бот, а не човек. Паралелно до началото на следващата година ЕК иска да създаде европейска мрежа на т.нар. “fact checkers” или доверители на информация. Това са независими експерти, които в рамките на една минута могат да установят, че една новина е фалшива. Целта е създаване на европейска независима мрежа с ясна онлайн платформа, на която научните изследователи и проверителите на факти да обменят информация.", "date": "2018.11.09", "title": "Мария Габриел: Евровотът ще е тест в борбата срещу фалшивите новини "}
{"url": "https://www.monitor.bg:443/bg/a/view/govori-kfn-zashto-malusyt-dostiga-do-400-a-bonusyt-samo-do-25-149090", "text": "Комисията за финансов надзор преди седмица публикува моделът, по който ще работи системата „бонус-малус“ при задължителната застраховка „Гражданска отговорност“. Тя обаче породи много полемика в публичното пространство и повдигна няколко основателни въпроса, свързани основно със справедливостта на новата система. В тази връзка КФН отговаря на някои от повдигнатите в общественото пространство въпроси. Защото в България задължителната застраховка Гражданска отговорност на автомобилистите се сключва във връзка с моторно превозно средство. Правният режим в България позволява дадено МПС да бъде прехвърляно на другиго само чрез нотариално заверен договор, като това не се отразява в регистрите на МВР. Автомобилът може фактически да бъде владян от лице, различно от вписания собственик, само на базата на писмено пълномощно и може да бъде управляван от всекиго само с устно разрешение. Така се създава реалната възможност множество на брой шофьори да предизвикат пътно-транспортно произшествие с едно МПС. Има страни в Европейския Съюз, където в талона на автомобила изрично се вписват всички водачи, които имат право да го управляват, и законът не позволява водачи на дадено МПС да бъдат лица, които не са вписани в талона. Такава система позволява при сключването на застраховката реално да се отчитат характеристиките на действителните водачи на автомобила. Европейското законодателство изисква изрично Гражданската отговорност да покрива отговорността на лице, което управлява кола, дори и без да е собственик. Също така трябва да се покрива отговорността на лица, които управляват съответното МПС без разрешение (например при кражба) или без валидно свидетелство за правоуправление. Това по същество налага застраховката да бъде свързана с определен автомобил. Наред с това система на чиста персонална застраховка гражданска отговорност (както при нотариуси и адвокати например), ще създаде други икономически утежнения. Да вземем за пример едно семейство, което притежава един автомобил, който се управлява от двама или повече водачи, в най-честия случай съпруг и съпруга, а и някой друг член от домакинството. Тогава за управлението на този автомобил ще трябва да се плащат повече от една застраховка. При сега съществуващата нормативна уредба не е възможно задължителната застраховка Гражданска отговорност да се сключва само на името на водача и съответно механизмът на системата „бонус-малус“ не може да отчита единствено и само поведението на даден водач. Системата следва да остане платежоспособна и да покрива настъпилите щети от застрахователни събития и след въвеждането на „бонус-малус“. Това означава, че по-малкият приход от добросъвестните шофьори следва да се компенсира от по-голям приход от тези, които са извършили нарушения на пътя. Съгласно предоставената от МВР статистика по-голямата част от водачите са изрядни и нямат регистрирани нарушения или причинени вреди и чисто математически процентът \"бонус\" няма как да бъде по-голям от процента \"малус\". Очаква се по-голямата част от собствениците на автомобили да бъдат в бонус класовете и да имат намаление на премията. Тяхното намаление трябва да се компенсира с увеличението, плащано от по-тесен кръг хора, което обуславя и по-големия процент на увеличение. Ако „бонус-малус“ класът на автомобилите не се запазва, системата ще бъде заобикаляна много лесно чрез формално прехвърляне на други лица без нарушения, различни от шофьора с много нарушения. Например, при натрупани много нарушения баща може да прехвърли автомобила си на своето малолетно дете или на друг близък роднина, който няма регистрирани нарушения. При покупка на автомобил се предвижда купувачът лесно и бързо да може да получи информация от Гаранционния фонд относно статуса на автомобила, който го интересува, и да прецени дали да купи тази кола или да иска отстъпка от цената, която да покрие разходите му за по-скъпата застраховка. Това ще бъде и допълнително утежнение за собственика на автомобил, който допуска много административни нарушения или причинява много вреди при управлението на автомобила, защото този собственик ще бъде затруднен да продаде автомобила си. Тези автомобили се застраховат на базата на обществени поръчки, в които всички превозни средства се застраховат по списък, а не индивидуално и по средна цена. На практика системата „бонус-малус“ много трудно би могла да бъде съвместима с механизма на обществената поръчка. В някои от държавните ведомства дори не се обявяват индивидуални данни за МПС, за които се сключват застраховките и по този начин не може да се проследи индивидуална история за тези конкретни МПС.   Защото е приложен принципът, че човек трябва да е информиран предварително за евентуални неблагоприятни икономически последици за него от настъпването на промени в нормативната уредба. Чисто логически изрядните шофьори ще имат интерес да останат с такова поведение на пътя, а нарушителите да коригират своето поведение.", "date": "2018.11.09", "title": "Говори КФН: Защо малусът достига до 400%, а бонусът само до 25%?"}
{"url": "https://www.monitor.bg:443/bg/a/view/gledame-finalite-na-atr-v-sportnite-kanali-na-a1-149108", "text": "В неделя започва заключителният тенис турнир за сезона. Осемте най-добри тенисисти за календарната 2018 г. се събират в Лондон, за да определят помежду си кой ще носи званието шампион на ATP Finals. Миналогодишният победител Григор Димитров за съжаление не успя да се класира за турнира в английската столица и в негово отсъствие големите фаворити да седнат на трона в Лондон са Новак Джокович и Роже Федерер. Дали титлата отново ще отиде при представител на Големите четирима или за втори пореден сезон ще има изненадващ победител на ATP Finals, ще стане ясно от прякото излъчване на всичко мачове от Лондон от 11 до 18 ноември по MAX Sport 1.", "date": "2018.11.09", "title": "Гледаме финалите на АТР в спортните канали на А1"}
{"url": "https://www.monitor.bg:443/bg/a/view/zakonyt-za-socialnite-uslugi-shte-finansira-dejnosti-149100", "text": "Държавата вече няма да финансира социалните центрове, а дейностите, които се извършват в тях. Това каза заместник-министър Зорница Русинова.  Държавата вече няма да финансира социалните центрове, а дейностите, които се извършват в тях. Това каза заместник-министър Зорница Русинова. Именно този интегриран подход е залегнал в Закона за социалните услуги. Тя даде за пример Комплекса за социални услуги \"Свети Георги\" в Пловдив, където на едно място са събрани 8 услуги.  Очаквайте подробности.", "date": "2018.11.09", "title": "Законът за социалните услуги ще финансира дейности "}
{"url": "https://www.monitor.bg:443/bg/a/view/didie-drogba-sprja-s-futbola-na-40-godini-149107", "text": "Легендарният нападател Дидие Дрогба изигра последния мач в кариерата си на 40 години. Той бе титуляр и остана цял мач на терена при загубата на „Финикс Райзинг“ от „Луисвил Сити“ с 0:1 в мач от втората дивизия на шампионата на САЩ. След края на срещата със сълзи на очи Дрогба се сбогува с феновете, като успя да прегърне десетки от тях. В своята забележителна кариера Дидие остава в историята като един от най-големите и обичани голмайстори. Изигра над 790 мача, отбеляза 365 гола, записа 126 асистенции и вдигна над главата си 17 трофея. Започнал професионалната си кариера в „Льо Ман“, котдивоарецът носи екипите последователно на „Гингам“, „Марсилия“, „Челси“, „Шанхай Шенхуа“, „Галатасарай“, отново „Челси“, „Монреал Импакт“ и за завършек „Финикс Райзинг“. Записал е над 100 мача за националния отбор на Кот Д'Ивоар. Четирикратен шампион на Англия, победител в Шампионската лига, спечелил титлата на Турция, двукратен победител за \"Футболист на годината на Африка\". През кариерата си нападателят е спечелил ФА Къп (4 пъти), Купата на Лигата (3 пъти), Къмюнити Шилд (2 пъти), Купата на Турция и Суперкупата на Турция. Ставал е голмайстор на Висшата лига (2 пъти) и най-добър футболист в Турция. Дрогба е първият африкански футболист, който вкарва 100 гола във Висшата лига, както и първият играч, който се разписва в четири различни финала на ФА Къп.", "date": "2018.11.09", "title": "Дидие Дрогба спря с футбола на 40 години"}
{"url": "https://www.monitor.bg:443/bg/a/view/hilari-dyf-izpi-placenta-si-149106", "text": "Актрисата Хилари Дъф е изпила плацентата си, след като роди дъщеричка преди дни. Звездата от „Деца на килограм“ е погълнала временния женски орган в шейк. „Това беше най-невероятното смути, което някога съм пила. Не съм пробвала толкова вкусен шейк, откакто бях на 10 години. разказа в подкста Berlin’s Informed Pregnancy тя. Причината за начинанието й са теориите, че поглъщането на плацентата може да предотврати следродилна депресия и обилни кръвотечения. 31-годишната красавица всъщност е запазила част от плацентата и я е зампазила на кубчета,  които да взима вместо лекарства, ако се разболее. Дъф посрещна на бял свят малката Банкс Вайлет в края на миналия месец. Тя избра т. нар. водно раждане и дари живот на наследницата си у дома. Гордият татко е певецът Матю Кома. Чаровната блондинка възпитава и син от бившия си съпруг Майк Комри – Лука.", "date": "2018.11.09", "title": "Хилари Дъф изпи плацентата си  "}
{"url": "https://www.monitor.bg:443/bg/a/view/novi-6200-dyrveta-sa-zasadeni-v-novata-gora-na-sofija-149091", "text": "6200 нови дървета са засадени в Новата гора на София край „Суходол“ в първите 3 уикенда от третия сезон на залесителната инициатива, съобщиха от Столичната община. Дърветата са засадени изцяло от доброволци, като фиданките, инструментите и ръкавиците за засаждането се предоставят от общината. С новопосадените дръвчета, общият брой на фиданките в новия зелен пояс край София е 26 200. Последващи грижи за засаждането се полагат от лесовъдите- експерти от Общинското предприятие „Управление на общински земи и гори“. Новата гора е проект на „Московска“ 33 за трансформация на пустеещи общински земи в гора. За желаещите да се включат в засаждането на дървета е разкрита временна автобусна линия - 56А, която превозва доброволците от спирка Метростанция „Вардар“ до самия вход на гората в „Суходол“. Залесителните мероприятия се провеждат всяка събота и неделя, между 10 и 16 часа, докато времето позволява.", "date": "2018.11.09", "title": "6200 дървета са засадени в Новата гора на София"}
{"url": "https://www.monitor.bg:443/bg/a/view/sydjat-jenata-izvela-prez-letishte-varna-deteto-si-v-turcija-149111", "text": "С обвинителен акт на Районната прокуратура във Варна бе предадена на съд Теодора К., която преведе непълнолетното си дете през границата на страната. 35-годишната жена ще отговаря за престъпление по член 280, ал. 2 от НК.  Историят е от 5 септември 2016 г., когато Теодора извела детето си от Летище Варна с полет за Истанбул. За да изпълни решението си да пътува в чужбина без разрешението на другия родител, тя купила билети за вътрешен полет. Знаела, че при вътрешните полети не се изисква разрешение от другия родител. Жената купила паралелно с билетите за самолета от Варна до София и билети  за полета от Варна до Истанбул. След проверката от служителите на Гранична полиция на документите на майката и детето на Летище Варна, всички пътници били в един салон, от който поемали по различните дестинации. Вместо за София, Теодора се качила с групата от полета за Турция, заедно със сина си и така осъществила престъплението по член 280, ал. 2 от НК, който ангажира наказателната отговорност на всеки, който преведе през границата без разрешение лице, ненавършило 16-годишна възраст. Районната прокуратура във Варна й е наложила забрана да напуска страната. Предстои делото срещу Теодора да бъде насрочено за разглеждане във Варненския районен съд.", "date": "2018.11.09", "title": "Съдят жената, извела през Летище Варна детето си в Турция"}
{"url": "https://www.monitor.bg:443/bg/a/view/blizo-dve-treti-ot-tretoklasnite-pytishta-sa-za-remont-149095", "text": "Около 8000 километра третокласни пътища се нуждаят от ремонт и реконструкция, каза в минутите за парламентарен контрол министърът на регионалното развитие и благоустройството Петя Аврамова. Тя отговори на въпрос на народния представител Дора Янкова относно политиката на правителството за строителството, реконструкцията, рехабилитацията и стопанисването на републиканските пътища - трети клас. През август тази година е направена инвентаризация на пътната мрежа в страната. Според данните от 11 530 километра третокласни пътища - 930 са в отлично състояния; 2700 километра - в добро състояние;2560 километра са в задоволително състояние;1610 километра в незадоволително и 3730 километра са в лошо състояние. През следващата година ще ремонтираме общо 1214 километра пътища за около 930 млн. лева, като повечето пътища в ремонт ще са третокласни. До въвеждането на ТОЛ системата АПИ разчита най-вече на средствата от бюджета, допълни министър Аврамова. Отново в отговор на Янкова, Аврамова даде разяснение за зимната поддръжка на пътищата и готовността на Агенция „Пътна инфраструктура“ (АПИ). В междуведомствен щаб ще има представители на АПИ, полицията, пожарната и ИА \"Автомобилна администрация\". За осигуряване на нормална проходимост на пътната мрежа може да има ограничения или пълна забрана за движение в отделни участъци или направления. Определени са рисковите участъци по пътната мрежа, резервни маршрути за придвижване и местата за спиране на тежките камиони. От поддържащите фирми се иска да осигурят допълнителни машини за критичните участъци. Ще се завиши контролът над тежките камиони и на готовността им да се движат през зимата. Ще бъдат осигурени влекачи и кранове по проходите в планините и ще се положи нова хоризонтална пътна маркировка - най-вече осева линия, по пътищата в рисковите участъци. Парите за зимното поддържане до края на годината са около 60 млн. лева. Има подготвени анекси за договорите за поддръжка, които изтичат в края на тази година, допълни Петя Аврамова.", "date": "2018.11.09", "title": "Близо две трети от третокласните пътища са за ремонт"}
{"url": "https://www.monitor.bg:443/bg/a/view/prodadoha-invalidnata-kolichka-na-stivyn-hoking-149092", "text": "Една от първите инвалидни колички на британския астрофизик Стивън Хокинг (1942 - 2018), докторската му дисертация и колекцията му от научни награди се оказаха най-скъпите лотове на организирания от \"Кристис\" онлайн търг с негови вещи, съобщиха световните информационни агенции. За моторизираната инвалидна количка и получените от учения медали в периода 1975 - 1999 г. бяха платени по 297 хиляди британски лири (390 хиляди долара), докато анонимен купувач плати 585 хиляди лири (765 хиляди долара) за текста на докторската му дисертация \"Свойствата на разширяващите се Вселени\". За 40 хиляди лири (52 хиляди долара) бе купено черното му яке, с което се появява в документалния сериал \"Любимите места на Стивън Хокинг\". Екземпляр от книгата му \"Кратка история на времето\" с пръстовия отпечатък на учения пък бе продаден за 69 хиляди лири (90 хиляди долара). От няколко хиляди до няколко десетки хиляди лири бяха платени за различни научни трудове на астрофизика, негов фотопортрет, както и за сценария на един от епизодите на сериала \"Семейство Симпсън\", в който е споменат Хокинг. Освен вещи на Хокинг, на търга бяха предложени за продажба също писма и печатни копия на научни трудове на други известни учени, сред които Исак Нютон, Чарлз Дарвин и Алберт Айнщайн.", "date": "2018.11.09", "title": "Продадоха инвалидната количка на Стивън Хокинг "}
{"url": "https://www.monitor.bg:443/bg/a/view/disturbed-zabivat-za-pryv-pyt-u-nas-149093", "text": "След анонсирането на Whitesnake като хедлайнер на фестивала Hills of Rock, организаторите побързаха да успокоят страстите на по-младите рок фенове и анонсираха втория си хедлайнер, който да задоволи вкусът им. В първия ден от маратона, на 28 юни, на Гребната база в Пловдив за пръв път у нас ще забие американската четворка Disturbed. От формирането им през 1996 до сега, бандата имат продадени над 16 милиона албума и огромен брой почитатели по целия свят. На 19 октомври тази година излезе новият им албум “Evolution”, който е определян като един от най-добрите в кариерата им. Сингълът “Are You Ready” се изстреля на челната позиция в класацията на „Билборд“ Hot Mainstream Rock Tracks и запази първото място четири поредни седмици. Той е с 5 милиона слушания в Spotify и над 6,5 милиона гледания в Youtube. Датата в Пловдив ще е част от световното турне на Disturbed в подкрепа на новата тава, но момчетата обещават да забият и най-големите си хитове. Фестивалът Hills of Rock ще се проведе за трета поредна година и ще продължи три дни - 28, 29 и 30 юни. Очаквайте съвсем скоро още информация за много групи, които предстои да видим следващата година, обещаха организаторите „София Мюзик Ентърпрайсиз“. От днес в продажба са тридневни билети за фестивала които ще са на цени: -120 лв – Внимание! - само първите 1000 билета; -140 лв до 31.12.2018;  -160 лв до 31.03.2019;  -180 лв до 28.06.2019. ", "date": "2018.11.09", "title": "Disturbed забиват за пръв път у нас"}
{"url": "https://www.monitor.bg:443/bg/a/view/toto-pechalbi-tiraj-89-149094", "text": "„6 от 49“: Числа: 2, 9, 14, 15, 38, 41. Печалби: 6 – няма, 5 – 12 по 2443,10 лв., 4 – 377 по 77,80 лв., 3 – 6877 по 5,90 лв. ДЖАКПОТ: 3 722 872,27 лв.  Числа: 11, 18, 24, 27, 33, 41. Печалби: 6 – няма, 5 – 15 по 635,90 лв., 4 – 443 по 21,50 лв., 3 – 5386 по 2,50 лв. ДЖАКПОТ: 382 831,71 лв.  I теглене: 2, 18, 20, 26, 28. Печалби: 5 – 3 по 7769,80 лв., 4 – 152 по 134,20 лв., 3 – 5864 по 5,00 лв. II теглене: 11, 21, 27, 29, 34. Печалби: 5 – 2 по 11 654,70 лв., 4 – 210 по 97,10 лв., 3 – 6177 по 4,70 лв.  Числа - 15, 26, 30, 31, 49; Зодия 12 – Риби. Печалби: 5+1 – няма, 5 – няма, 4+1 – няма, 4 – по 500,00 лв., 3+1 – 6 по 100,00 лв., 3 – 137 по 10,00 лв., 2+1 – 209 по 5,00 лв., 1+1 – 967 по 1,50 лв., 2 – 2252 по 0,80 лв., 0+1 – 1883 по 1,00 лв. ДЖАКПОТ: 3 000 000,00 лв.  Позиция - 4, 5, 6; Цифра - 1, 8, 0. Печалби: 3 – 10 по 2290,40 лв., 2 – 2123 по 10,80 лв. ДЖАКПОТ: няма.  Година 65, месец 05, дата 11, ден 1. Печалби: I група – няма, II група – 1 по 473,20 лв., III група – 3 по 126,20 лв., IV група – 3 по 78,90 лв., V група – 9 по 26,30 лв., VI група – 7 по 27,00 лв., VII група – 21 по 11,30 лв., VIII група – 32 по 5,90 лв., IX група – 76 по 3,70 лв., X група – 73 по 4,50 лв., XI група – 201 по 1,90 лв., XII група – 197 по 2,40 лв., XIII група – 572 по 1,70 лв., XIV група – 1437 по 1,10 лв., XV група – 2076 по 1,30 лв. ДЖАКПОТ: 24 072,78 лв. Печалба Игра Фиш № Район „Форд Мондео“+5000 лв. 6/49 920019512 Поморие 10 000 лв. 5/35 081535947 София", "date": "2018.11.09", "title": "Тото печалби, тираж №89"}
{"url": "https://www.monitor.bg:443/bg/a/view/angelite-na-victoria-s-secret-zapleniha-nu-jork-snimki-149096", "text": "Ангелите на Victoria’s Secret кацнаха в Ню Йорк за ежегодното си модно шоу. Спектакълът на крилатите красавици, който се провежда от 1995 година насам, е струвал на организаторите 12 милиона долара. С участие в дефилето се разписаха 60 манекенки от над 20 държави. Сред тях са супермоделите Джиджи Хадид и Кендъл Дженър. В актуалната колекция на Victoria’s Secret този път преобладават сивите и черните тонове, докато обикновено линиите на марката са характерни с по-ярки цветове. Като най-развълнувана в армията от изкусителки блесна Адриана Лима. \"Смятах, че с годините ще съм по-спокойна и ще съм свикнала със съпровождащото дефилето напрежение, призна 37-годишната бразилка. Лима е най-възрастната сред ангелите и може би това е причината да вземе решение да се пенсионира. „Скъпа Виктория, благодаря, че ми показа света и сподели тайните си с мен! Вие не просто ми дадохте крила, но и ме научихте как да летя!“, написа красавицата в профила си в Инстаграм, споделяйки видео с най-добрите си моменти като ангел. Модният спектакъл на бранда вероятно отново ще събере пред малкия екран милиони телевизионни зрители, когато бъде излъчено на 2 декември. \"То ще бъде показано в 190 страни и затова атмосферата е донякъде напрегната\", допълни Адриана.", "date": "2018.11.09", "title": "Ангелите на Victoria’s Secret заплениха Ню Йорк, Адриана Лима се пенсионира (СНИМКИ)"}
{"url": "https://www.monitor.bg:443/bg/a/view/livyrpul-se-prodava-149098", "text": "Собственикът на \"Ливърпул\" Джон Хенри е готов да се раздели с акциите си в английския гранд, твърди електронното издание на New York Post. Източник близък до делата на американския милиардер сподели, че в момента тече „пасивен процес на продажба“, касаещ именно клуба от „Анфийлд“. Според думите му, Хенри, който притежава и бейзболния Бостън Ред Сокс, е готов да се раздели с \"мърсисайдци\", ако някой предложи сума не по-малка от 2 млрд. долара. „Ливърпул се продава, но само ако той получи правилната цена“, сподели източникът на New York Post пред медията. Към този момент представителите на Джон Хенри и компанията му не коментират появилите се слухове. В края на миналия месец, другият франчайз на бизнесмена – Бостън Ред Сокс – спечели деветата си титла в американската бейзболна лига, но въпреки това клубът претърпя сериозни финансови загуби през годината. Все още не е ясно дали намеренията на Джон Хенри да се раздели с \"Ливърпул\" имат пряка връзка със ситуацията в бейзболния му клуб.", "date": "2018.11.09", "title": "\"Ливърпул\" се продава"}
{"url": "https://www.monitor.bg:443/bg/a/view/za-pyrvi-pyt-ot-april-petrolyt-padna-pod-70-za-barel-149099", "text": "Цената на петрола сорт Brent от Северно море спадна под 70 долара за първи път от 10 април, след като от малко повече от месец е изгубил над 20% от стойността си, съобщи АФП. Януарските фючърси на сорта Brent поевтиняха с 0,93 на сто до 69,99 долара за барел на Междуконтиненталната стокова борса (ICE) в Лондон. Американският лек суров петрол с доставка през декември понижи стойността си до 60,06 долара за барел. Инвеститорите се отдръпнаха от \"черното злато\", след като Вашингтон изключи осем страни от санкциите срещу износа на ирански петрол, а най-големите производители - Русия и Саудитска Арабия - са увеличили добива до рекордни нива, докато световното търсене може да отслабне заради търговското напрежение.", "date": "2018.11.09", "title": "За първи път от април петролът падна под $70 за барел"}
{"url": "https://www.monitor.bg:443/bg/a/view/selo-ne-si-dava-uchilishteto-za-rabotnichesko-obshtejitie-149079", "text": "Жители на пазарджишкото село Црънча се обявиха срещу намеренията сградата на Основно училище“ Васил Левски“ да бъде предоставена за работническо общежитие. По този повод Обществен съвет за развитие на с. Црънча свика общоселско събрание, на което са поканени кметът на община Пазарджик Тодор Попов, областният управител Стефан Мирев, шефката на образователния инспекторат Валентина Кайтазова и други. Местните хора не одобряват решението на ситипарламента в Пазарджик, с което се променя собствеността на закритото преди 6 години училище от публична в частна. Неофициално идеята на общината е след време в него да се обособи работническо общежитие за нуждите на някоя частна фирма, вместо да се остави да се руши безстопанствено. Бившият областен управител Трендафил Величков, който оглавява Обществения съвет за развитие на селото, обаче смята, че тук може да се направи екоучилище. В Црънча живеят над 1 000 жители и след време демографската криза може да се преодолее и отново да има потребност от училище, в което да учат местните деца. С това искане са инициирани подписка и петиция. В интернет са се включили над 1 000 потребители, а в подписката на хартия има около 600 имена, допълва Величков. По думите му, хората са готови да се борят докрай за запазване на училището.", "date": "2018.11.09", "title": "Село не си дава училището за работническо общежитие"}
{"url": "https://www.monitor.bg:443/bg/a/view/demi-mur-zalubi-srybkinja-149088", "text": "Холивудската актриса Деми Мур е на крилете на любовта, а изворът на щастието й е жена. Според медията Radar Online, звездата от „Неприлично предложение“ е във връзка със сръбската стилистка Маша Мандзука от две години. Маша е с 10 години по-млада от Мур и има малко дете. твърди близък до двойката пред изданието. Миналото лято актрисата дори е посетила Маша в родния й град Сърбия. Досега Мур не е говорила публично относно каква точно е сексуалната й ориентация. Тя има три брака зад гърба си – с музиканта Фреди Мур и актьорите Брус Уилис и Аштън Кътчър. В началото на 2018 се заговори, че чаровната брюнетка е във връзка с певеца Ник Джонас, на когото е кака с 30 години. Потвърждение за връзката така й не бе направено, като къв момента Джонас е сгоден за боливудската звезда Приянка Чопра.", "date": "2018.11.09", "title": "Деми Мур залюби сръбкиня"}
{"url": "https://www.monitor.bg:443/bg/a/view/shpionski-skandal-mejdu-avstrija-i-rusija-149080", "text": "Външната министърка на Австрия Карин Кнайсъл отмени визитата си в Москва заради шпионски скандал, информират агенциите. Причина за промяна в плановете на дипломат №1 на европейската страна стана задържането на австрийски военнослужещ по подозрение в сътрудничество с руското разузнаване. Това обяви канцлерът на републиката Себастиян Курц. По данни на разследващите арестуваният полковник и е предавал на руската страна секретни данни в продължение на 20 години. По случая представители на руското посолство във Виена са били извикани в австрийското Външно министерство в петък, допълват медиите. Кнайсъл планираше да посети Москва в началото на декември През август т.г. руският президент Владимир Путин бе специален гост на сватбата на австрийската министърка с бизнесмена Волфганг Маейлингер. Тържеството се състоя в имение край Грац, където ВИП гостът пристигна с хеликоптер. На сватбата Путин изигра танц с булката.", "date": "2018.11.09", "title": "Шпионски скандал между Австрия и Русия "}
{"url": "https://www.monitor.bg:443/bg/a/view/300-mln-evro-na-mesec-e-eksportyt-ni-za-germanija-149078", "text": "Средно по 300 млн. евро на месец е българският експорт за Германия. Това стана ясно по време на среща на заместник-министъра на икономиката Александър Манолев и държавния секретар на Федералното министерство на икономиката и енергетиката на Германия Оливер Витке в Берлин, съобщават от Министерството на икономиката. Статистиката на двустранния ни стокообмен през последните години подобрява рекордите в историята на икономическите ни отношения. По време на срещата двете държави сa се договорили да обменят опит в областта на политиките и мерките за регулиране, регистриране и контрол на горивата. \"Германските компании се чувстват добре в нашата страна и разширяват своите инвестиции\", посочи Александър Манолев. Той цитира и данни на Българо-германската търговска камара, според които около 90% от опериращите германски компании в страната ни биха инвестирали в България, ако трябва да вземат отново това решение. \"За нас ще бъде много ценно, ако имаме възможност да участваме в повече събития на федерално и в отделните провинции, за да представяме възможностите за бизнес, които България може да предложи\", допълни българският заместник-министър. Впечатлени сме от икономическите резултати, които България постига и сме готови да ви подкрепим в привличането на повече германски инвестиции, подчерта държавният секретар Витке. Тема на разговора бе и задълбочаване на сътрудничеството и обмяна на опит при обучението на кадри и застъпването на дуалното обучение в България. Поет бе ангажимент от германска страна да се проучи възможността за дългосрочно командироване на няколко експерта, които на място в страната ни да участват в разработването на концепция в тази област. Германия се утвърждава като все по-важен икономически партньор за България. През 2017 г. износът ни надхвърля 3,5 млрд. евро, а вносът е близо 3,7 млрд. евро. Още по-позитивна е статистиката за 2018 г. като за първите 6 месеца, като експорта ни бележи ръст от 20%, а вносът се увеличава с 12%, стана ясно по време на срещата. Заместник-министър Манолев е на посещение в Германия за участие в Източно-германския икономически форум - едно от най-значимите и авторитетни събития в региона. То е място за среща на най-значимите компании на Източна Германия, а по време на него ще бъде представена България като атрактивна дестинация за инвестиции.", "date": "2018.11.09", "title": "300 млн. евро на месец е експортът ни за Германия "}
{"url": "https://www.monitor.bg:443/bg/a/view/chistjat-snega-po-am-trakija-s-22-mashini-v-oblast-pazardjik-149081", "text": "Преди началото на зимния сезон и очаквания първи снеговалеж  на автомагистрала “Тракия“  в пазарджишка област са проверени 22 броя машини. Налични са сол – 3060 тона и 12 тона химически разтвори. Това стана ясно по време на заседание на Областния щаб за защита при бедствия, проведено от губернатора Стефан Мирев. Общо за територията, обслужвана от Областно пътно управление- Пазарджик са проверени и налични 93 броя машини за зимно поддържане на републиканската мрежа I, II, и III клас.Областно пътно управление Пазарджик поддържа общо 723 км пътища от републиканската пътна мрежа, от тях включително 51 км от АМ „Тракия“. Преди началото на зимния сезон ОПУ Пазарджик подготвя за изкърпване участъци от републиканските пътища, които са с по-висока интензивност на натоварване.Доклади за предприетите превантивни мерки за предстоящия зимен сезон представиха ръководители на институции и представители на общините в региона.В общините Пещера, Ракитово и Сърница зимното поддържане и снегопочистване на общинската пътна мрежа се извършва от общинско предприятие или звено по чистота към съответната община. В останалите девет общини на региона се провеждат процедури по ЗОП за зимно поддържане и почистване на четвъртокласната пътна мрежа и уличната мрежа в населените места. Във всички общини са изготвени оперативни планове за зимно поддържане, извършен е преглед на наличната техника, проведени са заседания на Общинските щабове за защита при бедствия и са предвидени целеви средства за аварийно-възстановителни работи. От анализите на произшествията от предходните зими могат да се определят следните критични участъци от пътната инфраструктура, които са основно в Родопската част на областта:Белово-Юндола; Варвара-Велинград; Батак-Картела, Пещера-Батак, района около летовище Свети Константин и курортен комплекс Цигов чарк, пътя Юндола- Белмекен, пътя за село Фотиново и Велинград-Сърница. В района на Средна гора е пътят Панагюрище-Панагюрски колонии. На тези участъци Областно пътно управление и общинските администрации трябва да отделят особено внимание и технически ресурс за преодоляване на последиците от обилни снеговалежи.  ", "date": "2018.11.09", "title": "Чистят снега по АМ“Тракия“ с 22 машини в област Пазарджик"}
{"url": "https://www.monitor.bg:443/bg/a/view/pojarna-se-obyrna-s-kolelata-nagore-149086", "text": "Тази нощ край Разлог противопожарна кола, заедно с екипажа се преобърна по таван с колелата нагоре. За късмет няма пострадали огнеборци. Нелепият инцидент е станал около 02:13 часа на черен път между   Белица и Разлог. Малко преди полунощ е получен сигнал за пожар в къща, в село Лютово, община Белица. Веднага пристигнали екипи на  противопожарните служби от Якоруда, Белица и Разлог, които започнали да гасят подпалилата се къща. Причина за пожара бил самозапалил се комин. След като потушили огъня, връщайки се от мястото на произшествието  и движейки се по тесен, черен път с голям наклон, служебният  автомобил на РСПБЗН-Разлог излязъл  извън пътя. Водачът на пожарната кола усетил, че спирачките тотално отказали и не успял да овладее автомобила. Тежкото возило се претърколило два пъти по ската встрани. Накрая се успоколило с вирнати колела нагоре . За късмет няма пострадали служители.", "date": "2018.11.09", "title": "Пожарна се обърна с колелата нагоре"}
{"url": "https://www.monitor.bg:443/bg/a/view/trima-postradaha-pri-katastrofi-v-haskovo-149087", "text": "Трима души пострадаха в два инцидента станали в четвъртък вечерта в Хасково. При катастрофа на изхода на Хасково за Кърджали са пострадали водач и пътничка. В 17,35 часа в четвъртък 54-годишен водач на Хонда с ремарке е шофирал с несъобразена скорост в посока към Кърджали. Водачът е загубил контрол над колата, навлязъл е в насрещната лента и е ударил движещия се по нея лек автомобил Опел. Зад волана на ударената кола бил 45-годишен мъж от Хасково, който е с контузия на лицето от удара. Със счупен нос е возещата се до него 40-годишна хасковлийка. Произшествие е станало в двор на складова база на булевард “Съединение”. 36-годишен водач на товарен автомобил „Фолксваген“ при маневра на заден ход е блъснал движещ се по средата на платното 84-годишен пешеходец. Дядото е получил контузия в гръдната област.  ", "date": "2018.11.09", "title": "Трима пострадаха при катастрофи в Хасково"}
{"url": "https://www.monitor.bg:443/bg/a/view/majka-i-dyshterja-ot-dobrich-zaplasheni-s-ekstradicija-v-kipyr-ako-dyrjavata-ne-se-namesi-149089", "text": "Адвокат Дарена Миткова от Добрич и дъщеря й Мария Христова са заплашени с екстрадиция в Кипър по безумен казус, споделиха те пред „Монитор“. И двете били обявени през 2016 г. с червена бюлетина от Интерпол с искане за екстрадиция от съда в Кипър. Жалбата е подадена от бившия съпруг на Мария – сърбина Иван Манойлович, с предишно име Ваня Иванчевич. В нея той твърдял, че двете са отвлекли дъщеря му от Кипър в България. Оказва се, че и майката, и дъщерята не знаят, че Интерпол ги търси. А и никой от полицията в Добрич не ги е посещавал. Двете не се крият, живеят и работят в Добрич, имат постоянни адреси, а детето е третокласничка в местно училище. Мария получава официален развод с Манойлович през 2016 г. с две съдебни решения, с присъдени родителски права, режим за лични контакти с бащата, както и нотариално заверено пълномощно от бащата. Тя и дъщеричката й се прибират в Добрич и заживяват на постоянния адрес на майката, който е всеизвестен на всички институции. На 4 октомври адвокат Миткова отива в КАТ – Добрич да регистрира автомобил и изпада в потрес, след като служителката й казала, че е издирвана от Интерпол за отвличане на внучката си, а Миткова е отведена в Първо РУ. Същото се случва и с Мария, но на 7 ноември. Младата жена престоява няколко часа в ареста на районното управление. „След развода бившият ми съпруг пусна жалба, като поиска детето да му бъде върнато в Кипър, където било обичайното му пребиваване. Фикс идеята му беше да получи кипърско гражданско, като използва брака си с мен. Прибегнах до развод, защото съм жертва на домашно насилие – бой, шамари, псувни, обиди, и то пред детето. Животът ми с него 7 години беше кошмар. Той е неконтролируем и неуправляем, особено когато употребява алкохол. Всичко това се отрази и на дъщеря ми и аз категорично реших да се махна от него. Имам абсолютно всички документи“, разказва Мария и допълва, че откакто са разведени, бащата не е виждал нито веднъж дъщеря си, нито пък е търсил някакъв контакт с нея. През ноември 2016 г. е образувана преписка до Министерството на правосъдието на Р България по жалбата на сръбския гражданин Иван Манойлович, а отдел „Закрила на детето“ в Добрич започва проверка. През декември същата година Министерството на правосъдието на Р България отхвърля жалбата на сърбина като неоснователна. Две години след това животът на Мария и на майка й отново се срива. И двете са изправени пред правен абсурд. Предстои прокуратурата да реши дали да уважи иска за екстрадиция на двете. Прокуратурата в Добрич си е направила отвод, тъй като Дарена Миткова е юрист. Предстои Главна прокуратура да разпредели двете дела в друг град. Според българското законодателство, делата могат да се гледат по процедура, а не по същество – тоест, да се проследи дали са спазени всички процедури по изготвяне на документите, а не дали всъщност има извършено отвличане. И още един абсурд – делото на адвокат Миткова ще се гледа преди делото на Мария, тъй като тя първа е арестувана. „Аз съм безсилна в случая. Надявам се държавата бързо да се намеси и да бъде прекратен най-после този ужас“, моли се Мария. Тя изпраща жалба до Президента на България, до Министър-председателя, до Главния прокурор, до Министерството на правосъдието, до Омбудсмана на България и до ред още институции. v", "date": "2018.11.09", "title": "Майка и дъщеря от Добрич заплашени с екстрадиция в Кипър, ако държавата не се намеси"}
{"url": "https://www.monitor.bg:443/bg/a/view/dido-ot-d2-shte-se-bori-za-ostavane-vyv-fermata-149083", "text": "Вокалистът на D2 Деян Каменов-Дидо ще се бори за мястото си в предаването „Фермата: Съединение“. Той ще премери сили за първи път на арената за дуели с джентълмена на стопанството и негов близък приятел – Александър Масларов. До третия мъжки дуел в шоуто се стигна, след изненадващото за всички решение на фермера на седмицата – Христина, която предпочете да изпрати на елиминационна битка именно интровертния и изключително тих Александър, вместо другия ратай – лесовъдката Милена, с която все още имат неизяснени противоречия. Мотивите на Сашо да се спре на Дидо обаче изцяло съвпаднаха с прагматичния му характер и педантичен маниер на общуване. 38-годшишият инженер избра Дидо за свой съперник на арената по ръст, тегло и етика и с уговорката, че двамата ще покажат една джентълменска битка. Дидо прие предизвикателството без изненада и коментира, че Сашо има ясна преценка за силните и слабите му страни. призна музикантът. Изборът на съперници за неделния дуел и обичайните фермерски задължение в стопанството бяха разнообразени от ритуала – сватба, който обаче съвпадна със седмицата на разменените роли. Така в ролята на булката и кумата влязоха мъже, а в тези на младоженеца и кума – жени. Двамата съграждани от Пазарджик – Георги и Александра бяха символично бракосъчетани – той като булка, а тя – като младоженец. Нетрадиционната сватба предизвика дискусия за правото на хората с различни сексуална ориентация да създават семейство и да отглеждат деца. По-консервативни в коментарите се оказаха мъжете, докато жените в лицето на Ваня и Христина защитиха правото на всички да бъдат уважавани и приети, независимо от различията си.", "date": "2018.11.09", "title": "Дидо от D2 ще се бори за оставане във „Фермата“"}
{"url": "https://www.monitor.bg:443/bg/a/view/7-tima-veche-preskochiha-grupite-na-liga-evropa-rezultati-149071", "text": "Всички мачове от 4-ия кръг на Лига Европа се изиграха снощи. След тях участие в елиминационната фаза на турнира си осигуриха „Байер“ (Леверкузен), „Цюрих“, „Динамо“ (Загреб), „Арсенал“, „Айнтрахт“ (Франкфурт), „Лацио“ и „Челси“. С равенството 0:0 срещу АЕК (Ларнака) шансовете на българския първенец „Лудогорец“ да излезе от своята група окончателно се изпариха. Лудогорец - АЕК (Ларнака) 0:0 Байер (Леверкузен) - Цюрих 1:0 (1:0 Йедвай 60) Розенборг - Залцбург 2:5 (0:1 Минамино 5, 0:2 Минамино 19, 0:3 Гулбрандсен 37, 0:4 Минамино 45, 1:4 Адегбенро 52, 1:5 Ховланд 57-авт., 2:5 Йенсен 61) Селтик - РБ (Лайпциг) 2:1 (1:0 Тиърни 11, 1:1 Огюстен 78, 2:1 Едуард 80) Славия (Прага) - Копенхаген 0:0 Бордо - Зенит 1:1 (1:0 Камано 35 д., 1:1 Заболотний 72) Динамо (Загреб) - Спартак (Търнава) 3:1 (1:0 Гояк 22, 2:0 Кадлец 35-авт., 2:1 Чантуришвили 63, 3:1 Оршич 79) Ворскла - Карабах 0:1 (0:1 Абдулаев 13 д.) Арсенал - Спортинг (Лисабон) 0:0 Бетис - Милан 1:1 (1:0 Ло Селсо 12, 1:1 Сусо 62) Олимпиакос - Дюделанж 5:1 (1:0 Торосидис 6, 2:0 Фортунис 15, 3:0 Христодулопулус 26, 4:0 Фортунис 36, 4:1 Синани 69, 5:1 Фетфацидис 70) Фенербахче - Андерлехт 2:0 (1:0 Валбуена 71, 2:0 Фрей 74) Астана - Яблонец 2:1 (1:0 Енрике 18, 1:1 Лишка 41, 2:1 Постников 88) Спартак (Москва) - Рейнджърс 4:3 (0:1 Eременко 6-авт., 1:1 Мелгарехо 22, 1:2 Кандейяс 27, 2:2 Таверние 35-авт., 2:3 Мидълтън 41, 3:3 Адриано 58, 4:3 Хани 59) Рапид (Виена) - Виляреал 0:0 Краснодар - Стандард (Лиеж) 2:1 (0:1 Карсела 19, 1:1 Сюлейманов 79, 2:1 Вандерсон 82) Акхисар - Севиля 2:3 (0:1 Нолито 12, 0:2 Муриел 38, 1:2 Ману 52, 2:2 Айък 78, 2:3 Банега 87-дузпа) Аполон - Айнтрахт (Франкфурт) 2:3 (0:1 Йович 17, 0:2 Алер 55, 0:3 Гачинович 58, 1:3 Зелая 71, 2:3 Зелая 90-дузпа) Лацио - Олимпик Марсилия 2:1 (1:0 Пароло 45, 2:0 Кореа 55, 2:1 Товен 60) Динамо (Киев) - Рен 3:1 (1:0 Вербич 13, 2:0 Миколенко 68, 3:0 Шапаренко 72, 3:1 Сибатю 90) Малмьо - Сарпсборг 1:1 (0:1 Мортенсен 63, 1:1 Антонсон 67) Генк - Бешикташ 1:1 (0:1 Куарешма 16, 1:1 Берге 88) БАТЕ - Челси 0:1 (0:1 Жиру 52) МОЛ Види - ПАОК 1:0 (1:0 Миланов 52).", "date": "2018.11.09", "title": "7 тима вече прескочиха групите на Лига Европа (РЕЗУЛТАТИ)"}
{"url": "https://www.monitor.bg:443/bg/a/view/samsung-napravi-sgyvaem-displej-149085", "text": "Отдавна разпространяваните слухове, за  телефон със сгъваем дисплей от Samsung най-накрая, почти се превърнаха в реалност. По време на конференцията за разработчици на Samsung (SDC) 2018, провела се вчера, компанията демонстрира прототип на устройство, което нарича Infinity Flex Display, и може от смартфон да стане с големината на таблет, когато се разгъне. Джъстин Денисън, старши вицепрезидент маркетинг на мобилните продуктите в Samsung, излезе на сцената, за да покаже основните детайли на прототипа. Прототипът Infinity Flex Display изглежда като обикновен телефон със сензорен екран, който функционира, както стандартен смартфон. За да може да се използва, това необичайно устройство, Samsung е разработил нов интерфейс, който нарича One UI. Каквито и приложения да се използват на външния екран, те бързо се прехвърлят на вътрешния екран, след като бъде отворен. Може да се работи с три различни приложения едновременно на по-големия екран, така че потребителите ще може да гледат видео на половината екран, докато пишат съобщения или преглеждат Facebook от другата. От компанията разкриха малко подробности относно изграждането на Infinity Flex Display. Разбира се, стъклото не е достатъчно гъвкаво, така че Samsung го е заменил с нов материал, който е „съвременен композитен полимер, който е гъвкав и здрав”. Този дисплей се състои от покривен прозорец, поглъщащ ​​удари филм, поляризатор и задна основа, които се огъват и са залепени с нов тип огъващо се лепило, което прилепва слоевете заедно при стотици хиляди сгъвания. Ако това е така, 2019 се очертава да бъде годината на сгъваемия телефон. Huawei и LG вече обявиха намеренията си да пуснат сгъваеми телефони през следващата година, а миналата седмица китайският производител Royole представи устройството FlexPai, което изглежда подобно на Samsung, но всъщност се сгъва така, че екранът е от външната страна. Infinity Flex Display бе основен акцент на конференцията SDC, но Samsung разясни и още някой неща. Интерфейсът One UI ще бъде вграждан също и в други Galaxy устройства с Android 9 Pie, като основната му функция ще е да премества най-използваните елементи в долната половина на екрана, което ще улеснява достигането до всичко на екрана, когато устройството се използва с една ръка.", "date": "2018.11.09", "title": "Samsung направи сгъваем дисплей"}
{"url": "https://www.monitor.bg:443/bg/a/view/chetirima-nashi-boksiori-zapochvat-bitki-na-pyrvenstvoto-na-es-149070", "text": "Четирима български боксьори ще участват на започващото днес първенство на страните членки на Европейския съюз за мъже в испанския град Валядолид. Старши треньорът Жоел-Солер Арате и помощникът му Александър Александров ще разчитат на националите Тинко Банабаков (кат. до 52 кг), Стефан Иванов (56), Кирил Русинов (60) и Петър Белберов (+91). България ще има и свой съдия на шампионата в лицето на Павел Павлов.", "date": "2018.11.09", "title": "Четирима наши боксьори започват битки на първенството на ЕС"}
{"url": "https://www.monitor.bg:443/bg/a/view/strasburg-othvyrli-isk-na-romi-ot-gyrmen-149074", "text": "Държавата спечели дело в Страсбург по жалба за разрушаване на незаконни къщи в Гърмен, подробно информираха от Министерството на правосъдието. Преди две седмици Европейския съд по правата на човека в Страсбург/ЕСПЧ/ отхвърли оплакванията на жалбоподателите по делото „Айдаров и други срещу България“. Жалбоподателите, семействата Айдарови и Илиеви, български граждани от ромски етнически произход  живеят в прословутия квартал „Кремиковци“, община Гърмен. Земята, върху която се намира кварталът, е общинска и земеделска. През 2011 г. ДНСК констатира, че постройките, в които живеят жалбоподателите, са незаконни и издава заповеди за премахването им. Айдаров обжалва заповедта. Благоевградският административен съд отхвърля жалбата, като постановява, че жилището е построено на общинска земя, без необходимите строителни книжа и не може да бъде узаконено, тъй като земята е земеделска и за нея никога не е издаван подробен градоустройствен план.   Първоинстанционното съдебно решение не е обжалвано. Другият жалбоподател не подава жалба до съда. През 2013 г. ДНСК спира изпълнението на заповедите до решаването на проблема с пренастаняването на живущите в района. През 2015 г., след получено писмо от областния управител на Благоевград, провокирано от сблъсъци между ромското население на квартал „Кремиковци“ и жителите на Гърмен, ДНСК отправя покани до Айдаров и Илиев за доброволно изпълнение на заповедите за премахване. След изтичане на срока за изпълнение ДНСК ангажира фирма за събаряне на постройките между 13 и 24 юли 2015 г. Жалбоподателите оспорват пред административния съд действията по изпълнението на заповедите, като твърдят, че постройките представляват техни единствени жилища и че разрушаването им ще засегне по непропорционален начин правото им на зачитане на личния живот и жилище. Съдът отхвърля жалбите. На 7 септември 2015 г. жилището на семейство Айдарови е разрушено. Разрушаването на жилището на семейство Илиеви е отлагано неколкократно и все още не е изпълнено. Пред ЕСПЧ жалбоподателите твърдят, че разрушаването на домовете им би представлявало непропорционална намеса в правото им на личен живот, жилище и мирно ползване на техните притежания, както и че не разполагат с ефективно средство за защита. Твърдят също, че предприетите спрямо тях мерки са били дискриминационни и че решението за разрушаване на къщите им противоречи на забраната за нечовешко и унизително отношение. След като разглежда подробно възраженията по допустимост на държавата, Европейският съд отхвърля всички оплаквания като недопустими. Съдът изследва подробно вътрешноправните средства за защита, с които жалбоподателите са разполагали. По отношение на обжалването на заповедите за премахване пред административните съдилища, ЕСПЧ отбелязва, че при всички положения то би било неуспешно. Този извод се налага, тъй като в множество сходни случаи националният съд е установил, че незаконни постройки, като тези в квартал „Кремиковци“, не подлежат на узаконяване, а съгласно постоянната практика на ВАС такива постройки подлежат на премахване, независимо от това дали мярката е пропорционална в специфичния случай на жалбоподателите. Поради гореизложеното Съдът приема, че жалбоподателите е следвало да подадат жалбата си пред ЕСПЧ още през 2011 г., и я отхвърля, тъй като същата се явява просрочена. По отношение на твърдението на жалбоподателите, че действията на властите са били предизвикани от протестите против ромите през 2015 г. и дискриминационни, ЕСПЧ приема тезата на държавата, че жалбоподателите са разполагали с ефективно средство за защита, а именно подаване на жалба или иск по реда на Закона за защита от дискриминация, до което не са прибегнали. Съдът приема, че оплакването относно разрушаването на къщата на семейство Айдарови е просрочено. Другите действия по изпълнението на заповедите за  разрушаване не могат да се приравнят на нечовешко отношение, тъй като властите многократно са отлагали изпълнението, признавайки сериозните последствия, до които би довело.", "date": "2018.11.09", "title": "Държавата спечели дело в Страсбург за Гърмен"}
{"url": "https://www.monitor.bg:443/bg/a/view/kola-se-zabi-v-mol-v-melbyrn-149072", "text": "Автомобил се заби в сградата на търговски център в австралийския град Мелбърн. Веднага полиция и екипи на аварийните служби отцепиха района. Мъж запалил автомобила си, пълен с газови бутилки, и нападнал най-малко трима души с нож. Ранените са в тежко състояние, един човек е починал. Самият нападател е прострелян в гърдите. По-късно е починал в болницата.  Избухналият пожар е бил потушен за десетина минути.  Атаката е извършена около 16,20 часа местно време на улица, която е затворена за автомобили. Няколко часа по-късно групировката \"Ислямска държава\" пое отговорността за нападението с нож, предаде Франс прес, цитирайки съобщение на пропагандната агенция на джихадистите \"Амак\". \"Извършителят на операцията в Мелбърн беше боец на \"Ислямска държава\" и той я проведе в отговор на призивите да се нападат граждани на страните членки на коалицията\", съобщи \"Амак\". Австралийската полиция вече определи случая като терористично нападение, припомня АФП. Агенцията не посочи доказателства, че нападателят е свързан с \"Ислямска държава\", отбелязва Ройтерс. През август лидерът на терористичната организация Абу Бакр ал Багдади призова да се използват бомби, ножове и коли за извършване на нападения в страните, участващи във водената от САЩ коалиция, която унищожи самопровъзгласения халифат, създаден през 2014 г. на части от територията на Ирак и Сирия.", "date": "2018.11.09", "title": "Терор в Мелбърн - мъж заби колата си в хора, уби един и рани трима (обновена)"}
{"url": "https://www.monitor.bg:443/bg/a/view/ulichiha-rektor-v-plagiatstvo-149077", "text": "Ректорът на Техническият университет във Варна Росен Василев е уличен в плагиатство на представени дисертационен и научни трудове, при придобиване на научната степен \"доктор на науките\" и заемане на академичната длъжност \"професор\".   След постъпили сигнали в МОН, комисията по академична етика е извършила проверка. В сигналите на професорите Ф. и М. се твърди, че почти всички глави от дисертацията на Росен Василев, представена за защита, както и останалите трудове, са преписани, някои на 100 %, от статии и дисертации на негови колеги от ТУ - Варна и от чужди автори. От становищата на тримата арбитри в доклада става ясно, че е налице плагиатство и Росен Василев е представил за собствени трудове, които са били изцяло или частично написани от друг. В тях липсва и позоваване или цитиране. Тези трудове Василев е използвал за придобиване на научната степен \"доктор на техническите науки\". В конкурса за професор той е представил и като собствени публикации редица чужди трудове, като техните автори дори не са цитирани или посочени в библиографията. Според арбитрите с тези действия той безспорно е извършил плагиатство. В своето становище професорът заявява, че е използвал чужди трудове в своите публикации, като някои е цитирал, други - не, тъй като някои от тях са писани от него в съавторство.", "date": "2018.11.09", "title": "Уличиха ректор в плагиатство "}
{"url": "https://www.monitor.bg:443/bg/a/view/cvetanov-se-sreshtna-s-klichko-149073", "text": "Лидерът на парламентарната група на ГЕРБ и зам.-председател на партията Цветан Цветанов се срещна с Виталий Кличко. Това се случи на конгреса на Европейската народна партия в Хелзинки. Кметът на Киев и световевт шампион по кикбокс, известен като Железния юмрук, е лидер на партия Удар, която е също член на ЕНП. С Кличко се срещнаха също лидерът на евродепутатите от ГЕРБ и зам.-председател на групата на ЕНП в Европейския парламент Андрей Ковачев, кметът на Бургас и зам.-шеф на партия ГЕРБ Димитър Николов и кметът на Кюстендил Петър Паунов.", "date": "2018.11.09", "title": "Цветанов се срещна с Кличко "}
{"url": "https://www.monitor.bg:443/bg/a/view/eva-majndel-preizbrana-za-zam-predsedatel-na-enp-149075", "text": "Българският евродепутат от ГЕРБ/ЕНП Ева Майдел беше преизбрана за заместник-председател на най-голямата бизнес организация на малки и средни предприятия в Европа „МСП Европа“ (SME Europe) по време на Генералната Асамблея на организацията на 8 ноември 2018 г. в Хелзинки, Финландия, съобщиха от пресцентъра на ГЕРБ. „Работата на Ева Майдел в подкрепа на малкия и среден бизнес е нейн приоритет и се радвам, че като международен секретар на Предприемачи ГЕРБ тя ще продължи да допринася гласът на българския бизнес да бъде вземан под внимание при изготвянето на европейски политики“, заяви председателят на Предприемачи ГЕРБ Валя Чилова. „Благодарна съм за признанието и гласуваното доверие. Ще продължа да работя за по-доброто функциониране на Единния пазар, повече възможности за предприемачите и включването на дигитализацията в традиционните бизнес модели”, сподели Ева Майдел. МСП Европа е бизнес асоциация, която работи в тясно сътрудничество с националните бизнес асоциации от семейството на ЕНП, с Европейския парламент и Европейската комисия. Организацията с централа в Брюксел е създадена през 2012 г. Целта ѝ е да бъде гласът на малкия и среден бизнес в процеса на изготвяне на европейски политики. От българска страна член на МСП Европа е Предприемачи ГЕРБ.", "date": "2018.11.09", "title": "Ева Майндел - преизбрана за зам.-председател на ЕНП"}
{"url": "https://www.monitor.bg:443/bg/a/view/holandec-poiska-ot-syda-da-go-podmladi-s-20-godini-149076", "text": "Холандски \"инструктор по позитивност\" започна съдебна процедура, за да промени възрастта си и да подобри шансовете си за любовни връзки, съобщи Би Би Си. . Емил Рателбанд е на 69 години. Той иска рождената му дата да бъде променена от 11 март 1949 г. на 11 март 1969 г. Според него подобна промяна не е по-голяма от смяната на пола. Съдът в Арнем ще се произнесе по случая до един месец. Според официални лица обаче подобна промяна надали е възможна. Един от съдиите поиска отговор какво ще стане с 20-те години, които Емил Рателбанд иска да заличи от живота си. Емил Рателбанд твърди, че се чувства дискриминиран заради възрастта си и ако е по-млад, шансовете му за работа и за срещи в Тиндър ще са по-големи. Освен това неговият лекар твърдял, че тялото му е като на 45-годишен мъж. Той самият се описва като \"млад бог\". Ако рождената му година бъде променена, Емил Рателбанд обещава да се откаже от пенсията си.", "date": "2018.11.09", "title": "Холандец поиска от съда да го подмлади с 20 години"}
{"url": "https://www.monitor.bg:443/bg/a/view/miki-rurk-stava-detektiv-149048", "text": "Актьорът Мики Рурк скача в кожата на детектив за новата криминална драма \"Здрач в мрака\". Освен че оглавява каста, той ще продуцира лентата заедно с Брайън Меткалф. Двамата работиха съвместно и по филма Adverse. \"Преживях прекрасни мигове, докато работех с иновативния и талантлив режисьор Меткалф. сподели пред сп. Variety Рурк. \"Вълнуващо е да си сътруднича отново с Рурк. Той е сред легендарните живи таланти. Начинът, по който се посвещава на работата си, е впечатляващ.\", върна жеста и Меткалф. Очаква се снимките на \"Здрач в мрака\" да започнат следващата година.", "date": "2018.11.09", "title": "Мики Рурк става детектив"}
{"url": "https://www.monitor.bg:443/bg/a/view/izkupiha-biletite-za-otkradnat-jivot-v-plovdiv-za-dva-dni-149050", "text": "Само за два дни бяха изкупени билетите за първата прожекция от националното турне на медицинската драма „Откраднат живот“. Тя ще се проведе в Пловдив на 14 ноември, а поради големия интерес от екипа на продукцията ангажират и втора кинозала, в която да излъчат свой епизод и да се срещнат с публиката си отблизо. „Това е доказателство за нестихващия интерес в страната и любовта, която „Откраднат живот“ е спечелил. Щастливи сме, че ще имаме възможност да се срещнем с толкова много фенове“, споделят още от сериала. Другите градове, в които ще акостират звездите от продукцията, са Стара Загора (21 ноември) и Бургас (28 ноември). Всички прожекции ще са от 19:30 ч., а билетите са в продажба на цени от 9,90 лв в онлайн платформата на киносалоните.", "date": "2018.11.09", "title": "Изкупиха билетите за „Откраднат живот“ в Пловдив за два дни"}
{"url": "https://www.monitor.bg:443/bg/a/view/eltyn-djon-se-sboguva-s-velikobritanija-prez-2020-149043", "text": "Британската мегазвезда Елтън Джон ще се сбогува с родната сцена през 2020 година. Носителят на „Грами“ трябваше да изнесе концерти в Хоув и Кардиф другото лято, но измести датите, като вече обяви и спектаклите си в Лондон, Бирмингам, Ливърпул, Манчестър, Абърдийн, Глазгоу и Лийдс. 71-годишният певец увери, че предстоящите концерти на родна земя ще са много емоционални както за самия него, така и за феновете. „Великобритания е моят дом. Да чествам някои от невероятните мигове, които съм преживял заедно с британските фенове, ще е чудесно. заяви той. Концертите са част от прощалното му турне, което стартира на 8 септември в Алънтаун, Пенсилвания, и ще включва 300 концерта в Северна Америка, Европа, Азия и Южна Америка. След това обаче изпълнителят на I'm Still Standing няма намерение да загърбва музиката. заяви наскоро той на пресконференция в Ню Йорк. Решението звездата взе в името на мисията да е по-добър баща. Той и дългогодишният му партньор Дейвид Фърниш възпитават 2 деца – синът им Закари идва на бял свят през 2010-а, а 3 години по-късно се ражда и малкият Илайджа. Елтън Джон почти изцяло ще ги лиши от шанса да наследят богатството му, равняващо се на 270 милиона паунда. По-голяма част от парите му ще отидат за благотворителност, като с това се надява да ги възпита на честен труд.", "date": "2018.11.09", "title": "Елтън Джон се сбогува с Великобритания през 2020 "}
{"url": "https://www.monitor.bg:443/bg/a/view/ludogorec-s-raven-sreshtu-larnaka-149064", "text": "\"Лудогорец\" вече няма шанс да прескочи груповата фаза на Лига Европа. Българският представител сам сложи край на своите надежди, след като стигна до едва нулево реми при домакинството си на АЕК (Ларнака). Селекцията на Антони Здравков не се представи на необходимата висота, а късният натиск на \"орлите\" не доведе до нещо повече от пропуск на Марселиньо и удар в гредата на Козмин Моци. Гостите от Кипър също имаха своите шансове, като трябва да отбележим сериозния им превес през първото полувреме, когато само добрите намеси на Ренан спряха тима от Ларнака. Много под нивото си се представиха почти всички играчи начело със звездите Марселиньо, Вандерсон и Кешерю. Единствените футболисти, които демонстрираха по-добро ниво, бяха Ренан, Моци и Недялков, което се оказа недостатъчно за крайния успех. В другия двубой от групата \"Байер\" (Леверкузен) надигра с 1:0 \"Цюрих\" и измести швейцарците от първото място. Двата тима имат в актива си по 9 точки и със сигурност ще заемат първите две места, даващи право на класиране за 1/16 финал. \"Лудогорец\" и АЕК напускат надпреварата, тъй като за четири двубоя събраха едва по две точки.", "date": "2018.11.09", "title": "\"Лудогорец\" аут от Европа след 0:0 с АЕК (Ларнака) "}
{"url": "https://www.monitor.bg:443/bg/a/view/sofija-syzdava-syvet-po-pytna-bezopasnost-149040", "text": "Столичната община ще създаде експертен съвет по пътна безопасност. Новият съвет ще бъде представен днес от кмета на София Йорданка Фандъкова и бившия шеф на столичния КАТ Богдан Милчев . 11 неправителствени организации  ще  представят създаването на ПУЛ от експерти в пътната безопасност.  За прав път се създава институционален механизъм за извън системен контрол върху дейността, касаеща пътната безопасност в град София. Организациите, които участват са: Сдружение „Велоеволюция“- представител Петя Донева Съюз на урбанистите в България- представител Ангел Буров Сдружение „Спаси София“- представител Андрей Зографски Фондация „Безопасни улици от Валя“- представител Ева Попова Съюз на българските автомобилисти- представител Малинка Бондаренко Български червен кръст- представител Живка Димитрова Българска федерация автомобилни спортове- представител Владимир Илиев Сдружение „Градски транспорт и инфраструктура“- представител Виктор Чаушев Институт за пътна безопасност- представител Богдан Милчев Българска асоциация за рекреация, интеграция и спорт (БАРИС) – представител Павел Савов Обществен съвет по пътна безопасност –  представител Диана Русинова  ", "date": "2018.11.09", "title": "София създава съвет по пътна безопасност"}
{"url": "https://www.monitor.bg:443/bg/a/view/prof-d-r-nikola-aleksandrov-dori-3-4-lista-tatul-moje-da-predizvikat-halucinacii-149036", "text": "Води до парализа на червата и ако пациентът не се оперира, се стига до фатален край, казва в интервю пред \"Монитор\" токсикологът. - Татулът се нарича още биволарче. Така е известен в обществото. Съдържа алкалоидите атропин, скополамин и др. Отровни са най вече семената, но също така листата и стъблото. Така че е отровно цялото растение. Широко разпространено е, вирее на различни места, затова и отравянията в миналото с него са били сравнително чести. Не случайно темата е засегната дори в литературата. - Всъщност не може да се обърка, просто никой не е обърнал внимание да чисти листата. Те са специфични, но са зелени на цвят като на спанака. Най-силно отровни обаче са семената, които се намират в специфични шушулки. Когато човек приеме известно количество от семената или листата, първоначално усеща сухота в устата. Тогава започвате да изпитвате жажда. Виждането става затруднено, защото зениците се разширяват. Натравянето с татул е свързано още с повръщане, човек не може да уринира. Приемът води и до парализа на червата. Водещото е възбудна симтоматика. Човек навлиза в състояние на токсичен делир, който води до халюцинации, възбуда, некоординирани движения, неадекватни действия. Това наподобява налудно състояние. Сърдечната дейност се ускорява и се получава тахикардия, повишава се кръвното налягане. Ако не се вземат мерки, може да се стигне до фатален край. Заради неадекватните действия човек може да се хвърли под кола, от високо, изобщо всичко е възможно. - Напълно е възможно, ако е консумиран спанак, който се готви. - Случва се, когато се събира механично с комбайни. По-важното е обаче, че това състояние се лекува. Дават се успокоителни от рода на диазепама, които да успокоят възбудната симптоматика. - Приемът на татул е особено опасен за малки деца, както и парализата на червата. Ако пациентът не се оперира, може да се стигне до фатален край. - В случая не можем да направим нищо, това зависи от производителя. Няма как да реагирате, ако той предлага некачествени продукти. Човек трябва да чисти листо по листо, за да различи татула. Има голяма разлика между листата на татула и на спанака, защото на татула са сравнително малки. Те имат съвсем различен външен вид. По-скоро се разчита на контрола. - Дори 3-4 листа са достатъчни или десетина семенца. Те се намират в специфични бодливи шушулки. Това веднага може да предизвика реакция. - Много често, особено преди години. Понякога става въпрос за самоотравяне и е умишлено, друг път е случайно. Това става, когато някой не го разпознава. Но съм имал опити за самоубийство. - Как си го обяснявате? Просто е лесен начин и затова се прибягва до него ли? - Не бих казал. Всъщност дозата прави отровата. Всичко зависи от количеството. Както казах, 3-4 листа и десетина семенца са достатъчни за лека интоксикация. Но положителното е, че има лечение. - Не мога да ви кажа точно. В миналото бяха по-чести, сега се срещат по-рядко. - Самите плодове не са рискови, но понякога търговците използват вещества, за да имат привлекателен външен вид. Добре е да се измиват предварително, преди да се консумират, защото се обработват с различни консерванти. Това са химически вещества и предизвикват дисбиоза, което е различен от отравянето процес. Но както казах, необходимо да се извършва контрол от съответните органи. Знаете, че подобни вещества може да се използват умишлено. В случая със спанака според мен е случайно поради слаб контрол на приготвянето. Това е задача на агенцията по храните да контролира тези процеси и да не се стига до такива ситуации. - Не бих казал, че е вредно, консумира се масово, само че е некачествено като мазнина. Но не ми се иска да коментирам, защото това са отделни теми. Тук не става дума за тежко отравяне, както при консумацията на татула. Проф. д-р Никола Александров е доктор на медицинските науки, токсиколог и алерголог Генерал-майор е от запаса, бивш дългогодишен ръководител на Катедрата по токсикология и алергология на Военномедицинската академия Изобретява един от първите пробиотици в света. Продуктът беше разсекретен чак в края на миналия век Продължава да проучва пробиотиците и се смята за безспорен авторитет в тази област у нас", "date": "2018.11.09", "title": "Проф. д-р Никола Александров: Дори 3-4 листа татул може да предизвикат халюцинации"}
{"url": "https://www.monitor.bg:443/bg/a/view/ministerstvoto-na-kulturata-pokritieto-vyrhu-iztochnata-mogila-v-selo-karanovo-e-remontirano-149067", "text": "Временното защитно покритие върху Източната могила край новозагорското село Караново е ремонтирано в края на 2017г. Управлението на надгробната могила, която е единична археологическа недвижима културна ценност с категория от национално значение, е в обхвата на Министерството на културата (МК). Околната инфраструктура, която е прилежаща към археологическия обект, обаче се стопанисва от община Нова Загора. Това става ясно от отговор от Министерството на културата, получен на 8 ноември, след запитване от екипа на „Монитор” по повод състоянието на околната инфраструктура и коя институция трябва да я поддържа. Както „Монитор” в края на октомври вече писа, пътят до археологическия обект е тесен, осеян с купища боклуци от близката ромска махала. Подходът към самата могила е по стръмна пътечка с изкъртени парапети и незакрепени тротоарни плочки. Достъп до археологическия обект за хора с увреждания няма. Това съобщи за „Монитор” професор в реномирана университетска болница в Пловдив, която със свои близки на 20 октомври пропътували разстоянието до новозагорското село,  „Министерство на културата упражнява права на управление само върху надгробната могила. Имотът, представляващ част от териториалния обхват на културната ценност, в който е разположена прилежащата към археологическия обект инфраструктура, се стопанисва от община Нова Загора. Съгласно Закона за културното наследство Министерство на културата упражнява право на собственост само върху културни ценности, но не и върху поземлени имоти, в които те са разположени или върху пътища, пътеки и друга инфраструктура, водеща към тях”, става ясно от отговора от МК до „Монитор”. От министерството уточняват, че във връзка с лошото физическо състояние на временно защитно покритие на недвижимата културна ценност „Източна могила” в началото на октомври 2017 г. представители на МК са констатирали на място, че вследствие на атмосферните влияния част от металната конструкция е открита, а поликарбонатните плоскости са износени и пропукани. Имало е и теч през покривното покритие, който е застрашавал гробното съоръжение. Затова в края на 2017 г. бил извършен ремонт на авариралите участъци от конструкцията, ограждаща и покриваща археологическия обект. Тогава била изпълнена и нова лека метална конструкция над проблемния участък на покрива, поставени били нови поликарбонатни плоскости, а на прехода между двете нива бил оформен улей за оттичане на водата. С новата конструкция бил оформен двустранен наклон на покрива за по-добро оттичане на атмосферните води. Средствата за консервация и реставрация се разпределят от комисия, назначена със заповед на министъра на културата, в началото на всяка календарна година, уточниха от МК. Редакцията на „Монитор” е готова да публикува и позицията на община Нова Загора, въпреки че по казуса още в края на октомври бе потърсено в телефонен разговор  становището на общинския кмет г-н Николай Грозев.", "date": "2018.11.09", "title": "Министерството на културата: Покритието върху Източната могила в село Караново е ремонтирано "}
{"url": "https://www.monitor.bg:443/bg/a/view/kilyryt-ot-kalifornija-pehotinec-149066", "text": "Мъжът, който отне живота на 12 души в претъпкан бар в калифорнийския град Таузънд Оукс, е бивш военен на 28 години, предаде Франс прес, цитирайки Джеф Дийн, шериф на близкия до Лос Анджелис окръг Вентура. Заподозреният, който се е самоубил, се казва Иън Дейвид Лонг и е служил в елитните части на морската пехота в периода 2008-2013 г. като картечар и бил повишен в чин ефрейтор, уточни шерифът на пресконференция. Бил е 7 месеца на мисия и в Афганистан от ноември 2010 до юни 2011 г. Служил е и в бойна част на Хаваите. Има няколко военни награди за службата си. \"Имали сме много контакти с Лонг през годините за дребни инциденти\", добави Дийн. През април полицаи са го посетили и са повикали полицейски експерти психолози, защото той е действал \"ирационално\". В крайна сметка обаче полицейските експерти са го върнали у дома, защото не са имали причини да го арестуват или приемат в болница, обясни шерифът. Според техните впечатления е било възможно той да страда от посттравматичен стрес след участието си във военни действия. Лонг е бил въоръжен със законно закупен пистолет Глок 21, 45-и калибър. Пълнителят му обаче е бил по-голям от стандартния за този модел пистолети, който побира 10 патрона. Няколко очевидци потвърдиха, че нападателят е използвал димки при стрелбата, но шериф Дийн не потвърди тази информация.", "date": "2018.11.09", "title": "Килърът от Калифорния - пехотинец"}
{"url": "https://www.monitor.bg:443/bg/a/view/1-2-mln-bylgari-letuvat-vsjaka-godina-v-gyrcija-149069", "text": "Около 1,2 млн. българи всяка година отиват на почивка в Гърция, а почти толкова елини идват у нас за туризъм. През миналата зима от 1,6 млн. чужденци в зимните ни курорти, 400 хиляди са дошли от южната ни съседка. От началото на 2018 г. вече над 800 хил. гърци са посетили България. Това заяви в ефира на бТВ, министърът на туризма Николина Ангелкова. Тя отчете още, че от началото на 2018 г. 5,5 млн. чужди туристи са посетили нашата страна, което е 3,1% повече на годишна база. „Вече сме устойчива дестинация за туризъм”, уточни тя. Според нея основната ни цел е да създаваме условия за удължаване на сезоните в курортите. „За това освен да създаваме културно исторически маршрути, спа и балнео и гурме ние правим активна реклама година по-рано за да насочим вниманието към зимните ни курорти”, добави тя. По думите й много е важно ски центровете да имат адекватна инфраструктура на броя туристи не само в Боровец, Банско и Пампорово, но и на Витоша, а също и към зимните курорти в Стара планина. „В общините в Балкана хората се надяват ски туризмът да се развие и там и общините да получат по-големи възможности за развитие. Това е заложено в стратегията за развитие на туризма в България до 2030 г.”, добави министърът. Относно споровете около Витоша, Ангелкова заяви, че целта на работната група с участието и на други министерства е да се промени планът за управление на националния парк, но единствено за да бъдат подменени лифтовете и ски влекове, които са най-екологичният транспорт. И по този начин да се подобри достъпът на софиянци и гостите на столицата до планината. „За това е предвиден изключителен строг контрол и в нашето и в законодателството на ЕС ние ще следим за това да няма нарушения. На Витоша друго строителство категорично няма да има”, увери тя. За единната система за туристическа информация, министърът припомни за започналата реализация на проекта. „През януари ще бъде показана демоверсията на системата. След това ще започне свързването на всички места за настаняване с НАП, МВР и общините. Системата ще ни даде изключителна възможност за контрол и анализ на данните. Основната идея е за излизане на сивия сектор в туризма на светло”, добави Ангелкова.", "date": "2018.11.09", "title": "1,2 млн. българи летуват всяка година в Гърция"}
{"url": "https://www.monitor.bg:443/bg/a/view/polovin-milion-sa-jertvite-na-terorizma-ot-nachaloto-na-veka-149068", "text": "Около половин милион души само от Ирак, Афганистан и Пакистан са станали жертва на „войната срещу тероризма“, която Съединените щати започнаха след терористичните атаки от 11 септември 2001 година. Според изследване на Института за международни изследвания „Уотсън“ към университета „Браун“ загиналите са между 480 000 и 507 000, но по всяка вероятност реалният брой на жертвите е много по-висок. В изследването се отбелязва, че става въпрос за увеличение от 110 000 души в сравнение с последното подобно проучване от август 2016 година. „Въпреки, че войната срещу тероризма вече бива пренебрегвана от американската общественост, медии и власти, то нарастващият брой на жертвите е сигнал, че тя далеч не е приключила; тази война остава интензивна“, пише в публикуваното изследване. Проучването включва информация за броя на загиналите бунтовници, местна полиция и сили за сигурност, цивилни граждани, американски и съюзнически военнослужещи.", "date": "2018.11.09", "title": "Половин милион са жертвите на тероризма от началото на века"}
{"url": "https://www.monitor.bg:443/bg/a/view/djoan-rouling-sydi-kamerierkata-si-149038", "text": "Британската писателка Джоан Роулинг, вдъхнала живот на най-известния магьосник в света Хари Потър, излиза в съда срещу бившата си домашна прислужница. Авторката на бестселърите е подала иск, в който се посочва, че Аманда Доналдсън е изхарчила 24 хиляди британски лири неправомерно за гримове и подаръци. Според публикация на в. \"Индипендънт\", 35-годишната Доналдсън е работила за авторката, чието състояние се оценява на 700 милиона паунда, от февруари 2014 до април 2017 година. Тя е била уволнена за груби нарушения. Роулинг твърди, че камериерката, въпреки строгите договорки, е използвала корпоративната кредитна карта за своя лична облага. Финансовите й нарушения били разкрити през месец февруари миналата година. Несанкционираните тегления на помощницата били извършени за закупуване на козметика и луксозни стоки. А от сейфа на писателката била взета чуждестранна валута на стойност над 10 хиляди долара. Доналдсън категорично отхвърля отправените й обвинения, като твърди, че нейната работодателка не е претърпяла никакви финансови загуби от дейността й.", "date": "2018.11.09", "title": "Джоан Роулинг съди камериерката си"}
{"url": "https://www.monitor.bg:443/bg/a/view/tramvaj-se-udari-v-stylb-v-sofija-149063", "text": "Инцидент с трамвай в четвъртък вечерта се размина без пострадали.   Мотриса, движеща се по линия 7, дерайлира в района на колелото на \"Триъгълника\" и се удари в стълб. По трамвая има щети. Ватманът е заявил, че инцидентът е станал неочаквано и няма обяснение какво се е случило. Движението за прибиращите се за депо трамваи по-късно е било възстановено.", "date": "2018.11.09", "title": "Трамвай се удари в стълб в София"}
{"url": "https://www.monitor.bg:443/bg/a/view/avstrija-otbeljazva-80-ata-godishnina-ot-kristalnata-nosht-149065", "text": "Австрийският президент Александер Ван дер Белен отбеляза вчера с призив срещу нетърпимостта 80-ата годишнина от Кристалната нощ - големия погром, извършен през 1938 г. от нацистите срещу евреите в Германия и анексирана Австрия, предаде Франс прес. \"Трябва да гледаме историята като пример, който ни показва докъде може да доведе политиката на изкупителната жертва, на насаждането на омраза и изключването\", заяви президентът на церемония на мястото на някогашната синагога в квартал Леополдщат на Виена - най-големият еврейски храм в австрийската столица преди разрушаването му при насилието срещу евреите на 9 и 10 ноември 1938 г. При погрома са убити най-малко 30 000 души в Австрия. Около 7800 евреи са пратени в затвора, а 4000 са депортирани в концентрационния лагер Дахау.", "date": "2018.11.09", "title": "Австрия отбелязва 80-ата годишнина от Кристалната нощ"}
{"url": "https://www.monitor.bg:443/bg/a/view/pojar-izpepeli-grad-v-kalifornija-149061", "text": "Горски пожар изпепели голяма част от град в Северна Калифорния, обяви представител на пожарната служба, цитиран от АП. Капитан Скот Маклийн поясни, че огромен горски пожар е унищожил хиляди постройки в град Парадайс, но на този етап не може да се посочи точен брой, докато пожарникарите не навлязат в района. Около 27 000 души са евакуирани от града, който се намира на около 290 километра североизточно от Сан Франциско. Фотограф на Associated Press е видял изпепелени жилищни постройки и бизнес офиси, включително магазин за алкохол и бензиностанция. \"Ройтерс\" съобщава, позовавайки се на властите, че пожарът се разраства бързо. Има загинали. Изгорени са стотици жилища и болница. Десетки хиляди са изоставили автомобилите си и се евакуират пеша. Пожарът е наречен \"Лагерен огън\". Силни ветрове (56 километра в час) и сухото време благоприятстват разпространяването му. Пламъците са с височина 15 метра. Град Чико с население 93 000 души вероятно е следващият, тъй като е на пътя на пожара. Това е един от най-големите пожари в щата. До момента е унищожена 621 743 акра (251 610 хектара) площ - двойно повече по време на същия период през 2017 г. и близо три пъти по-голяма от средните нива за последните пет години. \"Целият град изгоря\", заяви Боб ван Кемп, жител на Парадайс, който е избягал от пламъците с мотора си.", "date": "2018.11.09", "title": "Пожар изпепели град в Калифорния (видео)"}
{"url": "https://www.monitor.bg:443/bg/a/view/oblaci-sutrinta-slynce-v-sledobednite-chasove-149041", "text": "През нощта и в сутрешните часове, в равнините и низините, ще е с ниска слоеста облачност или мъгла, в отделни райони - придружени с ръмежи. В часовете около и след обяд облачността ще се разкъса и намалее до предимно слънчево, но в източните райони ще се задържи значителна. Ще духа слаб североизточен вятър. Минималните температури ще са между 1 и 6 градуса, по-високи по морския бряг. Максималните ще са между 13 и 18 градуса. Над Черноморието ще е облачно с временни намаления на облачността. В отделни райони ще има ръмежи. Ще духа слаб до умерен вятър от север-североизток. Максимални температури на въздуха: 14-15 градуса. Температурата на морската вода е 16 градуса. Вълнението на морето ще е около 2 бала. Над планините ще преобладава слънчево време, с повече облаци над масивите в Източна България. Ще духа слаб вятър, предимно от североизток. Малко по-топло, с максимална температура на височина 1200 метра - около 12 градуса, на 2000 метра - около 6 градуса. Атмосферното налягане ще се задържи малко по-високо от средното за ноември. През почивните дни над Източна България ще преобладава облачно време, с намалена видимост, възможно е и да преръмява. Над Западна България ще бъде предимно слънчево, с разкъсана висока облачност, значителна - в неделя. Вятърът ще е от югоизток, предимно слаб. Максималните температури ще са между 13 и 18 градуса, а преобладаващите минимални - между 2 и 7 градуса.", "date": "2018.11.09", "title": "Облаци сутринта, слънце в следобедните часове"}
{"url": "https://www.monitor.bg:443/bg/a/view/sa-sht-nalojiha-novi-sankcii-sreshtu-rusija-149060", "text": "САЩ разширяват санкционния списък срещу Русия заради анексията на Крим и намесата й в украинската криза, съобщи специалният американски представител за Украйна Кърт Волкър. Той обяви това по телефона пред журналисти в Брюксел, а по-късно същото бе потвърдено и в съобщение на министерството на финансите във Вашингтон.  В санкционния списък попадат още три физически лица и девет юридически, които \"са поддържали руски проекти в Крим, или са свързани с нарушения на човешките права\", каза Волкър. \"Позицията на САЩ се заключава в това, че ние запазваме санкциите, които вече сме наложили на Русия, и се готвим от време на време да ги допълваме, докато Русия не гарантира напредък за Украйна. В случая с Крим ние очакваме продължително противопоставяне по въпроса за статута на полуострова. Що се отнася до Донбас, ние настояваме за цялостно изпълнение на Минските споразумения, които Русия засега не е изпълнила\", посочи американският дипломат.  Когато Русия \"стъпка по стъпка изпълни тези споразумения, САЩ ще бъдат готови да направят крачка назад и да отменят своите санкции\", обясни той. Волкър изрази подкрепа за евентуално разполагане на \"сини каски\" на ООН в Източна Украйна, но посочи, че Русия е още много далече от одобрение на тази идея. Той добави, че смята да се срещне с руския представител за Украйна - кремълския съветник Владислав Сурков, през следващите седмици.   .", "date": "2018.11.09", "title": "САЩ наложиха нови санкции срещу Русия"}
{"url": "https://www.monitor.bg:443/bg/a/view/es-predvijda-granica-v-irlandsko-more-ako-njama-sdelka-za-brekzit-149062", "text": "Европейският съюз ще включи план за митническа граница в Ирландско море в случай, че не бъде сключено споразумение за Брекзит, пише \"Таймс\". Позовавайки се на писмо на британския премиер Тереза Мей до Арлин Фостър, председателят на северноирландската Демократична юнионистка партия, изданието отбелязва, че Брюксел също планира да остави Северна Ирландия като част от единния пазар и митническия съюз, въпреки че по-рано Мей категорично обяви, че подобно предложение никога няма да бъде прието. Писмото на министър-председателя буди тревога за тези, които ценят целостта на нашия скъп Съюз и тези, които искат подходящ Брекзит за цяла Великобритания. Изглежда, че премиерът приема идеята за граница в Ирландско море със Северна Ирландия в единния пазар на ЕС, отбелязва Фостър. По-рано австрийски медии съобщиха, че споразумението за Брекзит между Лондон и Брюксел ще бъде подписано от преговарящите страни в понеделник, докато \"Сън\" твърди, че Мей ще поиска повече време, за да се договори с кабинета си, който все още не е видял финалното споразумение по казуса за Ирландия.", "date": "2018.11.09", "title": "ЕС предвижда граница в Ирландско море ако няма сделка за Брекзит"}
