{"url": "https://www.monitor.bg/bg/a/view/7-mln-kubika-voda-izpusnati-ot-studena-na-tri-pyti-183508", "text": "7 милиона кубика вода са изпуснати от язовир „Студена“ през май, юли и август, като това се е случило в момент, когато реките спират да захранват язовира. Това стана ясно от думите на говорителя на Окръжната прокуратура в Перник Николай Цветков пред БТВ, който се позова на данни, изпратени им от МОСВ. Поводът за коментара му бе водната криза в Перник, в резултат на която градът е под строг режим. Заради случилото се Районната и Окръжната прокуратури започнаха проверка – първата на местно ниво, а втората – на централно, в рамките на която поискаха данни от двете отговорни министерства – МРРБ и МОСВ. Проверката е показала, че двамата министри Петя Аврамова и Ненов Димов също носят отговорност за кризата, както и че са налице данни за евентуално осъществена безстопанственост. Казусът обаче ще бъде решен от спецпрокуратурата, която или други служебни лица. „В общи линии това е бездействие. Въпреки че са получавали данни, те не са направили нищо като мерки“, каза Цветков и поясни, че мерки са предприети едва ноември. Той увери, че водата в язовира започва да намалява и това се виждало значително преди септември. В отговор на твърдението на регионалният министър Петя Аврамова преди дни , че намаленият дебит в язовира е заради климатичните промени и по-малкото валежи, Цветков посочи: „Водата в язовира не е изчезнала, защото е ударена от метеорит“. Той поясни, че в началото на всяка година се правят прогнози колко вода ще постъпи. Имало и месечни справки, които постъпвали в МОСВ, където се посочва какъв е полезния обем колко е нужно за битови нужди и за промишлените предприятия в региона – „Топлофикация“ - Перник и „Стомана индъстри“. По думите му тази справка двамата министри – на МРР и МОСВ е можело да си я правят. В тази връзка той поясни, че според него е налице основателно предположение за образуване на досъдебно производство. Едва след това експертизите – министри , директорът на Басейнова дирекция в Благоевград, шефът на ВИК в Перник , областният управител или кмета. Той припомни, че за ремонта на язовирната стена са били изтеглени 32 млн. лева. За целта е била докарана фирма, която да използва водолази. Имало е уверения, че това няма да попречи на водата и няма да източват вода в период на безводие. Въпреки това през май, юли и август са били изпуснати 7 млн. кубика вода. Цветков поясни, че язовир „Студена“ е изравнител и побира водата през цялата година, за да може, когато е по-сухо и дебитът е по-малък, нивото да се запазва. Той изтъкна, че цялата мрежа в Перник е стара. МРРБ отговаря за стената на язовира, а МСОВ за водата и тук се преплитат отговорностите. „Всеки чака другия да свърши работа. Същото се повтаря и надолу по веригата. Безстопанственост има и когато няма упражнен контрол от страна ма министрите на тези две министерства“каза още Цветков. Междувременно стана ясно, че следващата седмица Перник ще има нов воден режим. Кметът на града Станислав Владимиров обясни, че в началото на седмицата ще се свика и Кризисен щаб. \"Преминаваме вече на по-болезнен воден режим, ще е едноразов и ще влезе може би началото на седмицата, а новото ръководството на ВиК продължава да прави разчети\", допълни още Владимиров. Кметът обяви, че има уверението от МРРБ, че всички начертани стъпки, ще започнат да се изпълняват. \"В понеделник ще съм отново в МРРБ, след това в МОСВ, за да започнат да се изпълняват всички тези стъпки, които бяха начертани\", допълни още Владимиров. Той обяви, че в момента се правят за да може да бъде увеличен притока в язовир \"Студена\". На въпрос докога ще продължи водният режим в града, кметът на Перник обясни, че разчетите са до края на март и началото на април във воден режим да има достатъчно водни количества, които да осигурят достъп до питейна вода на всички абонати. \"Надяваме се времето да бъде по-благосклонно към нас \", допълни Станислав Владимиров.", "date": "2019.12.15", "title": "7 млн. кубика вода изпуснати  от „Студена“ на три пъти"}
{"url": "https://www.monitor.bg/bg/a/view/nad-40-na-sto-e-namaljal-brojat-na-lichnite-lekari-183521", "text": "С над 40 процента е намалял броят на личните лекари у нас за последните 20 години. По данни на Националното сдружение на общопрактикуващите лекари те са малко над 4000. Проблем с липсата на лекари има в цялата страна, но най-голям е недостигът в Разград, Кърджали, Ловеч, Търговище и София, предаде БНТ. В пловдивска област общопрактикуващите лекари са 423. Сред тях е д-р Елена Отонова, която има практика в село Тополово. Обслужва още две села - Добралък и Яврово, които са високо в планината. са транспортът, пътят - особено при зимни условия, и времето, което ти отнема пътуването\", каза д-р Елена Отонова. Пациентите на д-р Отонова са около 1400. Една от тях е Златка Тиледжикова от съседното село Леново, където лекар няма. Ако д-р Отонова обаче реши да прекрати практиката си, тя трябва да уведоми пациентите си и Здравната каса един месец по-рано. По информация от Здравната каса в Пловдивска област през юни близо 12 500 пациенти са сменили личния си лекар. Общият брой на общопрактикуващите лекари у нас е около 4500, като те съставляват 15 на сто от броя на всички лекари в страната, който е около 30 000, според данни на НСИ. у нас има в областите Плевен - 89, Видин - 86, Монтана - 82 и Добрич - 76. Най-ниска е осигуреността с общопрактикуващите лекари в Кърджали - 40 на 100 хиляди, Разград - 47 и Търговище - 50 на 100 хиляди. За столицата София броят на общопрактикуващите лекари е 60 на 100 хиляди. Броят на общопрактикуващите лекари обаче се различава значително в различните държави-членки на Европейския съюз - най-голям е техният дял в Португалия - 253 общопрактикуващи лекари на 100 хиляди души население, отчита Евростат. Междувременно д-р Гергана Николова, член на УС на БЛС, коментира вчера предложението родителите да плащат такса от 1 лв. за преглед на децата. „Това стои на дневен ред. Детското здравеопазване е тотално недофинансирано. Тази такса ще реши много проблеми, защото повечето лекари, които преглеждат деца закриват практиките си. Те не могат да ги поддържат, не издържат финансово”, отбеляза тя. Вчера медицински сестри, акушерки, фелдшери и физиотерапевти от страната за пореден път тази година се събраха да протестират пред сградата на Министерския съвет, с искане за кардинални реформи в системата на здравеопазването.", "date": "2019.12.15", "title": "Над 40 на сто е намалял броят на личните лекари"}
{"url": "https://www.monitor.bg/bg/a/view/bg-domakinstvata-chetvyrti-v-es-po-izharcheni-pari-za-hrana-183496", "text": "Домакинствата в Европейския съюз (ЕС) са изхарчили над 1.047 трлн. евро за храна и безалкохолни напитки за година, а България е на четвърто място в класацията. Това показват резултати от проучване на Eurostat за 2018. Това представлява 12.1% от общите им разходи за потребление и се нарежда като третата най-голяма категория разходи на европейските домакинства след тези за „жилища, вода, електричество, газ и други горива“ (24% от разходите) и за „транспорт“ (13.2%). Най-много пари за храна отделят домакинствата в Румъния – над една пета от общите харчове, или 27.8%, следвана от Литва (20.9%) и Естония (19.6%). Домакинствата у нас през 2018 г. са заделяли по 19.1% от общите си харчове само за храна. За цялата 2018 г. са били похарчени общо 6.7431 млрд. евро. Най-много пари за храна и безалкохолни напитки са давали българите през 2008 г. - 20.4% от общите разходи на домакинствата, в общ размер на 5.2163 млрд. евро. След което започва да се наблюдава понижение. Между 2008 и 2018 г. делът от общите разходи на домакинствата за храна намалява или остава стабилен в повечето членки на ЕС, като най-голямо намаление е регистрирано в Литва (от 24.8% през 2008 г. до 20.9% през 2018 г.), следвана от Полша (понижение с 3.4 процентни пункта) и Малта (с 3 процентни пункта). За разлика от тях разходите на домакинствата за храна са се увеличили в 10 държави - членки на ЕС, като най-голямо е то в Чехия и Словакия (повишения с 1.4 пр. пункта), Холандия (с 1 пр. пункт) и Унгария (с 0,8 пр. пункта). На другия полюс с разходи за храна под 10% са четири страни от ЕС начело с Обединеното кралство (едва 7.8% от общите харчове на британските домакинства), Ирландия (8.7%), Люксембург (9.1%) и Австрия (9.7% от общите разходи на домакинствата).", "date": "2019.12.15", "title": "БГ домакинствата четвърти в  ЕС по изхарчени пари за храна"}
{"url": "https://www.monitor.bg/bg/a/view/brachna-istorija-ili-kakva-e-ravnosmetkata-za-lubovta-na-praga-na-razdjalata-183517", "text": "Реализъм. Това е думата, която стои като гръбнак в новия филм на Ноа Баумбах „Брачна история“. Лентата, която взе най-много номинации за „Златен глобус“, се котира от скоро в Netflix. И въпреки че носи заглавието „Брачна история“, киноразказът е фокусиран върху развода. „Това беше идеята. Исках да разкажа една любовна история, но да го направя по различен начин – през призмата на раздялата“, казва Баумбах, който освен режисьор е и автор на сценария. Намерението му да постави всъщност любовта като основен „персонаж“ в заглавието си проличава още от първите кадри. „Какво обичам в нея?“, „Какво обичам в него?“. Това са въпросите, на които Никол (Скарлет Йохансон) и Чарли (Адам Драйвър) отговарят – искрено и лично, преди Баумбах да ни измъкне от носталгичния сън, за да ни позиционира заедно със съпрузите пред бракоразводния им терапевт. Историята на тази разтрогваща се двойка удря в гърлото обаче не толкова заради самите тях, а заради идеята, че един от нас. Режисьорът представя съвършено как едни отчуждени, но все още приятелски настроени родители на малко момченце, могат да се превърнат в най-големите си врагове. И единият дори да пожелае смъртта на другия. Развил ли се е разводът до ниво на цяла индустрия? Да, ако гледаме внимателно „Брачна история“. А от този бизнес печелят адвокати, брокери и въобще всички замесени, с изключение на съпрузите и тяхното момче. Макар че целият актьорски състав на филма е повече от добър, Лора Дърн заслужава самостоятелни овации. Нея виждаме в ролята на Нора – безмилостната адвокатка на Никол, която въпреки цинизма, високите си токчета и факта, че и самата тя оперира в този бизнес, е тази, която всъщност изговаря на глас грозните истини за развода. В една от най-запомнящите се сцени от „Брачна история“, тя изрича това, което всички знаем подсъзнателно, а именно – че жените винаги трябва да отговарят на по-високи стандарти що се касае родителството от мъжа. „Склонни сме да Прототипът за жените все пак е Мария, майката на Исус“, казва на клиентката си тя. Не са спестени и препятствията пред бащата – като това, че има изключително малко права относно големите решения за детето му. Реализмът в „Брачна история“ не е изненадващ, предвид не само творчеството на Баумбах, който не за първи път се посвещава на темата, но и отчитайки начина му на работа с актьорите. С Йохансон и Драйвър той се среща още преди да завърши сценария си. Дава им отделни диалози от сцени, но крайния вариант на текста приключва едва когато е обсъдил въпроса за развода с всички замесени. И отдава значимото на Скарлет Йохансон, която по време на предварителните разговори също преживява развод. „Но вместо да тръгне с 200 към друг проект, тя се посвети на „Брачна история“, казва още режисьорът.", "date": "2019.12.15", "title": "„Брачна история“, или каква е равносметката за любовта на прага на раздялата"}
{"url": "https://www.monitor.bg/bg/a/view/shofioryt-blysnal-dve-momicheta-v-sofija-e-kriminalno-projaven-183524", "text": "Шофьорът, който блъсна две момичета на столичния булевард \"Никола Вапцаров\", е криминално проявен, съобщи NOVA по информация от МВР. Мъжът има две регистрации за самоуправство и даване на подкуп. Случаите са от преди повече от 10 години. След катастрофата в петък едното момиче загина, а другото е настанено в \"Пирогов\" в стабилно състояние. От МВР уточниха, че проверяват всички версии. Разследването продължава. Инцидентът стана на столичния бул. \"Никола Вапцаров\". Колата е ударила двете момичета, които пресичали булеварда на кръстовище със светофар. Пострадалите незабавно са откарани за оказване на медицинска помощ, но на път към болницата едното дете е починало. Другото момиче - на 15 години, е откарано в \"Пирогов\" с тежка травма на крака, но няма опасност за живота му.", "date": "2019.12.15", "title": "Шофьорът блъснал две момичета в София е криминално проявен"}
{"url": "https://www.monitor.bg/bg/a/view/hranjat-bolni-za-3-leva-na-den-183519", "text": "Хранят болните в държавните и общинските болници за 3 максимум 5 лева на ден, установи проверка на „Монитор. Има обаче места като Шумен например, където манджа на хоспитализираните не се полага. В многопрофилната болница в града ядене се предлага само на пациентите, които са диабетно болни и поддържат определена диета. Останалите си организират изхранването самостоятелно. Тези, които не могат да излизат и да стигнат до някое от заведенията в двора на лечебното заведение, използват услугите на подвижни съседи по стая или на санитари. Пациенти разказват, че по стаите минават и представители на кухни и фирми за доставка на храна, които записват желаещите и после с термокутии им носят поръчката. Общинските болници хранят хоспитализираните за не повече от 3 – 3,50 лева на ден. Диабетици и сърдечноболни, които лежат в общинската болница в Мездра например, са принудени да дъвчат жилава и мазна наденица от типа „кучешка радост“. Гарнитурата е боб или ориз. За щастие ние живеем в същия град и докато баща ни беше там на легло, носехме плодове и домашно приготвена храна, съобразена с диабета му. Не е ясно как се оправят хората от селата, чиито близки са далече“, разказа Нина И. - дъщеря на 75-годишен мъж, който вече е изписан от лечебното заведение. Според наблюденията й диабетиците дори се смятали за облагодетелствани, тъй като им сервирали хляб със сирене и чай. „Не си и помисляйте да се разболявате в Свищов, предупреждава бивша пациентка на лечебното заведение в града. 100 грама храна за обяд. Малко, ама от сърце. В свищовската болница ви приемат, за да ви лекуват, а не за да ви угояват. Правете разлика, моля !“, завършва огорчено жената. Майка от София пък коментира, че на 3-годишния й син, лекуван в неврологията на голяма университетска болница в столицата, са давани кренвирш и варено яйце, като никой не е питал родителите дали не е алергичен към жълтъците. Филия бял хляб, миниатюрно парче сирене и оскъдно количество маргарин е традиционната закуска на лежащите в Инфекциозното отделение на Университетската болница „Света Анна“ в София. Картофено пюре и сирене или ориз и сирене са обичайният обяд на болните в отделението. Повечето от пациентите не посягат към храната, след тях санитарките, които са предимно от софийските села, я Сравнително по-добра е храната в част от университетските болници в София, както и в тези, които са към Военномедицинска академия не само в столицата, но и в другите градове на страната. Там дневният оклад е около 5 лева. Добре хранят например и в Александровска, независимо че менюто е съобразено със заболяванията. „Нямаме определена средна стойност на храноден на болен, тъй като храненето е в пряка зависимост от заболяването на пациента, което определя и неговата индивидуална диета. Храната се доставя от фирма за кетъринг, избрана след провеждане на обществена поръчка. Договорът е за две години и е на обща стойност 1 260 419.83 лева. В договора за осигуряването й са предвидени над 50 различни диети, каза пред „Монитор“ Мария Куманова – зам.- директор по административно-стопанските дейности на лечебното заведение. - Засега не се предвиждат заявяване на храна по избор на пациента“, допълни тя. За около 5 лева на ден хранят в Университетската болница „Св. Иван Рилски“ в София в зависимост от заболяването, съобщиха оттам. Тази сума е една от щедрите в държавни лечебни заведения в страната. Блюдата са съобразени за общо 15 диагнози и се доставят от фирма кетъринг по договор. Лечебното заведение обмисля възможността и за предоставяне на храна по избор чрез заявка от предишния ден. Според пациенти отлично хранят и в болниците на Военномедицинска академия в столицата и страната. „Поднасят я в съдове за еднократна употреба, пакетирани така, че ястието да не се праши“, отбеляза Ива Пападополус в социалните мрежи за Военната болница в Пловдив. Жената допълва, че за седем дни хоспитализация е платила само нормалната такса от общо 35 лева. Оказва се, че въпреки европейските препоръки, засягащи лечебното хранене в болниците, у нас няма нито наредба за това или друго разпореждане. Единственият документ в тази област е рецептурник от 1971 година, направен по съветско виждане. По думите на националния консултант по хранене проф. Стефка Петрова той отдавна не отговаря на съвременните изисквания за пълноценно хранене. Няма и звена в болниците, които да проследяват и осигуряват условия за хранителния статус на болните при хоспитализацията им, доколко той е променен в резултат на основното или на съпътстващите заболявания и какво следва да се направи, за да се подпомогне лечебният процес чрез храната.", "date": "2019.12.15", "title": "Хранят болни за 3 лева на ден"}
{"url": "https://www.monitor.bg/bg/a/view/fandykova-naredi-da-mijat-bulevardite-zaradi-visokite-temperaturi-183506", "text": "Във връзка с повишението на температурите кметът на София Йорданка Фандъкова възложи да започне миене на булеварди, съобщиха от кметството. Лъскането на улиците ще се изпълнява при подходящо време и е част от мерките за подобряване качеството на въздуха. Дейностите ще се изпълняват с автоцистерна. Екипи на Столичен инспекторат извършват контрол и създават организация за изпълнение на дейностите в града и през следващите дни. При миенето бъде създадена временна организация на движението с цел минимални затруднения на трафика. Фандъкова ще предложи на Столичен общински съвет спестените 2 210 000 лв. от решението на МОСВ да намали размера на отчисленията за депониране, които се заплащат от общините, да бъдат пренасочени за допълнително миене и метене в план-сметката за почистване на София през 2020 година.", "date": "2019.12.15", "title": "Фандъкова нареди да мият булевардите заради високите температури"}
{"url": "https://www.monitor.bg/bg/a/view/mitio-ochite-se-pribira-u-doma-za-koleda-183515", "text": "Несебърският бос Димитър Желязков – Митьо Очите най-вероятно ще излезе на свобода още следващата седмица, съобщава \"Флагман\". Очаква се това да стане на 18 декември, когато в Спецсъда ще се проведе разпоредително заседание по делото за организирана престъпна група (ОПГ) за изнудване, принуда, заплахи, палежи и разпространение на наркотици, за чийто лидер е сочен Желязков. Заради процесуални нарушения делото срещу Очите и още 12 обвиняеми беше прекратено и на двете инстанции. Спецпрокуратурата внесе ново обвинение, 2 седмици след решението на апелативния спецсъд. Въпреки това делото все още не може да стартира, тъй като прокуратурата на три пъти променя датите заради обвинителния акт. Преди месец процесът отново не се задвижи, тъй като не се явиха свидетели пострадали от групата на Очите. Те не били редовно призовани.", "date": "2019.12.15", "title": "Митьо Очите се прибира у дома за Коледа"}
{"url": "https://www.monitor.bg/bg/a/view/trygva-koleden-retro-tramvaj-183510", "text": "Коледен ретро трамвай тръгва в понеделник в София. Тази година пътуването се нарича „Коледна феерия – 2019”, като събитието ще бъде открито с изпълнения на вокална група към 38-о ОУ „Васил Априлов”.   Ретро трамваят ще стартира в 15 часа. По време на това вълшебно пътешествие всички малчугани ще срещнат дядо Коледа и Снежанка и ще получат подаръци Атракционната мотриса ще пътува двупосочно. На всеки кръгъл час ще тръгва от пл. „Възраждане” и ще спира на пл. „Македония“, пл. „Гарибалди”, пл. „Славейков”, бул. „Васил Левски”, УАСГ и пл. „Журналист“. През работните дни (16, 17 ,18 и 19 декември) трамвайчето ще се движи от 15:00 до 19:00 часа, а в почивните дни (21 и 22 декември) – от 10:00 до 14:00 часа.  Поради капацитета на мотрисата в ретро трамвая ще бъде допускан само по един възрастен придружител с едно или повече деца, допълват от общината. Oрганизатор на събитието e район „Средец” в партньорство с район „Лозенец“ и издателство „Колибри“.", "date": "2019.12.15", "title": "Тръгва коледен ретро трамвай"}
{"url": "https://www.monitor.bg/bg/a/view/shefyt-na-pytnoto-upravlenie-v-pernik-shofira-pijan-hvanaha-go-v-centyra-na-grada-183523", "text": "Хванаха шефа на Пътно управление в Перник да шофира пиян, съобщи NOVA. По първоначални данни Петър Басмаджиев е бил заловен в неделя сутрин в центъра на Перник с 1.6 промила алкохол в кръвта. По закон това се наказва със затвор и отнемане на книжката. Басмаджиев ще бъде освободен от длъжност още в понеделник, съобщили източници от Агенция \"Пътна инфраструктура\" пред NOVA.", "date": "2019.12.15", "title": "Шефът на Пътното управление в Перник шофира пиян, хванаха го в центъра на града"}
{"url": "https://www.monitor.bg:443/bg/a/view/tuka-ima-tuka-nema-183504", "text": "", "date": "2019.12.15", "title": "Тука има, тука нема"}
{"url": "https://www.monitor.bg:443/bg/a/view/levski-udyrja-vtoroto-mjasto-s-hiks-v-plovdiv-183509", "text": "„Левски“ ще зимува втори в класирането, след като не успя да бъде победен в гостуването си на прекия конкурент „Локомотив“ (Пд). Мачът на „Лаута“ бе изключително нервен и завърши 0:0, с което „сините“ запазиха аванса си от 2 точки пред „смърфовете“. След грешната стъпка играчите на Хубчев остават на 5 точки от лидера „Лудогорец“, но вече са само на 4 пред ЦСКА. Двубоят ще бъде запомнен съ сбогуването на един от най-добрите полузащитници на България през този век - Георги Илиев. Опитният футболист се раздели с любимата игра след рекордните за родния футбол 461 мача в елита. Той бе капитан, а секунди преди да бъде заменен, спаси тима си от загубата с невероятен спринт от 100 метра, като изби топката от краката на Мазурек. „Всичко ще ми липсва, но все пак за 20 години кариера има и умора, нормално е да си почина малко”, сподели развълнуваният 38-годишен Илиев, който бе изпратен със ставане на крака и аплодисменти от феновете. Иначе в мача по-интересните моменти бяха удар в гредата на Парвиз Умарбаев от „Локо“ в 18-ата минута, както и червен картон за Ален Ожболт в 63-ата за удар без топка срещу Холмар Ейолфсон. “Не сме доволни нито от резултата, нито от играта. Тактически изиграхме мача добре, но ми се искаше желанието за победа да е повече, особено след червения картон. Малко бяха ситуациите за гол. Тепърва ще се преценява за нови футболисти, засега няма да освобождаваме никой”, коментира Хубчев, който изяви и претенции към главния съдия Станислав Тодоров за неотсъдена дузпа в края на мача. Недоволен от отсъжданията на рефера бе и треньорът на „Локо“ Бруно Акрапович. „Съдията нямаше един и същи критерий към двата отбора. Когато изгони Ожболт, трябваше да изгони и Холмар Ейолфсон“, сподели наставникът на „смърфовете“.", "date": "2019.12.15", "title": "„Левски“ удържа второто място с хикс в Пловдив"}
{"url": "https://www.monitor.bg:443/bg/a/view/edna-deseta-ot-oryjejnija-iznos-na-gebrev-bil-za-ukrajna-183503", "text": "Оръжейният бос и ортак на банкера-беглец Цветан Василев – Емилиан Гебрев, се оплете сам в лъжите си в поредно интервю за bTV. Гебрев, който вече налага монопол в ефира на телевизията, появявайки се като гост в нейно предаване за втори път в рамките на само седмица, даде пространно изявление, чиято цел бе отново да лансира манипулацията, че опитът да бъде отровен бил свързан с „Дунарит“. В крайна сметка обаче само затъна още повече в блатото на манипулациите, лансирани от престъпния му тандем с Василев. Поводът за новата поява на оръжейния бос в явно комфортния за него и лишен от всякакви неудобни въпроси ефир бе съобщение на прокуратурата от края на миналата седмица, в което изрично се уточнява, че няма връзка между покушението над Гебрев и русенския завод „Дунарит“. Като доказателство от държавното обвинение изтъкнаха, че в периода около опита за убийство на оръжейния бос (бел.р., той е приет в болница по спешност на 28 април 2015 г.) от негова страна „не са били предприемани действия, свързани с придобиване на предприятието „Дунарит“, поради което твърденията в тази насока и соченето на такива действия като повод са лишени от основание“. От прокуратурата посочиха също, че в рамките на досъдебното производство за опита за отравяне на Гебрев са проверени всички сделки на ЕМКО за периода 2014-2015 г. Така една от версиите, по които се работи, е, че опитът за убийство, зад който според информации в чуждестранните разследващи сайтове „Белингкет“ и „Инсайдър“ стои спецзвено на руското ГРУ, свързано и с покушението над Скрипал, е заради експортен износ на оръжие за Украйна. Сделката е била осъществена в периода от декември 2014 до март 2015 г. В новото си интервю Гебрев реално потвърди за сделката, но се пробва да я омаловажи, като заяви, че била само „една десета от реализирания износ“ от предприятието му ЕМКО. В същото време обаче още при постъпването му в болница в оръжейния бранш се заговори, че именно тя може да стои в дъното на опита за покушение срещу него – версия, която оръжейният бос отчаяно се опитва да замаже и опровергае, защото не обслужва интересите му – неговите и на ортака му Цветан Василев. Вместо това тандемът се пробва да насади в общественото съзнание измислената релация между „Дунарит“ и отравянето на оръжейния бос. За да притиска, от една страна, държавата. А от друга - да отвлече вниманието от факта, че Гебрев абсолютно незаконно контролира и точи вече над две години финансирания с десетки милиони от КТБ завод, изпълняващ натовски поръчки и съответно даващ достъп до конфиденциална информация на алианса на Цветан Василев и руския му ментор – олигарха Константин Малофеев. Така вчера ортакът на банкера беглец отново заяви, че още през 2015 г. бил поканен да „участва в укрепването и придобиването на „Дунарит“. Дори посочи и конкретен месец – февруари въпросната година. Какви са фактите обаче? Те категорично влизат в противоречие както с документите по партидата на завода в Търговския регистър, така и с реалните действия на Гебрев през 2015 г. Първо – въпросната година оръжейният бос наистина има аспирации към военен завод, но не към „Дунарит“, а към НИТИ, като дори подава документи да придобие предприятието, но в крайна сметка не успява да му сложи ръка. Чак тогава - в началото на 2016 г., Гебрев влиза в схемите за кражбата на „Дунарит“. В същото време през февруари 2015 г. наистина има промени в контрола над русенския военен завод, но те нямат нищо общо с оръжейния бос. В края на месеца – на 25 февруари 2015 г. като управител на едноличния собственик на „Дунарит“ - „Кемира“, е вписано подставеното лице на Константин Малофеев и Цветан Василев – белгиецът с кремълски паспорт Пиер Луврие. Луврие остава на тази длъжност до май 2015 г. След провала на „бандата за 1 евро“, както стана известна у нас т.нар. инвестиционна група на белгиеца, в играта – към края на 2015 г., беше вкарано друго подставено лице на Малофеев – руснакът Дмитрий Косарев. Чак след като и този опит за кражба на предприятието претърпя фиаско, в схемата влезе Гебрев. „Дунарит“ се озова и в епицентъра на шпионския скандал от септември тази година, заради който с обвинение се сдоби бившият соцдепутат и председател на движение „Русофили“ Николай Малинов. Малинов бе подведен под отговорност за престъпление срещу Републиката като рупор у нас на план за промяна на геополитическата ориентация на страната ни от прозападна в сателитна на Русия. Според прокуратурата идеолози на плана са били покровителят на Цветан Василев – прокремълският олигарх Константин Малофеев и генералът от ГРУ Леонид Решетников. А за целите на финансирането му самият банкер-беглец е прехвърлил на Малофеев активи за милиард, които дори не са негови, защото са били финансирани от КТБ. Сред тях се оказа и „Дунарит“. Три опита да се впише като собственик на завода в Търговския регистър е направил дотук Емилиян Гебрев. И трите пъти обаче е порязан, защото върху акциите на „Дунарит“ има запор, наложен по искане на КПКОНПИ. Въпреки това вече над 2 години оръжейният бос, действащ в тандем с Цветан Василев, държи незаконно контрола върху предприятието благодарение на услужлив съдебен състав в Русенския окръжен съд, който сложи начело на завода удобен на престъпния съюз борд. Благодарение на него Гебрев точи ресурсите на „Дунарит“, като по този начин със свежи пари в продължение на години е захранван Василев, а отчисления отиват според разследващите и към руския му покровител Константин Малофеев. Именно заради схемите, прилагани от тандема, Гебрев се сдоби с обвинение като ръководител на ОПГ за пране на пари. Пазарната стойност на завода се изчислява на цена между 210 и 280 млн. лева, като самото предприятие е пряко кредитирано с 96 млн. лева от КТБ и трябва да е част от масата на несъстоятелността на фалирания трезор. В същото време тандемът Гебрев-Василев се пробват да го откраднат под носа на държавата като първо пробваха врътка с увеличение на капитала на компанията-майка на „Дунарит“ - „Кемира“. След нейния провал пък приложиха друг трик – договор за заем в размер на 10 млн. евро, сключен през юни 2016 г. между тогавашния изпълнителен директор на завода Кръстьо Кръстев и ЕМКО на Гебрев. Сумата е по-ниска дори от чистата печалба на предприятието към онзи момент, а доказателства, че е платена дори няма, но въпреки това заемът е изкаран спасителен за завода и „Дунарит“ е вписан в договора като обезпечение по него.  ", "date": "2019.12.15", "title": "Гебрев се оплете в лъжите си за \"Дунарит\" (ОБНОВЕНА)"}
{"url": "https://www.monitor.bg:443/bg/a/view/masov-grob-s-nad-600-tela-otkrit-v-irak-183502", "text": "Масов гроб с телата на 643 мирни жители е бил открит близо до иракския град Фалуджа в провинция Анбар, съобщи ТАСС, позовавайки се на телевизия Ал Арабия. Масовият гроб е от 2016 година, когато районът беше под контрола на бойците от терористичната организация Ислямска държава. Според властите погребаните са предимно от племето \"ал мухамад\", което изчезнало цялото по онова време и до ден днешен не се знае нищо за съдбата на членовете му. Сред жертвите има и деца. Екстремистите от Ислямска държава окупираха около една трета от територията на Ирак през лятото на 2014 година. През юни същата година те превзеха втория по големина град в страната, Мосул, и го обявиха столица на т.нар. халифат. През 2015 година с подкрепата на международната коалиция иракските правителствени сили започнаха мащабна кампания за освобождаване на превзетите от екстремистите райони. През декември 2017 година тогавашният иракски премиер Хайдер Абади обяви окончателното поражение на Ислямска държава.", "date": "2019.12.15", "title": "Масов гроб с над 600 тела открит в Ирак "}
{"url": "https://www.monitor.bg:443/bg/a/view/uchitelka-obvini-andjelina-djoli-v-plagiatstvo-183487", "text": "Анджелина Джоли е изплагиатствала и продала идеята за глух супергерой на „Марвел“. Това обвинение хвърли към холивудската актриса учителката Антоинет Абамонте. Тя е работила за бившата съпруга на Брад Пит, като е преподавала на наследниците им езика на глухонемите. Самата Абамонте не може да чува, като по думите й, е разменяла няколко имейла с екранната Злодеида по темата за супергерой с недъг. Кореспонденцията между двете се случвала през 2018 г., като по думите на учителката, скоро след като споделила идеята на своята работодателка станало ясно, че Джоли ще участва във „Вечните“ - филм на „Марвел“, в който един от персонажите е точно глух супергерой. В ролята обаче няма да влезе самата Анджелина, а колежката й Лорън Ридлоф. Суперсилите на героинята й ще бъдат да чете мисли и намерения. Към настоящия момент Абамонте е наела адвокат, който е изпратил покана на правния отдел на Джоли да компенсират учителката за кражбата на идеята й. По думите на юриста на преподавателката актрисата е проявила небивал интерес към хрумването на своята работничка. След като е била запитана как така е намерила място в каста на „Вечните“ за „Марвел“ и дали е имало общо с глухия супергерой, звездата отговорила само: „Неведоми са пътищата Божи“. Анджелина Джоли и „Марвел“ все още не са коментирали обвиненията.", "date": "2019.12.15", "title": "Учителка обвини Анджелина Джоли в плагиатство"}
{"url": "https://www.monitor.bg:443/bg/a/view/mitio-ochite-u-doma-za-koleda-183511", "text": "Несебърският бос Димитър Желязков – Митьо Очите най-вероятно ще излезе на свобода за празниците още следващата седмица, съобщава „Флагман“. Очаква се това да стане на 18 декември, когато в Специализирания наказателен съд ше се проведе разпоредително заседание по делото за организирана престъпна група за изнудване, принуда, заплахи, палежи и разпространение на наркотици, за чийто лидер е сочен Желязков. Процесът вече претърпя един фалстарт в началото на септември, когато магистратите и от двете инстанции на спецсъда прекратиха делото срещу Очите и още 12 души заради сериозни процесуални нарушения в обвинителния акт.", "date": "2019.12.15", "title": "Митьо Очите у дома за Коледа"}
{"url": "https://www.monitor.bg:443/bg/a/view/hvanaha-trima-narkodilyri-v-stolicata-183505", "text": "Полицията задържа трима дилъри в момент на предлагане на дрога пред столичен супермаркет този петък. Двама от тях са 35-годишни, а третият е на 33.   Мъжете били засечени в два автомобила и при вида на полицаите направили неуспешен опит да избягат. В колите им разследващите открили кашон с 6 плика с наркотика Пика, който е изключително опасен. След претърсване в домовете на задържаните криминалистите намерили везна, вакуум машинка и кокаин в различни разфасовки. И тримата са с криминални регистрации за кражби взлом и наркотици, като един от двамата 35-годишни е обявен за издирване с влязла в сила присъда. Мъжете се занимавали с производство и разпространение на наркотици. По случая е образувано досъдебно производство, а материалите са докладвани на прокуратурата. С прокурорско разпореждане на двама от задържане е удължена до 72 часа, а издирваният е предаден на Главна дирекция „Изтърпяване на наказанията“.", "date": "2019.12.15", "title": "Хванаха трима наркодилъри в столицата"}
{"url": "https://www.monitor.bg:443/bg/a/view/sa-sht-tajno-izgoniha-kitajski-diplomati-183512", "text": "Съединените щати са експулсирали \"тайно\" двама китайски дипломати, опитали през септември да се промъкнат във военна база във Вирджиния, съобщи днес в. \"Ню Йорк таймс\", цитиран от Франс прес. Поне един от двамата е заподозрян от американските власти, че е агент на китайското разузнаване, допълни вестникът, позовавайки се на няколко анонимни американски източници. Двама служители на китайското посолство във Вашингтон, придружени от съпругите си, са отишли с кола до базата. На пропускателния пункт им е бил отказан достъп и им е било наредено да се върнат. Охраната ги е пуснала да влязат на територията на базата, за да направят обратен завой, но вместо да си тръгне, колата е продължила навътре в базата. В крайна сметка пътят им е бил преграден с камиони. Мотивът за този опит за проникване не е ясен, но по мнение на американски представители китайците са искали да проучат мерките за охрана на обекта. Дипломатите са казали, че са влезли погрешка, защото не знаели добре английски и не разбрали какво са им наредили. Това обяснение обаче не било убедително за американската страна и се стигнало до първото експулсиране на китайски дипломати от САЩ от над 30 години. Тази мярка не е била обявена официално и Китай не е експулсирал в отговор американски дипломати. Държавният департамент отказа коментар.", "date": "2019.12.15", "title": "САЩ тайно изгониха китайски дипломати"}
{"url": "https://www.monitor.bg:443/bg/a/view/slavija-izmykna-tochka-ot-ludogorec-183513", "text": "„Лудогорец“ завърши неуспешно футболната 2019 година след равенство 1:1 като гост на „Славия“. „Орлите“ откриха резултата след попадение на Мавис Чибота в 22-рата минута и водеха чак до 94-ата минута, когато Димитър Велковски изравни. Така шампионите не успяха да увеличат аванса си пред втория „Левски“, който остава само 5 точки. Двубоят по всяка вероятност бе последният за Станислав Генчев начело на „Лудогорец“. Преди дни от клуба изтече информация, че младият специалист ще бъде заменен от чеха Павел Върба. Новият наставник потвърди, че с удоволствие ще застане начело на „орлите“, но изчаква официалното обявяване на новината от клуба. „Не ми се обиждайте, но не искам да коментирам нищо, преди клубовете да го обявят“, заяви Върба пред БНТ. До този момент специалистът бе треньор на чешкия „Виктория“ (Пилзен). С този отбор той спечели три титли на страната и вкара тима два пъти в групите на Шампионска лига. В същото време стана ясно, че „Лудогорец“ е пред раздяла с халфа Джоди Лукоки. Той е постигнал договорка за трансфер в турския „Трабзонспор“, като сделката ще бъде финализирана в близките дни. За периода си в Разград конгоанецът с холандски паспорт изигра 151 мача, в които има 29 гола и 20 асистенции.", "date": "2019.12.15", "title": "„Славия“ измъкна точка от „Лудогорец“ "}
{"url": "https://www.monitor.bg:443/bg/a/view/dojivoten-zatvor-za-gryk-ubil-bylgarka-183514", "text": "Гръцки магистрати дадоха доживотен затвор на 60-годишен грък, който според доказателствата в съда, е убил на остров Крит 38-годишната Антонина Зоева, родена в град Сливен, съобщава БНР. Той получи максимална присъда, макар и тялото на жертвата да не бе намерено. По време на съдебния процес подсъдимият не направи самопризнания, като отказа да посочи къде е погребал трупа. В колата и дома на осъдения разследващите намериха кръв от жертвата, което доказва извършеното умишлено убийство. Представени бяха и записи от охранителни камери, които са фиксирали, че убиецът е пренесъл трупа на жертвата извън населеното място. Полицията смята за малко вероятно да се открие точното къде е погребана Зоева, защото теренът е планински. Според свидетелските показания Антонина Зоева е живяла няколко месеца в дома на убиеца, след което изчезва. Жестокото престъпление фокусира вниманието не само на властите, но и на гръцките медии.", "date": "2019.12.15", "title": "Доживотен затвор за грък, убил българка"}
{"url": "https://www.monitor.bg:443/bg/a/view/kustendilci-iskat-trotoari-na-gueshevsko-shose-183497", "text": "Жители на кюстендилския квартал „Върташево“ поискаха да бъде обезопасен пътят в района „Гюешевско шосе“. За проблема те са сигнализирали общинския съветник д-р Лилия Чингарска, която го постави и пред местните парламентаристи. „Става въпрос за участъка при т.нар. къща – Замъкът, и кръстовището на квартал „Върташево“. Десетки деца минават от там на път за училище и обратно, можем да се представим какви притеснения коства това и на децата, и на родителите им. Те ежедневно са изложени на опасностите на този изключително натоварен път, там няма тротоари и децата се движат по улицата“, коментира д-р Чингарска. От едната страна на улицата има тротоари, но върху тях са паркирани коли и децата ги заобикалят като се движат по пътното платно. „Това е главен път, никой не спира на децата. Минават и много камиони, а проблемът не е от вчера или днес. Като кюстендилци настояваме да се направи нещо по въпроса, за да бъдат в безопасност нашите деца. Трябва ли да стане някоя трагедия, за да се вземат мерки. Абсурдно е“, коментираха жителите на квартал „Върташево“. От своя страна д-р Чингарска обяви, че този проблем е крайно време да бъде разрешен, защото това са хора, които ежедневно са поставени в риск. В отговор на поставения въпрос кметът на града Петър Паунов обяви, че предстоят съвместни действия с Областно пътно управление, за да бъдат набелязани конкретни мерки за безопасност в този участък от пътя.", "date": "2019.12.15", "title": "Кюстендилци искат тротоари на „Гюешевско шосе“"}
{"url": "https://www.monitor.bg:443/bg/a/view/katastrofa-zatvori-za-chasove-pytja-kym-granicata-s-turcija-183491", "text": "Тежка катастрофа с един загинал стана причина за часове наред в неделя да бъде затворен пътят от Елхово към КГПП – Лесово, сигналът за инцидента е бил подаден на телефон 112 към 11,38 часа. Според очевидци лек автомобил с млад водач сее  врязал челно в румънски ТИР. Младият мъж зад волана на колата е загинал на място, наложило се е кабината да бъде рязана с механична ножица от пристигналите на място огнеборци.Тепърва ще се изяснява какви са причините и дали има употреба на алкохол. Пътуващите от  Ямбол за Елхово и от там към границата през Капитан Андреево са били отбивани по обходен маршрут. Към 15,30 часа продължаваше огледа на местопроизшествието от дежурната група при ОД на МВР-Ямбол.", "date": "2019.12.15", "title": "Катастрофа затвори за часове пътя към границата с Турция"}
{"url": "https://www.monitor.bg:443/bg/a/view/kat-v-masova-akcija-za-djigiti-po-bulevardite-sled-incidentite-s-deca-183498", "text": "От Пътна полиция провеждат засилени проверки за джигити след зачестилите инциденти с деца. В рамките на акцията коли на КАТ са на всички по-ключови пътни артерии и кръстовища, като са с включени сигнални сини лампи. Масираните проверки стартираха от нощта на събота срещу неделя, като през уикенда стана ясно, че разпореждането за тях е дошло лично от главния секретар на МВР Ивайло Иванов. У нас, в края на миналата седмица, Едно от тях загина. Останалите са в болница, като благодарение на усилията на лекарите състоянието им е стабилно и се подобрява. Зловещата серия се разигра за само 2 дни, като първо в четвъртък 15-годишно момиче бе блъснато на пешеходна пътека, докато пресичало кръстовището на кръговото в близост до „Арена Армеец“. Детето е с черепно-мозъчно травма, но без опасност за живота. По-късно вечерта на същия ден автомобил на НСО удари 14-годишно момче на столичния бул. \"Драган Цанков\", на метри от сградата на КАТ. Детето остава в тежко състояние, но от болничното заведение коментират, че Към момента тече разследване за инцидента, като беше обявено, че шофьорът на колата на НСО не е имал провинения до момента, а пробите за алкохол и наркотици са отрицателни. Според първоначални данни блъснатият ученик е пресичал на червено. В петък, при пресичане на светофар на столичния бул. „Никола Вапцаров“ две момичета на по 14 години са буквално пометени от автомобил. Едното от тях загива на място, другото успява да оцелее, като от „Пирогов“ съобщиха, че с него работи рехабилитатор, настанено е в детската травматология и състоянието му се подобрява. Към момента версиите за случилото се все още разнопосочни. Според някои децата са преминавали на червено, според други обаче е светело зелено за тях. Статистиките на Пътна полиция сочат, че от януари до октомври 2019 г. у нас са настъпили и са ранени 7103 участници в движението по пътищата. Данните показват, че от началото на годината до 11 декември са установени 11 044 водачи, шофирали под въздействието на високоградусови напитки и дрога. 66 от тежките ПТП са причинени от водачи, употребили алкохол или наркотици, а в тях са загинали 7 души. Според наблюденията, една от водещите причини за настъпването на фатални катастрофи в Европа е именно шофирането след приемане на упойващи вещества. Пореден пример за това бе инцидент във Варна, настъпил миналия четвъртък, когато пиян шофьор на микробус се удари в лек автомобил и уби 57-годишния водач на колата. При направената на място проверка е установено, че мъжът е управлявал моторното превозно средство с над 1,2 промила алкохол в кръвта.", "date": "2019.12.15", "title": "КАТ в масова акция за джигити след инцидентите с деца "}
{"url": "https://www.monitor.bg:443/bg/a/view/sled-47-prisydi-30-godishen-kustendilec-otnovo-vliza-v-zatvora-183493", "text": "3 години затвор постанови Районен съд-Кюстендил, под председателството на съдия Пламен Деянов, за 30-годишния Александър А. от Кюстендил, като го призна за виновен в извършване на кражба, в условията на опасен рецидив. Подсъдимият е признат за виновен, че е отнел чужди движими вещи - телевизор, декодер за цифрова телевизия и медна тел, на обща стойност 93, 11 лв., от вила в местността „Караджа бунар“, чрез повреждане на преграда. Деянието е извършено в периода от 10-11.04.2019 година. Любопитна подробност е, че мъжът е осъждан от 2002 година до момента- 47 пъти, като последното му наказание „лишаване от свобода“ е от месец ноември тази година, за друга кражба в село Пиперков чифлик, извършена на 14.04.2019 година.", "date": "2019.12.15", "title": "След 47 присъди, 30-годишен кюстендилец отново влиза в затвора"}
{"url": "https://www.monitor.bg:443/bg/a/view/oshte-3-mlrd-leva-evropari-za-pytishta-i-gradove-183494", "text": "До 2027 г. близо 3 млрд. лева от новата европейската програма за развитие на регионите ще бъдат вложени в нови пътища и подобряване на градската среда. Парите ще се използват за преодоляване на дисбаланса между регионите, обяви Петя Аврамова по време на обучение на училището за политика „Димитър Паница“. Подобряването на пътищата е предпоставка за привличане на инвестиции и развитие на бизнес, така че хората да имат поминък и да не напускат родния си край, стана ясно от думите на регионалния министър. С тези пари ще бъдат финансирани проекти от всяко населено място, всички ще имат равен достъп до ресурси. Ще се даде възможност обхващайки по-голяма територия на влияние и обединявайки няколко европейски програми за финансиране. Инструмент за преодоляване на регионалните различия са промените в Закона за регионалното развитие и Закона за управление на средствата от европейските структурни и европейски фондове, за да дадат финансовата опора, рамката и в същото време свободата за провеждане на регионална политика. До края на ноември т.г. от досегашната програма „Региони в растеж“ са обновени 39 големи и средни български града с 1,5 млрд. лева. По линия на европейската солидарност до момента са на стойност над 295 млн. лева, като всеки един от проектите е важен за живота на хората в съответния регион. Като пример тя даде изграждането на магистрала „Хемус“, която ще спомогне за изравняване условията на живот между Северна и Южна България. Общият брой на населението, за което ще има полза от тази магистрала, е около 2,9 млн. души върху площ от почти 44% от територията на страната. „Надеждите на Северозапада са свързани и със скоростния път Видин – Ботевград, а на Югозападна България – с доизграждането на „Струма“, отбеляза още министърът и подчерта, че и по двата проекта се работи усилено. Аврамова съобщи още, че е на финалната права и друг мащабен строеж - обходът на Габрово.", "date": "2019.12.15", "title": "Още 3 млрд. лева европари за пътища и градове"}
{"url": "https://www.monitor.bg:443/bg/a/view/sardinite-lysnaha-i-v-rim-183499", "text": "Десетки хиляди „сардини“ лъснаха в събота следобед на прочутия площад „Сан Джовани“ в Рим. Според организаторите на националния митинг на зародилото се само преди месец всенародно движение на „дребните риби“ участниците в сбирката са били към 100 000, а според полицията – над 35 000. Мнозинството от тях са били неудволетворени от съдбата си млади хора, не са били малко бившите комунисти, разочарованите симпатизанти на управляващото движение „Пет звезди“ и така наречените джендъри. Но независимо от точния брой на „сардините“, „доплували“ до Вечния град от цялата страна, според политическите анализатори тяхната първа национална среща е била „зашеметяваща“, „грандиозна“ и „оптимистична“. Като основен резултат от митинга коментаторите очертаха „коронясването“ на 32 годишния болончанин Матия Сантори за неформален лидер на движението. Просто защото независимо от многобройните му изцепки и тези на тримата други основатели на набралата вече сила формация на „дребните риби“ в живота на Италия, че рожбата им никога няма да бъде традиционна партия със съответен водач, Сантори вече е признат за такъв от всички симпатизанти. И именно той поиска на площад „Сан Джовани“ от управляващите да работят повече и по-прозрачно, да изкючват от дейността си насилието под каквато и да е форма и да преразгледат приетите в средата на годината от предишното правителство мерки за сигурност. Които според „сардините“ в по-голямата си част тези мерки са насочени срещу мигрантите и предвиждат нечовешки мерки срещу тях, а инициаторът им – бившия вицепремиер Матео Салвини, е техен опонент №1. Ако се вярва на италианските медии, посоката – на ляво, на право или надясно, - в която плават „сардините“, ще може да се разбере на 26 януари догодина, когато в областта Емилия Романя ще има местен вот и където засега фаворит е предвожданата от Матео Салвини десница.", "date": "2019.12.15", "title": "„Сардините“ лъснаха и в Рим"}
{"url": "https://www.monitor.bg:443/bg/a/view/nedelev-donese-shesta-poredna-za-botev-183490", "text": "„Ботев“ (Пловдив) завърши страхотната си серия в края на полусезона с победа 2:0 при визитата си на „Витоша“ (Бистрица) в мач от 20-ия кръг на шампионата. “Канарчетата” компенсираха напълно слабия си старт на първенството и сега записаха шеста поредна победа. В герой за тима на Ферарио Спасов се превърна Тодор Неделев, който отбеляза по фамозен начин първия гол, а след това изведе отлично Фернандо Виана за второто попадение. С успеха „Ботев“ вече е в подножието на шестицата. “Канарчетата” са към момента на седма позиция с актив от 28 точки, а петият и шестият - съответно „Славия“ и „Черно море“, са само с една повече.", "date": "2019.12.15", "title": "Неделев донесе шеста поредна за „Ботев“"}
{"url": "https://www.monitor.bg:443/bg/a/view/borisov-otrjaza-bfs-za-dopylnitelno-finansirane-183495", "text": "Държавата няма да финансира допълнително БФС и футболните клубове за въвеждането на системата за видео асистиране на съдиите ВАР. Това обяви премиерът Бойко Борисов след апела от Изпълкома на футболната централа за средства, с които да бъде инсталирана ударно системата по стадионите. Министър-председателят бе категоричен, че това е задължение на президентите на отборите и няма да бъдат инвестирани пари от бюджета. \"Държавата е на всички хора. Нали затова се борихме за демокрация. Като кажеш \"държавата\" - това не са други хора. Това е твоята държава, твоите пари, твоите данъци. Въпросът е дали българските данъкоплатци са съгласни да дадат пари, от своите пари за футболните клубове, защото президентите не желаят сами да си сложат ВАР, а искат да се наричат с гръмките думи президенти\" коментира Борисов. Както е ясно, в България трябва спешно да се инсталира ВАР поне на Националния стадион, ако искаме да домакинстваме там на Унгария през март в плейофа за класиране на Евро 2020.", "date": "2019.12.15", "title": "Борисов отряза БФС за финансиране на ВАР"}
{"url": "https://www.monitor.bg:443/bg/a/view/sintija-erivo-blesna-kato-areta-franklin-snimka-183474", "text": "Първи кадър на актрисата Синтия Ериво в образа на покойната легенда Арета Франклин разбуни духовете в социалните мрежи. Ериво, която е горда притежателка на награди „Тони“, „Еми“ и „Грами“, е в трескава подготовка за превъплъщението си в Кралицата на соул музиката. като слушах нейна музика, гледах нейни рядко споделяни интервюта и четях страхотни книги, писани за нея. Правех всичко това, за да уловя нейния дух и присъствие. За мен е чест да работя с един изключително талантлив и музикален екип. Заедно ще служим на Кралицата и ще създадем нещо специално.“, заяви тя. Припомняме, че Ериво бе избрана да се разходи в токчетата на Фраклин в новия сезон на поредицата на National Geographic „Геният“. Клапата за минисериала щракна през ноември, а осемте епизода ще бъдат излъчени през 2020 г. в 172 страни на 43 езика. С участие в продукцията ще се разпишат още е Кортни Б. Ванс („Народът срещу О Джей Симпсън: Американска криминална история“), Дейвид Крос („Развитие в застой“), Малкълм Барет („Пазители на времето“), Патрис Ковингтън („Пурпурен цвят“) и други.", "date": "2019.12.15", "title": "Синтия Ериво блесна като Арета Франклин (СНИМКА)"}
{"url": "https://www.monitor.bg:443/bg/a/view/germanski-deputati-migrantiskite-lageri-po-vynshnite-granici-na-syuza-183476", "text": "Четиридесет депутати от Бундестага призоваха новия председател на Европейската комисия Урсула фон дер Лайен да осигури процедура за възпиране на притока на бежанци в Европа чрез изграждане на центрове за мигранти по външните граници на Съюза. Депутатите апелират Фон дер Лайен да работи за осигуряването на такава процедура, при която в новите центрове тези, които търсят убежище, да отиват “директно към процедура за получаване на убежище, а тези, на които е отказан такъв статут, да бъдат депортирани”, се казва в писмото на депутатите, цитирано от немския вестник “Велт ам зонтаг”. Строителството на такъв тип центрове е възможно съгласно член 43 от Директивата за Процедурите за убежище на ЕС. “За да има Евросъюзът отговор на миграционните процеси, ние се обръщаме към вас и Вашата подкрепа”, се казва в писмото на депутатите към новия председател на ЕК. Бежанците, които получат статут на такива, трябва да бъдат разпределени от миграционните центрове по външните граници към останалите страни-членки на Съюза. Писмото на депутатите, адресирано до Фон дер Лайен, е подписано от депутата от ХДС Мариан Венд, Филип Амтор, Армин Шустер и генералният секретар на партията Пол Зимяк, както и от представители от Италия, Гърция и Кипър, както и от Европейския парламент. В писмото, обаче, се отбелязва, че дори и центровете да бъдат построени, то властите в страните-членки на ЕС трябва да положат реални усилия за депортиране на нелегалните мигранти с отказан статут. Досега само много малка част от отхвърлените кандидат-мигранти са върнати в страни на произход извън Европа. Ако остане така, всички създадени буферни центрове бързо ще се препълнят. Тези, които нямат право на закрила, ще останат за постоянно в Европейския съюз.", "date": "2019.12.15", "title": "Германски депутати: Мигрантиските лагери - по външните граници на съюза"}
{"url": "https://www.monitor.bg:443/bg/a/view/zapiski-po-gradskija-trasport-blagoslovi-jivotnite-i-decata-koledna-prikazka-za-bulancho-183483", "text": "Преди много, много години (нали така започва всяка приказка) имало едно куче. Нарекли го Буланчо от една страна заради дългата бяла козина, а от друга, защото между предците му имало една булонка, основател на рода. Буланчо живял на гара Мездра. Посрещал и изпращал влаковете и слизащите пътници. Винаги имало кой да му отчупи от сутрешната си баница или да жертва една хапка от вечерната пица за левче. Охраната си затваряла очите и го пускала в най-студените дни да преспива в чакалнята. Наскоро Буланчо си отишъл от този свят и вече тича по небесните поляни. Хората тъгували известно време, но после дошъл Рошко – дребен мърльо със сплъстена жълта козина. Дали това е нашият прероден Буланчо, се питали те? Но, Рошко не им дал възможност да потънат в размисли, въртял усърдно опашка и близвал ръцете, които му подават храна. И така се настанил по-устойчиво от разписанието на треновете на гара Мездра. Тази история аз, Пантелей Пътник я прочетох във Фейсбук. В нея Рошко още не се е появил, но съм сигурна, че всеки момент ще цъфне на гарата. Запитах се обаче, защо ние хората си отваряме сърцето (е, не всички, де) към бездомните животни. Защото са невинни, защото са беззащитни, защото са искрени в реакциите си, дори когато нападат и хапят? Защото имат чувства, но пък нямат задни мисли? Не знам, знам само, че тези които се трогват от бездомниците - хора и животни, не са се изгубили в софийския смог. На тези мисли пък ме наведе и една историята с питбул. Не този, който нахапа до смърт дете (между другото, странното тогава беше, че мнозина се застъпиха за кучето, а смъртта на детето мина някак без достатъчен драматизъм). Питбулът, за когото разказвам е млада женска – изгубена или изхвърлена. Скита се несретницата из квартала гладна и трепери. Хората я гледат кой с притеснение, кой директно със страх – все пак е кръвожаден питбул. Е, намериха се смели хора, дадоха й кашон, да не спи на голата земя. Метнаха й стара дреха и й дадоха да яде. Смея да твърдя, че аз Пантелей пътник пропътувал стотици километри в градския транспорт не съм виждал по-благодарен поглед (този на кучето, не на жената от отсрещния балкон). През 70-те години имаше един прекрасен филм на Стенли Крамър (Пантелей е достатъчно стар, за да си спомня хипитата), който се казваше „Благослови животните и децата“. Хайде братя и сестри, замислете се колко възхитително кратко и ясно е казано: благослови невинните души, защото те имат нужда от защита. Тази приказка е сантиментална, защото Коледа е само след седмица. Време е да си смекчим сърцата (някои ще кажат аман от сълзи и сополи). Но, ако не станем поне малко по-милозливи по това време, какво остава за останалите дни от годината? А, между другото в Нюйорското метро не разрешават на пътниците да влизат с кучетата си, затова ги „събират“ и „тъпчат“ в сакове и чанти. И си ги носят на гръб. Бау!", "date": "2019.12.15", "title": "Записки по градския траспорт: Благослови животните и децата (Коледна приказка за Буланчо от Мездра)"}
{"url": "https://www.monitor.bg:443/bg/a/view/megaevakuacija-zaradi-bomba-v-brindizi-183479", "text": "Рано в неделя сутринта 54 хил. жители на централната част от на южния италиански град Бриндизи напуснаха жилищата си заради бомба. Ако се вярва на италианските медии, това е най-масовата и най-скорострелната в историята на страната евакуация, която не „пожали“ местните летище и болница. Операцията по отдалечаването на хората на безопасно разстояние бе направлявана и осигурявана от 1000 военнослужещи и полицаи, плюс 250 доброволци на Гражданска защита. След като евакуираните бяха настанени при близки и познати в околните селища или из хотели по адриатическото крайбрежие, към 9 часа петнайсетима вещи сапьори започнаха обезвреждането на адската машина. Помагаха им от небето няколко дрона, а от земята – роботи и лазерни установки. Изключително опасната според военните специалисти бомба бе открита преди месец при изкоп за разширяването на комплекса с кинозали на Бриндизи - „Андрмеда“. Тя е английско производство, теглото й е около 250 килограма, а взривът – 40 килограма тротил, които се смятат за достатъчни, за да пометат всичко в радиус от около 1 километър. Бомбата е била хвърлена в града през 1941 г. от бомбардировач на военновъздушените сили на Великобритания. При намирането й обаче без да иска багеристът поврежда нейния детонатор и това прави изключително трудно обезвреждането й и откарването й за взривяване извън града. Именно голямата вероятност бомбата да избухне при обезвреждането й накара местните власти и шефовете на Гражданска защита да предприемат нечуваната евакуация. За родост въоръжените със съвременна техника сапьори успяха в начинанието си и някъд към обяд те натовариха бомбата на нарочна платформа и тя бе откарана в падина извън града, където би трябвало да бъде взривена утре сутринта.", "date": "2019.12.15", "title": "Мегаевакуация заради бомба в Бриндизи "}
{"url": "https://www.monitor.bg:443/bg/a/view/barsa-se-izdyni-predi-el-klasiko-183485", "text": "Шампионът „Барселона“ направи грешна стъпка при гостуването си на „Реал Сосиедад“, като стигна само до 2:2 и загуби ценни точки. Подхлъзването на каталунците идва точно преди първото за сезона Ел Класико срещу „Реал“ (Мадрид), като мачът на „Камп Ноу“ е на 18 декември от 21 часа българско време. След равенството „Барса“ остана на върха само с точка повече пред „Реал“, който тази вечер при успех срещу „Валенсия“ ще оглави класирането. След равенството за каталунците пък Антоан Гризман, който вкара един от головете, не скри разочарованието си. „Този резултат ни разстройва, разочарован съм от загубените точки“, сподели Гризман, чийто тим в края на мача имаше сериозни претенции за дузпа, която обаче не бе дадена от съдията. Кръгът в Испания бе успешен за „Атлетико“, който преди това бе серия от 3 мача без победа. „Дюшекчиите“ обаче успяха да сложат край след 2:0 срещу „Осасуна“ и отново се върнаха в топ 4.", "date": "2019.12.15", "title": "„Барса“ се издъни преди Ел Класико"}
{"url": "https://www.monitor.bg:443/bg/a/view/demokrat-stava-republikanec-zaradi-nedovolstvo-ot-impijchmynta-na-trymp-183482", "text": "Член на Камарата на представителите на САЩ от Ню Джърси, който планираше да скъса с позицията на партията си и да гласува против импийчмънт на президента Доналд Тръмп, ще стане републиканец, съобщи АП, като се позова на представител на Републиканската партия.  Конгресмен Джеф Ван Дрю е уведомил водещите републиканци в Камарата за решението си, заяви източник, запознат с разговорите. конгресменът е обсъдил смяната на партията на среща с президента Доналд Тръмп в Белия дом в петък, потвърди вчера представител на администрацията. Решението на Ван Дрю подчертава на какъв натиск са подложени умерените демократи от избирателните райони, поддържащи Тръмп, с приближаването на гласуването в Камарата на представителите следващата седмица. Неговият район е бил под контрола на реупбликанците почти две десетилетия, преди той да бъде избран миналата година. Ван Дрю се смята за един от най-уязвимите демократи в Камарата, на които предстои да се явят на междинните избори през ноември догодина. В Камарата има 31 демократи, представители на избирателни райони, спечелени от Тръмп на изборите през 2016 г., и много от тях са обезпокоени от политическите последици, които ги заплашват, ако гласуват за отстраняването на Тръмп. Високопоставен източник от Демократическата партия заяви пред АП, че Ван Дрю не е говорил с лидерите на демократите в Камарата за решението си и представи на агенцията анкета на екипа на конгресмена от началото на месеца, която показва, че повечето хора в неговия район (в съотношение 2 към 1) биха предпочели друг кандидат на първичните избори на демократите и на общите избори.  Слуховете, че Ван Дрю може да премине в другия лагер, се появиха миналата седмица и той многократно ги отричаше пред репотери, но потвърди плана си да гласува против импийчмънт, освен ако не получи нови доказателства. Както обясни в интервю в четвъртък: \"Това не значи, че съм съгласен с всичко, което президентът може да е казал или направил. Значи, че аз не вярвам, че това са закононарушения, изискващи импийчмънт\". Ван Дрю изтъкна, че процесът вероятно само още повече ще раздели страната и би било по-добре да се остави на гласоподавателите да решат съдбата на Тръмп на изборите догодина.  Дори след неговото дезертьорство няма съмение, че контролираната от демократите Камара ще гласува за импийчмънт на Тръмп - те държат 232 срещу 198 гласа, плюс един независим и четири вакантни места. Досега Ван Дрю и Колин Питърсън от Минесота бяха единствените демократи, които се очакваше да гласуват против, плюс евентуално още неколцина.", "date": "2019.12.15", "title": "Демократ става републиканец заради недоволство от импийчмънта на Тръмп"}
{"url": "https://www.monitor.bg:443/bg/a/view/fenovete-na-pytjat-na-chestta-gledat-finala-sys-zvezdite-ot-seriala-183470", "text": "Най-големите фенове на сериала „Пътят на честта“ имат шанс да изгледат последния епизод в компанията на актьорския състав. Часове преди да бъде излъчен финалът на 19 декември, той ще се появи и на голям екран в столичен мол. Там наздравици за добре свършената работа ще вдигнат звездите, на които са поверени основните роли в поредицата. Освен че има билети в продажба, в социалните мрежи на продукцията има и игри, с които зрителите могат да си спечелят покани за събитието. Припомняме, че сюжетът на „Пътят на честта“ се върти около премеждията на вдовицата Кера, която бяга от Царева и се опитва да изгради нов живот в София. Тя открива любовта в лицето на младия бизнесмен Калоян, чийто житейски път е не по-лесен. Основните теми се въртят около семейството, домашното насилие и истории от Прехода. Кастът включва Силвия Петкова, Ивайло Захариев, Веселин Плачков, Галя Александрова, Благовест Благоев, Петя Бончева, Мариана Миланова, Соофия Маринкова и други. Историята се разгръща в 52 епизода, като феновете вече стискат палци за втори сезон.", "date": "2019.12.15", "title": "Феновете на „Пътят на честта“ гледат финала със звездите от сериала"}
{"url": "https://www.monitor.bg:443/bg/a/view/kejt-hydsyn-raboti-godina-vyrhu-figurata-si-sled-tretoto-rajdane-183484", "text": "Холивудската звезда Кейт Хъдсън призна, че едва сега се чувства във форма, след като през есента на миналата година роди третото си дете. Двойно по-дълъг период е бил необходим на актрисата да извае фигурата си сега, отколкото след като даде живот на втория си наследник през 2011 г. Въпреки че й е отнело цяла година, Хъдсън не крие, че именно сега е успяла да свали натрупаните килограми по време на бременността по възможно най-здравословния начин. сподели пред фенове звездата. Тя допълни, че именно на такова отношение към храната са я възпитавали и нейните родители. Голяма роля обаче изиграла и любовта й към фитнеса. „Обичам да имам дисциплина, да съм атлетична и активна. За мен това е начин на забавление. Мога да предизвиквам тялото си по някакъв начин. Наслаждавам се да тренирам след бременност, да се опитам да открия отново мускулите на стомаха си“, намигна още актрисата от „Почти известни“. Припомняме, че семейството й с Дани Фуджикава се увеличи с още един член в началото на месец октомври 2018 г. Бебето носи името Рани Роуз – на дядо си по бащина линия. Хъдсън отглежда и син от брака си с Крис Робинсън и още едно момче от бившия си годеник Матю Белами.", "date": "2019.12.15", "title": "Кейт Хъдсън работи година върху фигурата си след третото раждане"}
{"url": "https://www.monitor.bg:443/bg/a/view/hlape-na-9-godini-dari-100-lv-za-nov-planetarium-183481", "text": "Старозагорче на 9 години е най-малкият дарител , който подкрепи инициативата за възстановяването на планетариума в Стара Загора. Малкият Преслав Димов даде цели 100 лв по време на традиционната Дарителска вечер, като по този начин проектът успя да събере 11 100 лв. Общо 8 проекта бяха подкрепени финансово по модела „Дарителски кръг“, който от 10 години години се прилага при събирането на средства за значими  инициативи. Тази година се включиха 120 гости от средите на местния бизнес и обществения живот. Проектът за възстановяването на планетариума е сред инициативите на тукашния Лайънс клуб, откъдето припомнят, че местната астрономическа обсерватория носи името на първия летец-космонавт Юрий Гагарин. При пожар през 1994 година изгарят залата и проектора, за възстановяването на планетариума са необходими около 140 000 лв. Средствата ще се използват за закупуване на нов уред, чрез който да се проектира звездното небе. Дарителската вечер се отчете с общо набрани 47 560 лв .  ", "date": "2019.12.15", "title": "Хлапе на 9 години дари 100 лв за нов планетариум"}
{"url": "https://www.monitor.bg:443/bg/a/view/livyrpul-sreshtu-meksikanci-na-svetovnoto-klubno-pyrvenstvo-183486", "text": "Шампионът на Северна Америка „Монтерей“ победи домакините от „Ал Сад“ с 3:2 и се класира за полуфиналите на Световното клубно първенство по футбол в Катар. В спор за място на финала мексиканският тим ще срещне европейския клубен първенец „Ливърпул“. Мачът е в сряда от 19:30 часа българско време, а ден по-рано в първия полуфинал носителят на Копа Либертадорес „Фламенго“ от Бразилия ще се изправи срещу азиатския шампион „Ал Хилал“ от Саудитска Арабия в същия час. Тази сутрин „Ливърпул“ се качи на самолета без трима от предварително плануваните 23-ма играчи. В Англия останаха контузеният Деян Ловрен и младоците Харви Елиър и Райън Брюстър, които ще подсилят тима за мача с „Астън Вила“ от Купата на Лигата. Както е ясно, в рамките на 24 часа „Ливърпул“ ще изиграе два официални мача на два континента, като за домашната надпревара останаха юношите и дълбоките резерви, докато титулярите заминаха за Световното клубно първенство.", "date": "2019.12.15", "title": "„Ливърпул“ срещу мексиканци на Световното клубно първенство"}
{"url": "https://www.monitor.bg:443/bg/a/view/otlichen-albert-popov-ostana-na-13-stotni-ot-top-10-183480", "text": "Талантливият ни скиор Алберт Попов остана на 0,13 секунди от десетката в слалома за Световната купа във Вал д'Изер. Българинът се нареди 12-и, на 2,48 секунди зад категоричния победител Алекси Пинтюро. Французинът изпревари втория Андре Мирер (Швеция) с 1,44 секунди. Алберт Попов показа, че и този сезон ще се конкурира с най-добрите в слалома. Класирането във Вал д'Изер е третият най-добър резултат за Световната купа в кариерата на най-проспериращия ни скиор. В първото си състезание в Леви Попов остана извън топ 30, но днес стигна безапелационно втория манш след 17-о време в първия. При второто си спускане Алберт отново мина отлично през вратите, за да си осигури скок от 5 позиции в крайното класиране. Само във втория манш времето на българина бе 16-о, а в крайна сметка той остави зад себе си големи имена като Марко Шварц, Манфред Мьолг, Александър Хорошилов, Дейв Райдинг, Стефан Хадалин и други. Италианецът Стефано Грос допълни челната тройка, давайки време 1,47 секунди по-слабо от шампиона Пинтюро. Грос бе с една стотна по-бърз от Хенрик Кристоферсен. Норвежецът, който бе едва 27-и след първия манш, беше най-добър във втория и се класира в подножието на подиума. Много от участниците не завършиха първия манш, като сред отпадналите бяха французите Клеман Ноел, Жан-Баптист Гранж и Жулиен Лизеру.", "date": "2019.12.15", "title": "Отличен Алберт Попов остана на 13 стотни от топ 10"}
{"url": "https://www.monitor.bg:443/bg/a/view/nov-rejim-na-vodata-v-pernik-svikvat-krizisen-shtab-183489", "text": "Следващата седмица ще имаме нов воден режим, каза кметът на Перник Станислав Владимиров. Той обясни, че в началото на седмицата ще се свика и Кризисен щаб. \"Преминаваме вече на по-болезнен воден режим, ще е едноразов и ще влезе може би началото на седмицата, а новото ръководството на ВиК продължава да прави разчети\", допълни още Владимиров. Кметът обяви, че има уверението от МРРБ, че всички начертани стъпки, ще започнат да се изпълняват. \"В понеделник ще съм отново в МРРБ, след това в МОСВ, за да започнат да се изпълняват всички тези стъпки, които бяха начертани\", допълни още Станислав Владимиров. Той обяви, че в момента се правят допълнителни проучвания в МОСВ, за да може в язовира да бъде увеличен притока в язовир \"Студена\".  На въпрос докога ще продължи водният режим в града, кметът на Перник обясни, че разчетите са докрая на март и началото на април във воден режим да има достатъчно водни количества, които да осигурят достъп до питейна вода на всички абонати. \"Надяваме се времето да бъде по-благосклонно към нас \", допълни Станислав Владимиров.", "date": "2019.12.15", "title": "Нов режим на водата в Перник, свикват кризисен щаб"}
{"url": "https://www.monitor.bg:443/bg/a/view/pop-kutio-napravi-duet-s-ognjan-stefanov-vsichki-pesni-v-repertoara-im-za-peevski-183449", "text": "Изпадналият в забвение журналист и бивш агент от ДС Огнян Стефанов издава коледен албум. Не ви се вярва да може да пее? Може, и още как. Отворете сайта му „Фрогнюз” и само гледайте какви хитове има там – и все са за Пеевски. На депутата и издател на „Телеграф медиа” е посветено цялото късно творчество на Огнян. За да не изглежда солов албума му обаче, за различните песни влиза в различни образи. Така колективният труд е заслуга на Агент Академик, Борис Петков и д-р Димитър Попкутуев, когото за по-кратко вече ще наричаме Поп Кутьо, защото колко пък да е доктор, че да го кичим с незаслужени титли. Златното трио с изключителен продуцент – банкерът беглец Цветан Василев – всъщност не е нищо друго, освен разните псевдоними на изстрадалия певец. Който обаче не се радва на никаква популярност и не може да събере и файтон хора за изпълненията си, затова помпа фалшив рейтинг в сайта си. А накрая и сам си ръкопляска. И се вика на бис. „След НС на БСП - Пеевски срещу Нинова за „Позитано“ 20” – това е наименованието на новия хит, който без съмнение е кавър на всички досегашни песни на многоликия Огнян. Някогашният сътрудник на ДС замества липсата си на талант с мощно грачене на олимпийския принцип – че е по-важно участието. С други думи – пише нещо, подобно на добре познатите доноси на агентите от Държавна сигурност (ДС), за да покаже на благодетеля си, че още го бива. Макар че би трябвало да се е доказал още на килимчето при него – да не забравяме, че името му фигурираше сред честите гости в кабинета на 12-ия етаж в сградата на бул. „Цар Борис III“ 159 на банкера беглец, явяващ се и негов личен спонсор. Агент Академик от ДС Огнян Стефанов в комбина с обвиняемият за пране на пари адвокат Лазар Карадалиев са получили над 1,2 млн. лева, за да измъкнат от наказателно преследване банкера беглец Цветан Василев дни преди фалита на КТБ през 2014 г., разкри само преди няколко месеца в спецсъда Бисер Лазов -  основният свидетел по делото за аферата с източването на милиарди от банката. Дали продължава да му плаща няма да ви казваме, не сте идиоти. Защо иначе да бълва непрекъснато лъжи и инсинуации по адрес на врага на своя повелител? Уговорката, както стана ясно от свидетелските показания, е била да му дават толкова пари, колкото поиска, за да спре разследването срещу банкера беглец. Но ако Цветан Василев е вярвал наистина, че един бивш агент на ДС е толкова могъщ, че да изопачи доказателствата за ограбването на КТБ, е голям наивник. Можем само да предполагаме колко обаятелен е бил тогава Огнян Стефанов, но сега всяка негова теза издиша като спукан балон и банкерът беглец скоро ще разбере каква лоша услуга му прави с постоянното си опяване неговият Поп Кутьо. Казват, че изнервен от факта, че си харчи парите за хора, които за чеп за зелене не стават, благодетелят бил решил да свие кранчето на неколцина от лакеите си. Дали това са точните думи на Василев, няма как да знаем, но негови съучастници ги предават такива. Ужасни слухове, ви казваме! А иначе е повече от ясно, че бившите агенти на ДС милеят най-много за Андрей Луканов. Че кой друг, ако не те?! Достатъчно е да си припомним колко агенти на ДС беше набутал в правителствата си. Именно по време на първото бе осъществено унищожаването на част от архивите на Държавна сигурност без знанието на обществото и опозицията, така че Агент Академик може да си опява колкото си иска. Но на агенти на ДС вяра нямаме.", "date": "2019.12.15", "title": "Поп Кутьо направи дует с Огнян Стефанов, всички песни в репертоара им – за Пеевски"}
{"url": "https://www.monitor.bg:443/bg/a/view/lidl-bylgarija-s-nagrada-ot-konkursa-effie-183475", "text": "Рекламната кампания на Лидл България „Верига от любими продукти“ бе отличена с бронзова награда на тазгодишното 12-то издание на конкурса Effie България 2019, което всяка година отличава най-ефективните комуникационни кампании у нас. Наградата бе връчена в една от най-оспорваните категории – тази на „Услуги“ и е важно признание за успеха и ефективността на цялостно рекламно присъствие на марката Lidl. Водещото послание – „Верига от любими продукти“, стана емблематично за рекламната комуникация на Лидл България през тази година. Твърдението обаче, че до всяко любимо стои любимо на друг, не е случайно, а има своето доказателство. След специално качествено проучване става ясно, че всеки има нещо любимо в Lidl, заради което се връща отново и отново. Именно това дава основание на Лидл България да заяви, че до всяко любимо стои любимо на друг – заявка, която се потвърждава и от най-големия вкусов тест, проведен от IPSOS в България в началото на годината (от 18 февруари до 24 март 2019). Обобщените резултати от 19 900 оценки, дадени от участниците в него, показват, че 86% от тях одобряват вкуса на собствените марки на Lidl, а 82% потвърждават качеството им. Имиджовата кампания категорично доказва своята ефективност – тя не само води до ръст в продажбите, но допринася и за автентичното позициониране на Лидл България като верига от любими продукти. Рекламната кампания е дело на агенция Saatchi & Saatchi Sofia, а по интегрираната комуникационна кампания работят и комуникационните агенции От-До Консулт и Key Experts Group. Лидл България традиционно е отличавана на този престижен конкурс. С това поредно признание компанията вече е носител на четири отличия за маркетингова ефективност Effie Award, като предишните са златна награда Effie за кампания \"Свежест\" 2016, сребърна награда Effie за кампания \"Вкусният хляб не стига цял до вкъщи\" 2016 и златна награда за продължението на кампанията – \"Вкусен хляб от коричка до средичка\" през 2018.", "date": "2019.12.15", "title": "Лидл България с награда от конкурса Effie"}
{"url": "https://www.monitor.bg:443/bg/a/view/napusna-ni-ana-karina-183468", "text": "Френската актриса с датски корени Ана Карина ни напусна. Тя издъхна на 79-годишна възраст след тежка битка с рак. Карина е позната най-вече с ролите си в \"Жената си е жена\", \"Клео от 5 до 7\", \"Да живееш живота си\", \"Алфавил\", \"Китайска рулетка\", \"Лудият Пиеро\" с Жан-Пол Белмондо. Освен като актриса, звездата се изявява и като певица. Голям успех й носи песента Sous le soleil exactement (1967), написана специално за нея от Серж Генсбур. Отиде се една от неговите легенди\", написа в Туитър френският министър на културата Франк Ристер. Още ненавършила пълнолетие, родената в Дания Ана Карина, истинското име на която е Хане Карин Байер, се озовава в Париж с намерението да стане актриса. Псевдонимът, с който ще остане в историята на киното, й дава модната икона Коко Шанел.", "date": "2019.12.15", "title": "Напусна ни Ана Карина"}
{"url": "https://www.monitor.bg:443/bg/a/view/shofior-zagina-pri-katastrofa-na-tir-i-kola-183469", "text": "Тежка катастрофа между лек автомобил и ТИР е станала в района на Елхово. При инцидента има загинал човек, съобщи БНТ. Инцидентът е станал около 11.30 часа днес. Челно са се ударили ТИР с румънска регистрация и лек автомобил, уточниха от областната дирекция на полицията. Починал е шофьорът на леката кола. Заради катастрофата временно е ограничено движението по път I-7 Елхово – Лесово. Обходният маршрут е през Тополовград - Свиленград - ГКПП Капитан Андреево.", "date": "2019.12.15", "title": "Шофьор загина при катастрофа на ТИР и кола"}
{"url": "https://www.monitor.bg:443/bg/a/view/njama-opasnost-za-jivota-na-deteto-blysnato-ot-kola-na-nso-183471", "text": "Няма опасност за живота на детето, блъснато от автомобил на НСО преди два дни, съобщи директорът на столичната болница „Света Анна“ д-р Славчо Близнаков, читиран от БНР. Детето е в стабилно състояние, предстоят серия от възстановителни операции. „Детето е в ясно съзнание, контактно, адекватно. Състоянието му позволява да пристъпим към подготовка утре към първото, възстановителните операции, детето е в много добро състояние за това, което е претърпяло“, каза д-р Славчо Близнаков. В добро състояние е и 15-годишното момиче, блъснато при зала „Арена Армеец“, подобрява се състоянието и на 14-годишното момиче, което пострада при катастрофа на столичния булевард „Никола Вапцаров“ в петък вечерта.", "date": "2019.12.15", "title": "Детето блъснато от кола на НСО е вън от опасност за живота"}
{"url": "https://www.monitor.bg:443/bg/a/view/jertvi-pri-6-8-vyv-filipinite-183472", "text": "Най-малко четири са жертвите на силното земетресение във Филипините, предаде ДПА. Сред тях е и момиченце на 6 години, което е загинало при рухването на стена в град Матанао. Земетресението с магнитуд 6,8 разтърси Филипините по-рано днес, припомня Ройтерс. Първоначално беше обявено, че то е с магнитуд 6,9, но после той беше понижен на 6,8. Епицентърът на труса е бил на 9 километра северозападно от град Матанао, който е на 987 километра южно от столицата Манила, допълва ДПА. Триетажен супермаркет е рухнал в град Падада. Там са убити най-малко трима души, а продължава издирването на затрупани хора. От отломките на сградата са извадени живи досега шестима души. В град Магсайсай, където трусът също е бил усетен много силно, са ранени най-малко 14 души. Франс прес съобщава, че ранените на остров Минданао са няколко десетки.", "date": "2019.12.15", "title": "Жертви при 6,8 във Филипините "}
{"url": "https://www.monitor.bg:443/bg/a/view/krisko-novoto-mi-parche-e-vdyhnoveno-ot-jena-mi-183467", "text": "Рапърът Криско, който преди дни пусна необичайно за репертоара си парче със смислени текст и послание, се е вдъхновил за него от половинката си Цветелина Петрова. Текстът на новата му песен „Благодаря ти“ не се върти около базуки и млади булки, а около семейството. С това изпълнителят на „Да или не“ иска да отдаде почит към хората, „които обичаме и за които ни пука“. Това заяви самият той пред Нова тв. и за които ни пука. Парчето е вдъхновено от моята жена. Искам да припомня, че трябва да сме благодарни за нещата, които имаме в живота си”, сподели хитмейкърът от Габрово. Припомняме, че във видеото участва и малката дъщеричка на рапъра Амая, която се появи на бял свят през септември. Музиката, текстът и режисурата са дело на самия Криско. Гърбът му в изпълнението пазят музикантите от Ку-Ку Бенд, като беквокалите са поверени на Невена Цонева. За три дни клипът към „Благодаря ти“ събра над 430 000 гледания в YouTube.", "date": "2019.12.15", "title": "Криско: Новото ми парче е вдъхновено от жена ми"}
{"url": "https://www.monitor.bg:443/bg/a/view/v-rodopskoto-momchilovci-stjagat-nacionalen-muzej-na-fokusnichestvoto-183477", "text": "Национален музей на илюзионното изкуство ще има в смолянското село Момчиловци, съобщи каращата втория си кметски мандат журналистка Сийка Суркова. Идеята е на актьора и илюзионист Ненчо Илчев, който в продължение на вече 3 десетилетия събира реквизита и архива на най-големите родни майстори на фокусите. В неделя в Момчиловци пристигна част от огромната частна колекция, в нея са вещи и документи свързани с Орфи и мистер Сенко, с които роденият в селото артист се е сдобил по всевъзможни начини. Засега сбирката ще се съхранява в сградата на кметството докато бъде уреден въпросът с бъдещето й постоянно „местожителство“, коментира Суркова. От няколко месеца вървят и разговорите с министъра на културата Боил Банов за статута, който ще има бъдещия музей, търсят се и подходящи помещения, където да бъде разположена експозицията. Момчиловци от много време е сред атрактивните туристически дестинации, тук идват хора от цялата страна и чужбина, имаме свой си музей, съорганизатори сме на фестивала на киселото мляко , където избираме кралица на млякото, разказва Суркова и се надява ако не за следващия туристически сезон , за по-следващия новият музей да приеме първите си гости. Междувременно от два дни в Шанхай са петте кралици на родопското кисело мляко с марката „Момчиловци“, които седмица ще демонстрират красотите на Родопите в рамките на тамошен фест по идея на китайската компания  „Брайт Деъри“. Петте красиви момичета от Момчиловци се водят от Мис България 2012 Габриела Василева. Неотдавна Сийка Суркова разкри, че нейна прабаба е жената, която вдъхновила писателя Антон Дончев  за красавицата Елица от култовия му роман „Време разделно“.Това се случило през вече далечната 1963 година, когато бъдещият академик е в началото на творбата си. За пръв път пристигнал в селото късно вечер и  местните го отвели до къщата на 60-годишната по онова време Елена Каневска. Жената посрещнала късния гост  с разплетени коси, облечена била в дълга роба и носела в ръката си газена лампа. Водачът я нарекъл Ельовица, по името на съпруга й Елен, но писателят останал с впечатление за името Елица. На заранта той напразно се озъртал да види красивото момиче, но баба Елена го разочаровала с твърдението, че такава мома в цялото село няма и че нещо му се е присънило, споделя Суркова. Прабаба й починала на почтената 93-годишна възраст и станала свидетел как в местността Кашкавалица през 1988-а били заснети култовите сцени със сватбата на Елица с Манол Кехая във филма на режисьора Людмил Стайков.В доста от сцените на лентата участие взели като статисти доста момчиловци.", "date": "2019.12.15", "title": "В родопското Момчиловци стягат национален музей на фокусничеството"}
{"url": "https://www.monitor.bg:443/bg/a/view/nikola-styrdjyn-shotlandija-ne-e-zatvornik-na-velikobritanija-183473", "text": "Премиерът на Шотландия Никола Стърджън предупреди британския премиер Борис Джонсън, че той не може да задържи Шотландия в Обединеното кралство против шотландската воля, предаде Ройтерс. \"Ако той си мисли, че казаното от него \"Не\" по въпроса слага край на тази история, то той ще открие, че греши в най-висша степен \", каза Стърджън пред Би Би Си. \"Не може да задържите Шотландия в Обединеното кралство против волята й. Ако Обединеното кралство трябва да продължи да съществува, то това може да бъде само на основата на съгласието\", каза още Стърджън и допълни, че ако британският премиер е уверен, че шотландците искат да останат в Обединеното кралство, то той трябва да им позволи да се произнесат на референдум по този въпрос. Джонсън и неговото правителство нееднократно казаха, че няма да организират нов референдум за шотландската независимост. Но Стърджън каза, след като Шотландската национална партия спечели 48-те места от общо 59-те, излъчвани от Шотландия в британския парламент, че нейната партия е получила мандат за организиране на нов референдум. Същевременно лидерът на британската опозиционна Лейбъристка партия Джереми Корбин се извини на избирателите заради лошото представяне на изборите на 12 декември. \"Съжалявам, че не бяхме на висота и поемам отговорността\", заяви Корбин в отворено писмо, публикувано от в. \"Сънди мирър\". Консерваторите на премиера Борис Джонсън спечелиха изборите в четвъртък. Те получиха 365 места в 650-местната Камара на общините на парламента. Това е с 48 места повече от местата, които те имаха досега и им позволява да прокарат сделката на Джонсън за Брекзит и страната да може да излезе от ЕС до новия краен срок, а именно 31 януари догодина. Тази победа консерваторите постигнаха благодарение на това, че спечелиха в работнически избирателни окръзи, които от години са били лейбъристки, но които подкрепяха Брекзит. Лейбъристите получиха едва 203 места в парламента, а досега имаха 262 места. Това бе най-тежкото им изборно поражение от 1935 г.", "date": "2019.12.15", "title": "Никола Стърджън: Шотландия не е затворник на Великобритания"}
{"url": "https://www.monitor.bg:443/bg/a/view/stolicata-na-pelina-zagyrbva-izbornite-strasti-183478", "text": "За 13-и път старозагорското село Змейово ще се превърне в столица на пелина, на 21 декември местните жители ще обърнат гръб на разпалилите си около изборите за кмет страсти и ще изтърколят на мегдана бъчви със сладко горчивия еликсир, който се приготвя по стародавна рецепта от старо вино, плодове и минимум 17 билки. За празника се очакват 7 фолклорни певчески и танцови състави от региона, към тях за пореден път ще се присъединят и любителите на старинни оръжия от Града на липите заедно с новозагорските активисти на клуб „Традиция“. Тепърва ще става ясен броят на участниците в конкурса за домашно приготвения пелин, за да не изветряват пробите, коментират организаторите на проявата от тукашното читалище „Пробуда 1928“ , която събира между 4 и 5 000 души от цялата страна.Тази година домашните майстори продават елексира си с левче по-скъпо от миналата , почти всички са заковали цена от 6 лв /л, бонус е бутилката. Около 250 дка са лозята в землището на Змейово, от тях се приготвят около 4,5-5 тона пелин. Наследниците на някогашните дервентаджии с известна носталгия припомнят, че някога тук се са гледали различни сортове грозде върху 2 200 дка. Писаната селска история уточнява, че за пръв път в Змейово се е произвел пелин през далечната 1919-а година, питието наложил тогава първомайсторът  Стоян Христов Найденов, който продължил традицията чак до смъртта си през 1968-а. За да се помни името му преди няколко години жителите сложиха на фасадата на дома му нарочна плоча. Според познавачите тайната на произвеждания в някогашното село Дервент насред Средна гора пелин била, че гроздето вирее на 420 метра надморска височина, а околните гори и поляни са пълни с билки, които придават невероятният му аромат, сред най-ценните и т.нар. „комшик“.  Тукашните майстори настояват, че по три неща се разпознавала стоката им:сладяла на небцето, горчала на гърлото и и парела на стомаха. Задължително към глътките пелин се прибавяли хапки от тънки мезета-прясна сланинка с кожичката, цвръкнати на жар наденици и крехки свински ребърца с много подправки.", "date": "2019.12.15", "title": "Столицата на пелина загърбва изборните страсти"}
{"url": "https://www.monitor.bg:443/bg/a/view/rif-s-36-vida-korali-posreshta-posetitelite-v-prirodonauchnija-muzej-v-plovdiv-183461", "text": "Риф с 36 вида корали вече посреща посетителите на Природонаучния музей в Пловдив. Това е новият аквариум, който е част от живата експозиция на музея, съобщи гл. ас. д-р Огнян Тодоров, директор на Регионалния природонаучен музей в града. Освен корали, в аквариума има и няколко вида безгръбначни  и риби, уточни той. Сред красивите обитатели на умаления коралов риф са ярката „морска ябълка“ (Pseudocolochirussp.), която е роднина на морските звезди и морските таралежи (тип Бодлокожи), пищната морска бета (Calloplesiops altivelis), чудатата листоноса змиорка (Rhinomuraena quaesita) и др. През последните години аквариумът към музея не спира да се разширява и да обогатява видовия си състав, превръщайки се в едно от най-атрактивните места за посещение в Пловдив и в най-добрият аквариум в страната. За в бъдеще се предвижда изграждане на 10-тонен аквариум с акули и скатове, където животните ще могат да нараснат до пълните си размери, каза още гл. ас. Тодоров. ", "date": "2019.12.15", "title": "Риф с 36 вида корали посреща посетителите в Природонаучния музей в Пловдив"}
{"url": "https://www.monitor.bg:443/bg/a/view/19-godishen-ubi-s-noj-svoj-vrystnik-i-izbjaga-183457", "text": "19-годишно момче почина, след като беше намушкано с нож от свой връстник в Шумен. Линейка е откарала ранения в болница, но лекарите не са успели да го спасят, съобщава Нова телевизия. Трагедията се е разиграла по обяд, когато между трима младежи възникнал спор, по време на който единият извадил нож и нанесъл прободна рана в корема на 19-годишния шуменец. Веднага след това извършителят избягал в неизвестна посока и полицията го издирва. Пострадалият е приет в тежко състояние в спешно отделение на шуменската болница, с опасност за живота. Малко по-късно починал", "date": "2019.12.15", "title": "19-годишен уби с нож свой връстник и избяга"}
{"url": "https://www.monitor.bg:443/bg/a/view/arest-za-jeni-s-bg-pasporti-za-krajba-v-milano-183458", "text": "Две български гражданки бяха арестувани в Милано заради светкавичен обир на кипърска студентка, пишат италианските издания \"Кориере дела сера\" и \"Джорно\". Двете жени, съответно на 38 и на 43 години, били заподозрени, че са обирджийки от патрулиращи полицаи, които ги проследили до магазин за обувки на централната улица \"Данте\". Двете жени влезли там и едната взела обувки, преструвайки се, че иска да ги пробва. Тя се настанила на диванчето за пробване до 22-годишна кипърска студентка, която пробвала в този момент обувки и била оставила чантата си без наблюдение. Тогава обирджийката за 20 секунди отворила ципа на чантата и взела портмонето, намиращо се вътре. После двете жени напуснали магазина набързо, но веднага били заловени от наблюдаващите ги полицаи, които после върнали откраднатата сума (45 евро) на обраната студентка.", "date": "2019.12.15", "title": "Арест за жени с бг паспорти за кражба в Милано"}
{"url": "https://www.monitor.bg:443/bg/a/view/objaviha-despacito-za-videoklip-na-desetiletieto-183463", "text": "Две седмици преди настъпването на Новата 2020 година екипът на YouTube направи списък с 10-те най-популярни видеоклипа, публикувани в платформата през последното десетилетие. Класацията оглавява видеото към захаросания летен хит Despacito на Луис Фонси и Деди Янки, влязъл в Книгата на рекордите на Гинес като най-популярният в историята на видео хостинга. Сребърният медал отива при клипа на Ед Шийрън към песента от 2017 г. Shape of You. Видеото към See You Again на Уиз Калифа и Чарли Пут се нарежда на трето място. Припомняме, че тази песен е водеща в саундтрака към седмата част на „Бързи и яростни“ и отдава почит към починалия актьор Пол Уокър. Клипът към нея е съставен от кадри от всички филми от поредицата с негово участие. В класацията за най-популярни клипове в YouTube попадат още такива на Псай, Бруно Марс, Джъстин Бийбър, Кейти Пери и други.", "date": "2019.12.15", "title": "Обявиха Despacito за видеоклип на десетилетието"}
{"url": "https://www.monitor.bg:443/bg/a/view/izrod-scepi-glavata-na-jena-invalid-183462", "text": "Неизвестен изрод нападна и сцепи главата на жена инвалид. Жестоката случка е от 12 декември и се е разиграла в софийския кв. Сухата река. Обектът на жестокостта е Женя Николова. Жената е с проблеми със зрението и слуха и е квалифицирана като инвалид. Единственият другар в живота е домашното и куче Явор, което я спасява от самотата на ежедневието. В четвъртък, около 16,30 ч. Женя излиза да разходи домашния си любимец в квартала. След като изминават 2-3 пресечки в гъстата мъгла, пред тях се появява нисък мъж. Без никаква причина той започва да крещи и да предизвиква кучето. А след това се приближава и го рита. Докато Женя се опитва да успокои животното, мъжът я удря с ръка по рамото. А след това вади нещо метално и с всичка сила го стоварва върху главата и. „Веднага след като ме удари, направи дупка в челото. Усетих първо топлата кръв, която започна да се стича по лицето и и помислих, че умирам. Само си казах: Какво ще стане с кучето ми, кой ще се грижи за него. Вървях по улицата, а кръвта шуртеше. Влизаше в очите, в ноздрите, в устата, по брадичката, по шията, якето, по обувките. Единственото, което се опитвах през цялото време е да не припадна и да опитам да се избърша за да виждам поне малко накъде вървим. Истинско чудо е, че не съм припаднала с моята анемия при тая огромна загуба на кръв. Благодаря на Бог, че кучето е добре и че изродът не продължи да удря, а избяга. Бяхме нападнати от агресивна мижитурка, от жалко нищожество от „мъжки” пол. Но аз съм сигурна, че Господ ще го накаже и че няма да му се размине ”, споделя Женя. След случилото се, тя се обажда в спешна помощ, но оттам отказват да изпратят екип, защото състоянието и не било спешно. По-късно синът и я откарва в ИСУЛ, където е прегледана. Според лекарите сътресение на мозъка и опасност за живота и здравето и няма. Сигнал в полицията Женя не е подала, защото смята, че няма смисъл. На мястото нямало камери, а и да имало такива, от мъглата едва ли е заснет запис, който да се използва от разследващите за разкриване самоличността на нападателя. В този толкова труден момент, на помощ на пострадалата Женя идва Йонка Иванова, шефката на фондация „Спаси човека”. Тя и нейните приятели купуват и доставят на място в дома на Женя, обезболяващи лекарства, превързочни материали и силна храна, необходима за възстановяването и. „Женя е наша приятелка, но сама не би дошла да ни помоли за помощ. Затова ние го направихме след като научихме, че тя има нужда. След като публикувахме във Фейсбук пост за случилото се с Женя, получихме десетки писма от желаещи да се отзоват”, споделя Йонка. За щастие кучето на пострадалата, не е пострадало. И след преживяния стрес, отново е при нея в дома и. Приятелите на Женя обаче се надяват институциите да се сезират, да открият изрода и той да получи полагащото му се наказание, а не някаква смешна условна присъда или глоба.", "date": "2019.12.15", "title": "Изрод сцепи главата  на жена инвалид"}
{"url": "https://www.monitor.bg:443/bg/a/view/bylgarskite-shtangi-s-vtori-medal-na-evropejskoto-za-kadeti-v-izrael-183464", "text": "Стефчо Христов спечели бронзов медал на европейското първенство по вдигане на тежести до 17 години в Ейлат, Израел. Варненският щангист се нареди трети в категория над 102 килограма, като бе най-лекият сред конкурентите си със своите 105 кг, шампионът Тимур Мариев (Русия) тежеше 133 кг, а подгласникът му Доминик Орачко (Чехия) бе почти 150 кг. В изхвърлянето Стефчо Христов завърши на второ място с три успешни опита: 150, 157 и 161 кг. В изтласкването българинът започна със 170 кг, след което не успя на 180, но се поправи на 183 кг. Това бе пети резултат за движението, но бе достатъчен да донесе на Стефчо бронзов медал в двубоя с 344 кг. Мариев изтласка 195, а Орачко - 192. Така руснакът спечели титлата с общ сбор от 357 килограма, а Орачко стана втори с 352, следван от българина с неговите 344 кг. В същата карегория Мартин Тошев завърши осми. По-рано през годината Стефчо Христов, чийто личен треньор е Живко Николов, стана световен шампион до 17 години на шампионата в Лас Вегас, САЩ, след това се нареди 10-и в кат. 109 кг на европейското до 20 г. в Букурещ през октомври. Това е втори медал за България на първенството за младите в Ейлат. Преди два дни Карлос Май Насар стана европейски шампион като грабна златото при 15-годишните в кат. 81 кг с двубой 300 кг. Двете отличия допълват сметката на най-успешния български спорт за 2019 г. Само в двубоите българите спечелиха 19 медала, от които 11 златни на световни и европейски първенства в предолимпийската година.", "date": "2019.12.15", "title": "Българските щанги с втори медал на европейското за кадети в Израел"}
{"url": "https://www.monitor.bg:443/bg/a/view/i-dnes-bistrjat-klimata-v-madrid-183459", "text": "Маратонските климатични преговори в Мадрид приключиха днес, като преговарящите отложиха за догодина ключовото решение как да регулират световния пазар за въглеродни емисии, предаде Асошиейтед прес. След две седмици дискусии в испанската столица по въпросите за глобалното затопляне делегатите на близо 200 държави приеха декларации, призоваващи за по-амбициозно намаляване на парниковите газове и за подпомагане на по-бедните държави, търпящи последиците от климатичните промени. Окончателният документ от преговорите, които трябваше да приключат преди два дни, напомня на държавите да спазват поетите ангажименти за климатичните цели до 2030 година колкото е възможно повече през идната година, допълва ДПА. Въпреки че това бяха най-дългите климатични преговори в историята на 25-те конференции на ООН за климата, преговарящите оставиха нерешен един от най-трънливите въпроси за следващата среща в Глазгоу догодина. Въглеродният пазар поставя цена на емисиите въглероден диоксид, основният газ, предизвикващ парников ефект, и позволява на страните и компаниите да търгуват с квотите за въглеродни емисии, които могат постепенно да се намаляват и така да се насърчава прилагането на нисковъглеродни технологии. Европейски държави и други страни посочиха, че е по-добре да няма споразумение как да се управлява търговията на квотите за въглероден диоксид, отколкото да има слабо споразумение. Преговорите бяха придружени от време на време от протести на природозащитници и представители на туземните народи. Сред приетите днес документи е декларация, призоваваща страните да поемат по-амбициозни ангажименти за намаляване на парниковите си емисии. Това е необходимо, за да се изпълни целта, заложена в споразумението за климата от Париж през 2015 година - да не се допуска повишение на световната температура с над 1,5 градуса по Целзий до края на века. Досега светът е напът да постигне 3 до 4 градуса повишение, като последиците за много страни ще бъдат драматични. Освен това държавите се ангажираха да заделят средства за най-уязвимите страни, за да ги компенсират за последиците от тежките природни катастрофи, което е един от най-належащите проблеми на малките островни държави. Природозащитниците обаче обвиняват най-богатите държави в света, че не се ангажират достатъчно с климатичните промени. Парижкото споразумение може да е жертва на катастрофа, при която виновникът е избягал, извършена от шепа мощни въглеродни икономики, но те са на грешната страна в битката, на неправилната страна на историята, каза Дженифър Морган, изпълнителен директор на \"Грийнпийс интернешънъл\". Блокиращите климатичните преговори Бразилия и Саудитска Арабия, подпомогнати от безотговорното слабо чилийско ръководство, въртят сделки с въглеродния диоксид и мачкат учените и гражданското общество, каза тя. Чили председателстваше преговорите, които се наложи да бъдат преместени в Мадрид заради антиправителствените протести в страната. Въпреки натиска да се стигне до положителни резултати, екоактивистите критикуваха чилийското правителство на президента Себастиан Пинера, че не се отказва от въглищните електроцентрали до 2040 година.", "date": "2019.12.15", "title": "Провал на конференцията за климата в Мадрид "}
{"url": "https://www.monitor.bg:443/bg/a/view/88-opasni-svetlinni-girljanda-na-pazara-za-koleda-183460", "text": "88 от 232 проверени светлинни гирлянда не отговарят на изискванията. Акцията на Агенцията по метрология и технически надзор продължавала с проверките, а целта ѝ била да гарантира безопасност при пазаруването на украса и на подаръци за коледните и новогодишни празници. Проверени са около 600 артикула за първите десет дни на кампанията, в над 300 обекта. Основното, за което потребителят трябва да следи, е \"CE\" маркировката.\" Данните представи Мирослав Йотов от Държавната агенция по метрологичен и технически надзор (ДАМТН) пред Нова телевизия. По думите му за осма поредна година ДАМТН провежда кампания за безопасна Коледа. Йотов изтъкна, че когато \"CE\" маркировката липсва, значи продуктите не отговарят на европейските норми за безопаност. Второто задължително наличие е на инструкция за безопасност на български език. Също така е важно да бъде посочен производителят и вносителят на избрания от нас продукт, съветват от ДАМТН.", "date": "2019.12.15", "title": "88 опасни светлинни гирлянда на пазара за Коледа"}
{"url": "https://www.monitor.bg:443/bg/a/view/peto-mjasto-za-rado-jankov-v-paralelnija-gigantski-slalom-v-kortina-d-ampeco-183465", "text": "Радослав Янков завърши на пето място, след като отпадна на четвъртфиналите на състезанието от Световната купа по паралелен гигантски слалом в сноуборда в италианския курорт Кортина д'Ампецо. Янков отстрани в първото си спускане представителя на домакините Едвин Корати, но след това допусна грешка и не успя да завърши манша си срещу корееца Лий Сангхо. Впоследствие Сангхо достигна до финала, където загуби от звездата на италианския отбор Роланд Фишналер. Третото място остана за руснака Игор Слуев, който в малкия финал изпревари австриеца Лукас Матис. В генералното класиране за Световната купа в паралелните дисциплини води Роланд Фишналер с 2450 точки. Втори е италианецът Мирко Феличети с 1380 точки, а трети е австриецът Андреас Промегер с 1290. Радослав Янков е седми с 1090 точки. В подреждането в дисциплината паралелен гигантски слалом първи е Фишналер с максималните 2000 точки. Радо Янков е четвърти с 950 точки. /БТА", "date": "2019.12.15", "title": "Пето място за Радо Янков в Кортина д'Ампецо"}
{"url": "https://www.monitor.bg:443/bg/a/view/dobyr-pyrvi-mansh-v-slaloma-za-albert-popov-vyv-val-d-izer-183466", "text": "Алберт Попов направи чудесен първи манш в слалома от Световната купа във Вал д'Изер.  Българинът завърши на 17-о място с време 54,63 секунди и се класира за втория манш, който започва в 13,30 часа българско време. Най-бърз в първия манш бе Алекси Пинтюро (Франция) - 52,85 секунди. Втори е американецът Люк Уинтърс, на 59 стотни от водача, а трети на 72 стотни остана Рамон Ценхойзерн (Швейцария)", "date": "2019.12.15", "title": "Добър първи манш в слалома за Алберт Попов във Вал д'Изер"}
{"url": "https://www.monitor.bg:443/bg/a/view/jaguar-f-type-se-prevyrna-v-bydeshta-klasika-183446", "text": "Марката Jaguar напоследък стана все по-популярна с изцяло електрическия си кросоувър I-PACE, но славната история на тази британска легенда започва със спортните автомобили, затова в гамата на Jaguar винаги има един спортен модел. Сега идва новият Jaguar F-TYPE, който изглежда по-добре от всякога и олицетворява дизайна на марката в нейния най-чист вид. Двуместният спортен автомобил предлага перфектен баланс между представяне на пътя и удоволствие от шофирането с още по-внушителен дизайн и купе, създадени с луксозни материали и красиви детайли. Новият Jaguar F-TYPE предлага още повече екстри, насочени към удобството на водача. В тях влизат 12,3-инчов TFT дисплей с висока разделителна способност, информационно-развлекателна система Touch Pro с Apple CarPlay и система Android Auto, при която бъдещи актуализации на софтуера могат да бъдат направени онлайн. Специално внимание заслужават и двете превъзходни звукови системи от Meridian, които предлагат подобрено възпроизвеждане на звука. Гамата от двигатели включва агрегати с 4, 6 и 8 цилиндъра, работещи заедно с 8-степенната автоматична скоростна кутия. Водачите могат да използват за ръчно превключване както селектора на трансмисията, така и монтираните на волана пера. Стилният дизайн на новия Jaguar F-TYPE поставя по-голям акцент върху изчистения вид и детайла, за да създаде една перфектно изваяна форма. Тънките пикселни LED фарове с фин надпис върху дневните J-образни светлини и страничните сигнали се съчетават перфектно с ефекта на течен метал, който се образува на новия капак, подчертавайки визуално ширината на автомобила. Новата предна броня и леко уголемената решетка осигуряват още по-добро визуално въздействие и присъствие. Задните опори допълват присъщата на Jaguar F-TYPE форма, докато новите тънки задни светлини комбинират светодиоден подпис, вдъхновен от електрическия кросоувър Jaguar I-PACE. В интериора на новия Jaguar F-TYPE са съчетани най-съвременните технологии, съчетани с луксозни материали и фини детайли, които създават един красив салон, който ще очарова шофьора и пътниците още преди началото на пътуването. Пред погледа на водача се намира 12,3-инчов HD TFT екран, който предлага избор от различни дисплеи, включително режим на пътна карта, но режимът по подразбиране се определя спрямо централния оборотомер. Тази функция, както и светлинните показатели при превключване на предавките, говорят за фокуса на F-TYPE върху водача и потенциала за управление на автомобила. Още преди да потегли, новият модел очарова шофьорите с визуален спектакъл, показващи се дръжки за вратите и впечатляващи вентилационни отвори. Стартирайки двигателя на автомобила, той сякаш оживява. Новият Jaguar F-TYPE се предлага с четири двигателя и всички те са оборудвани с турбокомпресор и предлагат избор от мощност от 300, 380, 450 и 575 конски сили. Всички мотори разполагат с активни изпускателни системи, които могат да бъдат ползвани или като опция или като стандарт. Най-мощните 5,0-литрови двигатели V8 с 450 или 575 к.с. се възползват от новата функция Quiet Start, която гарантира по-тих звук. По желание Quiet Start може да бъде изключен чрез избора на динамичен режим или чрез натискане на превключващия бутон за отработените газове преди стартиране на двигателя. Отличителният звук на Jaguar F-TYPE остава, звуците са така настроени, че да отговарят на гамата от мощни 4-, 6- и 8-цилиндрови двигатели. Ефективните плътно свързани филтри за твърди частици намаляват емисиите. Новият 5,0-литров двигател V8 с мощност 450 к.с. предлага максимален въртящ момент от 580 Нм, който се генерира от едва 2500 об/мин. Той се предлага в два варианта – със задвижване на всички колела 4х4 и със задно предаване. И двете версии могат да ускорят от 0 до 100 км/ч само за 4,4 секунди и да достигнат максимална скорост от 280 км/ч. Повишаването на производителността на F-TYPE R V8 със задвижване на всички колела до 575 к.с. и 700 Нм, осигурява наистина високи резултати при всякакви атмосферни условия, като запазва присъщата възможност на марката за придвижване и ежедневна употреба. Спринтът от място до 100 км/ч отнема само 3,5 секунди, докато максималната скорост е електронно ограничена до 300 км/ч. Увеличената мощност на Jaguar F-TYPE R е съчетана с изцяло подобрено шаси с нови по-широки 20-инчови колела с 10 спици в гланцирано черно с диамантено завършено покритие, както и нови адаптивни амортисьори, осигуряващи още по-голяма пъргавина и отзивчивост. Трансмисиите в новия Jaguar F-TYPE са били внимателно калибрирани за по-приятно изживяване при шофиране. Новият F-TYPE R предлага още по-бързи смени на предавките с ръчно управление чрез монтирани на волана пера или чрез селектора на предавките. Превключването на скоростите става по-непосредствено и придава усещане за повече свързаност с автомобила. Клиентите ще могат да изберат и ексклузивно лимитирана серия Jaguar F-TYPE First Edition, която ще се предлага само за една година и ще бъде с екстериорен дизайнерски пакет в модерен сив цвят с 20-инчови джанти с 5 спици с контрастно диамантено покритие, допълващи се с цветовете черно, сиво или бяло. Интериорът се отличава със специални седалки с регулиране в 12 степени с кожа Windsor с контрастни бели или червени шевове. Други акценти включват дисплей, обгърнат в алкантара с релефен монограм и алуминиеви пера за превключването на предавките.", "date": "2019.12.15", "title": "Jaguar F-TYPE се превърна в бъдеща класика"}
{"url": "https://www.monitor.bg:443/bg/a/view/akcija-na-pytna-policija-sled-serijata-ot-katastrofi-v-stolicata-183453", "text": "Тежките инциденти на пътя през последните дни наложиха \"Пътна полиция\" да започне мащабна акция в цялата страна. От тази нощ засилено полицейско присъствие има на местата с концентрация на катастрофи в тъмната част на денонощието, предаде БНТ. Координационен център, в който заедно работят служители на полицията, пожарната, Изпълнителна агенция \"Автомобилна администрация\" и агенция \"Пътна инфраструктура\" следи за безопасността на пътя. Целта е да бъдат синхронизирани действията на всички органи, за да се промени тревожната ситуация по пътищата. Плашещата статистика от началото на годината е близо 600 жертви и повече от 8000 ранени. Днес приключва и съвместната акция на Европейската мрежа за безопасност на пътя - TISPOL и \"Пътна полиция\" за проверка на шофьорите за алкохол и наркотици.", "date": "2019.12.15", "title": "Акция на пътна полиция след серията от катастрофи в столицата"}
{"url": "https://www.monitor.bg:443/bg/a/view/fentyzi-i-horyr-romani-lubimi-na-gimnazistite-ot-pgbt-183452", "text": "Фентъзи книги за супер герои, които спасяват света. Енциклопедии, четива за любопитни мистерии, хоръри или пък дори класици от българската литература. Палитрата от книги, които обичат да четат гимназистите от Професионалната гимназия по битова техника (ПГБТ) в Пловдив се оказа доста обширна. Това стана ясно в училището по време на Националната седмица на четенето, организирана от МОН. Инициативата в ПГБТ бе под наслов „Книгата, която чета”, съобщиха вдъхновителките Десислава Желязкова, Борислава Лафчиева и Стефка Златарева. Трите преподавателки по български език и литература не смогват да нахвалят учениците от 11В – Александър Куртев, Георги Бъчваров, Никола Колев, Калоян Пашалиев, Константин Грозев и Атанас Аврамов, обобщили книгите, които четат във вид на презентация с авторски илюстрации тип комикс и текст. Не им отстъпват и връстниците от 11А, сред които е Алекс Гунчалов, чиито любими книги са: „Два вида истина” на Майкъл Конъли, „Килия №7” на Кери Дрюъри и биографична книга за Кими Райконен. Стивън Кинг се оказа автор, любим както на Мартин Иванов от 10В, така и на Дарио Пляков от 8Д. Радослава Македонска участва в инициативата с две свои стихотворения, като така потвърди максимата, че само който чете, може да пише и авторски произведения. Какво представлява свещеният триъгълник в Родопите: Белинташ, Кръстова гора и Караджов камък? Отговор на този въпрос дават осмокласниците Павел Кърдаков, Александър Киров  и Тодор Стоянов, чиято любима книга е „Топ мистериите на България”. Как Супермен спасява света? На този въпрос намира отговор в книгата „Отмъстителите” от Дан Абнет Явор Стефанов от осми клас. „Дон Кихот” пък се оказва любимото четиво на Стоян Костадинов от 8 Г клас. „Дори да не ви се вярва, боговете на Олимп и митологичните чудовища са живи”, казва Димитър Бочуков от 8 Г клас. Негово любимо четиво е „Пърси Джаксън и боговете на Олимп” от Рик Риърдън – настолно четиво на повечето тийнейджъри, които се вълнуват от  фентъзи жанра. Книгата „Зъбар злобар” се оказа любима за осмокласника Николай Илиев, а „Майнкрафт островът” –за съученика му Теодорос Панудис. Поредицата за тв героя Алф я чете Николай Спасов, а класиката за Ян Бибиян – Трендафил Косев. Веселин Пискачев представи пред съучениците си книгата „Високо под земята”, а Владислав Костов – „Тайните на пакта”. Приключенията в „Съкровището в сребърното езеро” от Карл Май са заинтригували Йосиф Абделдайем, а книгата „Мобология” отново по популярната игра Майнкрафт – Илко Янев.", "date": "2019.12.15", "title": "Фентъзи и хорър романи–любими на гимназистите от ПГБТ "}
{"url": "https://www.monitor.bg:443/bg/a/view/kola-blysna-jena-na-tramvajna-spirka-183451", "text": "Лек автомобил блъсна жена на трамвайна спирка на бул. „Мария Луиза”. Инцидентът е станал около 05.55 ч. в неделя, предаде Нова тв. На място веднага е пристигнала линейка. Пострадалата е откарана в „Пирогов” с тежка черепномозъчна травма и съмнение за фрактура на гръбначния стълб.", "date": "2019.12.15", "title": "Кола блъсна жена на трамвайна спирка"}
{"url": "https://www.monitor.bg:443/bg/a/view/s-telefon-sreshtu-gorskite-pojari-183012", "text": "Китайска компания дари техника за превенция на горски пожари на ловно стопанство Витошко Студена. Дарението е комплект от термо камера, с охранителни камери и е на стойност 50 хил. евро. Камерата ще бъде монтирана на кула, и ще засича възникването на пожар в радиус от 10 км. Така ще бъдат наблюдавани Витоша, Верила, Самоковско, обясни Дамян Дамянов, който е директор на Югозападно държавно предприятие, в чиято територия влиза и Витошко Студена. Той допълни, че китайската компания не случайно е избрала е предприятието за това дарение. На територията на ЮЗДП има девет противопожарни кули, а тази във Витошко Студена ще е десетата.    Съоръженията позволяват данните да бъдат следени и от телефон. Благодарение на информацията може да се реагира незабавно на пожарите. В ЮЗДП ефективността при погасяването е увеличена двойно в сравнение с миналата година. Предприятието е оборудвано и с противопожарни мобилни автомобили, каза още Дамянов. Ловното стопанство Витошко Студена е разположено основно в Западна Витоша и територията му обхваща не голяма площ от 16 хил.ха, а целият парк е 2 27 хил.ха.    Въпреки това планината е пълна с животни. Има около над 8 вълка, диви свине, муфлони, елени лопатари, сръндаци, благородни елени, зайци и много пъдпъдъци. Мечките са се увеличили от 10 на 16, а някои от тях имат по тни малки. Те могат да бъдат срещнати по горските пътеки, разказа ловецът. В момента организираният лов на диви свине е в разгара си. Пълно е с ловци от Дания, Белгия, Германия и България в цялото Югозападно предприятие. Само два случая на АЧС са открити по време на лова на дива свиня , а миналата седмица нито един, каза Дамянов.", "date": "2019.12.15", "title": "С телефон срещу горските пожари "}
{"url": "https://www.monitor.bg:443/bg/a/view/grehovete-na-djon-malkovich-zaplitat-novijat-papa-poveche-ot-ochakvanoto-vij-trejlyr-183380", "text": "Какво ще стане ако католическият свят един ден осъмне с двама папи? Отговорът е – истинска хаос, духовна криза...ВОЙНА. Тази сюрреалистична нишка ще заплете носителят на Оскар Паоло Сорентино, който е не само режисьор, но и сценарист (заедно с Умберто Контрарело и Стефано Биес), както на „Младият папа“, така и на продължението му „Новият папа“. To ще дебютира на екран на 14 януари в HBO, а в стрийминг платформата на гиганта ще е още на 10 януари вечерта и то с цели два епизода. Първият официален трейлър съвсем хвърли кукичката на и без това хилядите зарибени фенове, като им разкри една от основните посоки, в които ще се движи историята – колосалната битка между Пий XIII (Джуд Лоу) и Йоан Павел III (Джон Малкович). Битка за власт, демонстрация на сила, схватка за най-важната островърха шапка, която ще мине през трупове. В последния епизод на първата порция серии героят на Джуд Лоу получи сърдечен удар и изпадна в кома, което пък постави цяла Ватикана в шах и най-вече държавния секретар Кардинал Анджело Войело (Силвио Орландо). В първите серии на „Новият папа“ ще видим именно как той осъществява поредния си сложен план да постави на върха на църквата нов папа - Йоан Павел III (Джон Малкович). Джон Бранокс, както е името на героя на Малкович преди да бъде избран от конклава, е привлекателен, но чувствителен британец, който обаче носи във себе си голяма семейна трагедия и се оказва по-труден за управление от очакваното. За интересната му личност говори и момент от трейлъра, в който му правят фотосесия като папа, а на финала той пита: „Това ли беше? А голите снимки?“ В това време всички католици се молят за Пий XIII и представете си какво се случва с масите, когато той наистина се събужда от комата? - Това е чудо, равно на прераждането, а той не е обичан, той вече е обожествяван. Лени Белардо, както пък е светското име на Пий XIII, сменя белите дрехи с черни в новите серии и дори визуално противостои на пищността на конкурента си Йоан Павел III. Първият официален трейлър към 9-те нови серии завършва повече от любопитно – с думите на Пий XIII към Йоан Павел III „който е безгрешен, нека пръв хвърли камък“, а ние вече нямаме търпение да станем свидели на новия шедьовър на Сорентино. О, и нека не забравяме, че по някое време ще се появят Мерилин Менсън и Шарън Стоун в сериите!", "date": "2019.12.15", "title": "Греховете на Джон Малкович заплитат „Новият папа“ повече от очакваното. ВИЖ ТРЕЙЛЪР!"}
{"url": "https://www.monitor.bg:443/bg/a/view/jabylka-izdyrja-godina-v-hladilnika-183000", "text": "Нов сорт ябълка, която може да издържи в хладилника до 1 година, пуснаха в продажба в САЩ, съобщи Би Би Си. От разработването на сорта – „Космическа хрупанка”, до пускането му на пазара отнело две десетилетия. Тя е хибрид между други два сорта - Honeycrisp and Enterprise, и е първата, култивирана от Държавния университет във Вашингтон през 1997 г. Фермерите от щата Вашингтон имат ексклузивни права да отглеждат плода за следващото десетилетие. „Това е много хрупкава ябълка, относително твърда, има добър баланс между сладост и киселост. Освен това е много сочна”, обяснява Кейт Евънс, която е коръководител на програмата за култивиране на сорта във Вашингтонския университет. Тя добавя, че плодът запазва хранителните си качества в хладилника за 10-12 месеца. Над 12 милиона дръвчета от космическата хрупанка се отглеждат, като стриктната лицензионна система не позволява на фермерите да засаждат ябълките в други части на страната. Първоначално името на новия сорт бил WA38. Космическото си име е вдъхновено от малките бели точици върху тъмночервената кожица, напомнящи нощното небе. Щатът Вашингтон е най-големият доставчик на ябълки в САЩ. А сред плодовете ябълките са на второ място по продажби в Щатите след бананите.", "date": "2019.12.15", "title": "Ябълка издържа година в хладилника"}
{"url": "https://www.monitor.bg:443/bg/a/view/novoto-razpisanie-na-bdj-vleze-v-sila-183454", "text": "Новото разписание на БДЖ вече е в сила. С въвеждането на новия График за движение на влаковете ще бъде увеличен броя на пътническите композиции по някои направления, както и ще бъдат значително подобрени връзките на влаковете в някои от основните възелни гари, като времето за изчакване в гарите е значително намалено. Превозът на пътници ще се извършва с общо 579 влака, от които: 14 международни бързи влака (като 2 от тях ще се движат само през летния сезон), 77 бързи влака (4, от които ще се движат само в определени дни от седмицата), 135 пътнически влака и 353 крайградски пътнически влака, някои от които ще се движат само в определени дни от седмицата или определени периоди от годината. Бързият влак „Чайка” София-Бургас-София, който пътува през Подбалканската железопътна линия, вече ще се движи всеки ден, като ще изминава разстоянието между столицата и морският град за по-малко от шест часа. Движението на влаковете в участъците с най-голям брой пътници в работните дни ще се осъществява на чести интервали и през 2020 г., основно по направленията София-Перник-София, София-Лакатник-София, Пловдив-Асеновград-Пловдив. С влизането в сила на новото разписание се запазва ежедневното движение на директния международен влак от Истанбул за София, както и международната връзка София- Крайова, която се осъществява със сутрешния влак София-Видин и обедния Видин-София. През летния сезон (от м. юни до м. октомври), се планира да се запази движението на сезонния влак Солун-София-Солун. Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин. За пътуващите по направлението София-Букурещ директните вагони отново ще се движат само през лятото, а през останалото време ще се налага пътниците да се прекачват на гара Русе на и от мотриса, която ще се движи по маршрута Букурещ-Русе-Букурещ. За подобряване обслужването на клиентите и създаване на възможност за удобни връзки с влакове в други направления, международните влакове София-Букурещ-София и София-Истанбул ще заминават от началните си гари с два часа по-рано от досегашното си разписание. Влакът София-Белград ще пътува директно само през лятото. В Графика са взети предвид и планираните по-мащабни ремонти по железопътната инфраструктура, с оглед при тяхното стартиране, корекциите в маршрутите и разписанията на влаковете да са минимални. Например за участъка София-гара Искър- Казичене-Елин Пелин, предвид извършваните ремонти са разработени разписания на влаковете по алтернативен маршрут през гара Подуяне. Това е направено, за да бъдат избегнати бъдещи изменения в разписанието на влаковете, движещи се по цялата южна жп мрежа. Поради постъпили обосновани искания след необходимия технологичен срок за допълнителни промени в разписанието на някои влакове, които пътуват в различни региони на страната, тези корекции ще бъдат осъществени от 1 януари 2020 г.", "date": "2019.12.15", "title": "Новото разписание на БДЖ влезе в сила"}
{"url": "https://www.monitor.bg:443/bg/a/view/oblachno-s-prevaljavanija-i-do-14-gradusa-dnes-183450", "text": "Облачността днес ще е променлива, а в Източна България на места все още ще превалява. Температурите в страната, според синоптиците от НИМХ, ще бъдат до 14 градуса, а в София до 10. В Западна България ще духа слаб югозападен, а в Източна – северозападен вятър. Минималните температури ще са между 1° и 6°, по Черноморието до 7°-8°. В София около 1°. През деня облачността ще се разкъса до предимно слънчево време. Ще духа слаб югозападен вятър. Максималните температури ще са между 9° и 14°, в София около 10°. Средните максимални температури през следващата седмица ще се движат между 11 и 13 градуса, а най-ниските ще варират между 2 и 5 градуса, като най-студено ще бъде в понеделник и вторник, сочи още прогнозата на НИМХ. Над планините ще бъде предимно слънчево. Ще духа умерен югозападен, а по билата – до силен северозападен вятър. Максимална температура на височина 1200 метра около 7°, на 2000 метра – около 2°. По Черноморието преди обяд все още ще превалява. Около и след обяд облачността ще се разкъса. Ще духа слаб до умерен северозападен вятър. Максимални температури на въздуха между 12° и 14°. Температурата на морската вода е 12°-13°. Вълнението на морето ще бъде 1-2 бала. Атмосферното налягане ще се повишава и ще се доближи до средното за месеца. Днес слънцето ще изгрее в 07:49 часа и ще залезе в 16:54 часа. Продължителност на деня 9:05 часа. Луната ще изгрее в 20:15 часа и ще залезе в 10:39 часа. Осветеност на диска в 0h UT 91 %. Фаза на луната: след пълнолуние преди последна четвърт.", "date": "2019.12.15", "title": "До 14 градуса днес с превалявания на изток"}
{"url": "https://www.monitor.bg:443/bg/a/view/iznosyt-na-stranata-narastva-s-4-2-kym-kraja-na-oktomvri-183455", "text": "Националният статистически институт публикува предварителни данни за българския износ в периода януари – октомври 2019 г. Спрямо същия период миналата година, общият износ на страната нараства с 4,2%, като експортът ни към държавите от Европейския съюз се повишава с 3,4%, а този към трети страни с 5,8%. За октомври обаче е регистриран спад на годишна база от 0,8%, показва анализ на  . Свиването се дължи изцяло на износа ни към трети страни, който през октомври бележи значително намаление от 10,3 процента спрямо същия месец на 2018 година. Както личи от графиката, търговията с трети страни е от основно значение за ръста на българския износ през тази година, за разлика от предходната, когато основен принос даваше увеличението на експорта към страните от ЕС. През октомври индексът на промишленото производство отчита ръст от 1,1% спрямо септември и нарастване с 1,7% спрямо съответния месец от 2018 година. Най-значителното увеличение на годишна база се наблюдава при производството на основни метали – 17,9%, и производството на хранителни продукти – 13%. Най-голямо намаление се отчита при производството на тютюневи изделия – 28,1%. Важно е да се отбележи, че при производството на машини и оборудване за трети пореден месец се отчита свиване на годишна база (-5,9; -3,6; -2,1) и макар да е рано за заключения, забавянето вече е видимо и не се дължи само на месечни изменения. През октомври е отбелязан и лек спад от 0,1% при все по-значимото за българската икономика и вече водещо по дял износа след 2018 г. производство на електрически съоръжения. Същевременно публикуваните от Евростат данни сочат спад в промишленото производство в Европейския съюз през октомври с 0,4% спрямо септември и с 1,7% сравнено със същия месец миналата година. Свиването на европейското производство се случва в контекста на очакваното световно икономическо забавяне през следващата година. От друга страна, двигателят на европейската икономика Германия отчете ръст в износа си през октомври от 1,9% спрямо същия месец от 2018 година, което основно се дължи на експорт към трети страни. От огромно значение за световната икономика са търговските отношения между САЩ и Китай. Американският президент Доналд Тръмп обяви в четвъртък, че страната му е много близо до сделка с Китай, което обещава края на търговската война между двете икономически свръхсили. Фондовата борса веднага реагира с ръст от 0,5% в рамките на деня, като индексът S&P 500 достигна рекордно ниво; аналогичен бе и ръстът при Dow Jones. Евентуалната сделка между Вашингтон и Пекин вероятно би обърнала негативната тенденция на четвърти пореден месец, в който китайският износ намалява спрямо нивата от 2018 г. През ноември той бе с 1,1% по-нисък от този година по-рано, като основната причина бе 23-процентовият срив на експорта към САЩ. Новините за евентуално прекратяване на търговската война вече донесе оптимизъм и на азиатските пазари, но все пак сигурност за финализиране на преговорите с устойчива сделка няма.", "date": "2019.12.15", "title": "Износът на страната нараства с 4,2% към края на октомври"}
