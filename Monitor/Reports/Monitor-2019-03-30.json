{"url": "https://www.monitor.bg/bg/a/view/za-5-75-mln-evro-prodavat-kyshtata-na-misho-birata-vyv-varna-161175", "text": "Eмблематичната за Варна сграда на ул. „Братя Шкорпил“ в центъра на града, която е построена в началото на XX век от големия местен индустриалец Асен Николов, а последен нейн собственик беше строителят на съвременния капитализъм Михаил Михов, известен повече като Мишо Бирата, отново е обявена за продажба. През 30-те години в нея се помещавало консулството на Австрия, а след 9 септември 1944 г. - на Съветския съюз. След това там е преместен средношколският отдел на варненската библиотека. През 90-те години къщата е реституирана от наследниците на Николов и те предлагат Община Варна да я купи за около 350 хил. лв. В местния бюджет обаче нямало достатъчно пари и през 2000 г. имотът бил продаден на Михаил и Ева Михови, които го обновяват изцяло и обзавеждат с поръчкови мебели от масивно дърво, изработени в Италия. Тази аристокртична резиденция в класически стил се отличава с характерна архитектура, богата орнаментика и разкошна планировка, като пази много добри и лоши спомени от миналото на морския град и от хората, живяли в нея. Исканата цена на 100-годишното архитектурно бижу е 5 750 000 евро. Тя обаче е намалена драстично след първия опит за продажба на имота през 2014 г. за 10 млн. евро. Според публикации в местните медии, собственик на златния имот е Пламен Михов, синът на Ева от първия ѝ брак. Сградата е архитектурен паметник и се състои от 4 обитаеми етажа, с обща площ 1014 кв. м. Къщата е в отлично състояние, обзаведена е като малък замък. По описанието на брокерската къща, която предлага имота, на приземния етаж от 238 кв.м. има 8 помещения и баня с тоалетна. Партерният етаж е с площ 252 кв.м. и обхваща 6 помещения плюс санитарен възел. На първи етаж от 238 кв.м. са разположени 5 помещения- голяма зала за срещи, библиотека, столова и кухня, баня с тоалетна, допълнителна тоалетна, 1 балкон и 2 тераси.  Вторият етаж е 200 кв.м. и с 6 помещения -2 спални, 3 бани, хол и офис, 2 бани с тоалетни и 1 балкон, а на последния – 3 спални и хол. Към всеки етаж има килерно помещение. Просторният двор с площ от 1,9 дка. е отлично озеленен и поддържан. Там е изграден басейн и помощна къща със сауна. Има обособена закрита зона за паркиране на 4 автомобила, а в двора има възможност и за допълнително паркиране. Резиденцията е с три вход-изхода към улицата, като към момента се използва един от тях.  Михаил Михов почина през март 2011 г. в хотелска стая в Правец. Според заключението на аутопсията, причината за смъртта му е бил масивен инфаркт. Той получи прозвището Мишо Бирата, след появата на записи от подслушани разговори между премиера Бойко Борисов и шефа на митниците, Ваньо Танов. Съпругата на бизнесмена Ева Михова почина година по-късно във Военномедицинска академия в София от цироза на черния дроб.", "date": "2019.03.30", "title": "За 5,75 млн. евро продават къщата на Мишо Бирата във Варна "}
{"url": "https://www.monitor.bg/bg/a/view/evrodeputati-bg-biznesyt-pecheli-naj-mnogo-ot-chlenstvoto-ni-v-es-161173", "text": "Европейският съюз е мястото, където българският бизнес може да се развива най-добре и именно предприемачите са тези, които печелят най-много от членството ни в съюза. По-ниски такси за преводи в евро, над 900 млн. лева по плана “Юнкер” за малкия и среден бизнес, подобряване на образованието и уменията на младите българи – това са част от успехите ми през този мандат като част екипа на ГЕРБ и ЕНП. Това заяви евродепутатът Ева Майдел по време на Четвъртия национален форум на Предприемачи ГЕРБ „Българският бизнес: Хоризонт Европа”. Ева Майдел е международен секретар на ПГЕРБ. Евродепутатът Андрей Новаков коментира с предприемачите от ГЕРБ една от най-актуалните теми в ЕП – пакета „Мобилност 1“. По думите му, ако бъде приет по този начин - нашите превозвачи биха издържали най - много 6 месеца. „Повечето от нашите сънародници разполагат с нови камиони със съвремении сателитни системи, които позволяват да се избират най-добрите маршрути и така да се пестят време и средства. Те могат да предлагат на своите клиенти по-ниски цени на предлаганите услуги и са абсолютно конкурентноспособни на европейските си колеги“, обясни евродепутатът от ГЕРБ/ЕНП. Андрей Новаков се ангажира, ако все пак пакетът „Мобилност” бъде прокаран - той и неговите колеги да направят всичко възможно да бъде по-мекият вариант - да няма връщане на камиона и водача на всеки 4 седмици, както и да бъдат увеличени дните за вътрешни курсове на повече от три. Евродепутатът подчерта, че и през следващия програмен период ще продължи безвъзмездното финансиране по програми за България, като то трябва да се запази на 85%. С предимство ще бъдат обезлюдените райони и се очаква през този период страната ни да получи 18 милиарда лева. По думите на евродепутата Асим Адемов от всички 17 представители на България в Европейския парламент Групата на ГЕРБ/ЕНП е най-сплотена и представя страната ни по най-достоен начин, като винаги намира крехкия баланс между това да е солидарна с решенията на ЕНП, но и да защитава българския национален интерес. Асим Адемов похвали българското правителство начело с премиера Бойко Борисов за успехите, които то постига. Той цитира и Манфрет Вебер, според когато Борисов е абсолютен авторитет и един от най - силните лидери в ЕНП. Според евродепутата Владимир Уручев образованието трябва да бъде абсолютен приоритет за страната ни, защото добре образованите нации са богатите нации. „Затова е изключително важно да се провеждат кампании и дори децата в училище да изучават предприемачество, за да могат един ден да се реализират успешно в бизнеса“, коментира той. Владимир Уручев обясни, че към този момент страната ни продължава да разчита на въглищните централи. 60% от електроенергията се произвежда от ТЕЦ. Освен това голяма част от централите на твърдо гориво не отговарят на европейските норми и ще спрат да функционират след 2025 г. дори като студен резерв. „Предстои да се вземат трудни решения, но крайната цел е България да не се превърне от износител във вносител на електроенергия“, каза още Уручев.", "date": "2019.03.30", "title": "Евродепутати: БГ бизнесът печели най-много от членството ни в ЕС"}
{"url": "https://www.monitor.bg/bg/a/view/kornelija-ninova-vijda-bsp-s-pobeda-na-evropejskite-izbori-161172", "text": "Според Корнелия Нинова БСП има възможност за победа на предстоящите Европейски избори. В разговор с Иън Макникъл, политик от Лейбъристката партия, бивш неин дългогодишен генерален секретар и член на Камарата на лордовете, двамата обсъдили по откритите въпроси за бъдещето на Европа, предстоящите европейски избори и Брекзит, съобщават от БСП Знам, че решението за Брекзит е сложно, но бихме искали във вариантите, които обсъждате, да защитите правата на българската общност във Великобритания, заявила Нинова. Двамата се обединили около общото твърдение, че бедността нараства както на национално равнище - в България и Великобритания, така и в цял свят, което разтваря широко ножицата между бедни и богати. Нинова изтъкнала проблемите на България, свързани с доходите, неравенствата, здравеопазването, корупционните практики с евросредства. Нашите евродепутати ще отстояват в бъдещия Европарламент еднакъв стандарт в храните, еднакви права на българите с тези на другите европейци, минимална европейска заплата и пенсия, младежка гаранция за работа на младите хора, посочила тя. Корнелия Нинова разказала още за многото обиколки на БСП в страната по повод проекта \"Визия за България\" и \"Визия за Европа\". Макникъл посочил, че БСП отиват по-далеч от повечето европейски социалистически партии с \"Визия за България\". По мнението на Макникъл, БСП трябва да продължава работата си в същата посока, защото тя е правилната.", "date": "2019.03.30", "title": "Корнелия Нинова вижда БСП с победа на Европейските избори"}
{"url": "https://www.monitor.bg/bg/a/view/jabata-kojato-se-strahuva-ot-proverka-na-blatoto-obzor-161176", "text": "Най-големият страх на всяка една жаба е някой да не й разбута блатото, в което си живурка. Знаете я старата максима за това, че в мътна вода се лови най-добре риба. Ей така е и в блатото, особено медийното такова. Застоялата вода, в която години наред олигарси са наливали мръсни пари, е родила тиня, от която да се хранят жабите и другите влечуги наоколо. И когато някой поиска да изсветли водоема и да се види източника на хранителна тиня, за бъде прочистена екосредата, жабите се нареждат в кръг около блатото си и започват да крякат. Не вярвате ли? Прочете последния пасквил на личния пиар на банкера, укриващ се в Сърбия Цветан Василев – Огнян Стефанов във „Фрогнюз“ и сами ще се убедите. Всъщност бутиковата интернет страничка (която обаче ченгето от ДС с агентурно име Академик издържа със сериозни суми от източената КТБ, за да съществува като личен пресцентър на подсъдимия банкер – б.р.) дори не е публикувала статия на Стефанов. Препечатката е от някакво интервю при друга негова дружка с финансови контакти с Белград – Сашо Диков и е нещастен опит да се оплюе закона за осветляване на медийните собственици и финансирането им. Поправката стана известна като закона „Пеевски“ по името на един от основните й вносители – депутатът от ДПС и издател на „Телеграф медиа“ Делян Пеевски. А още от представянето й в публичното пространство стана ясно, че от нея олигархията много ще я заболи. Просто защото отговаря на най-важния за всяка медия въпрос – кой плаща, за „говори“ съответното издание. Или по-просто казано кой вади парите и поръчва музиката на медийните свирачи. За Стефанов например стана ясно преди няколко дни, ще е   по времето, когато банката беше точена като личен банкомат от Цветан Василев. Новите разкрития, направени в съдебната зала явно сериозно са обезпокоили Жабока Стефанов, който хич не иска тия работи да се знаят в обществото. И затова прави единственото, което инстинкта му подсказва – нарежда се с другите влечуги около блатото и кряка, за да си опази тинята. А крясъците им са насочени срещу вечното зло – Пеевски. Все пак ако депутатът си стоеше кротко и тихо в някой ъгъл и не правеше такива нагли законопредложения, блатото нямаше скоро да бъде проверявано. Същото важи и за изданията от медийната група на Пеевски – неприятни сме, защото не си мълчи, а вадим ли вадим разни нелицеприятни факти за олигарсите и тяхното блато, в което се опитват да удавят държавата и гражданите й. Има обаче един много важен момент, който Жабока пропуска в своето защитно крякане – ние за разлика от влечугите няма какво да крием. Напротив – издателят ни е проверяван рекордно много пъти от всякакви разследващи и контролни органи в тая държава. Но за голямо разочарование на представителите на блатото, той не е като техните издатели и няма от какво да се страхува или да крие. Затова и от години настоява само за едно – повече публичност в медийния сектор и разбиване на олигархичния модел на завладяната от задкулисни кръгове държава. А това е много дразнещо за блатните обитатели. Иначе при „Фрогнюз“ се наблюдават много и различни душевни състояния, които се редуват тази седмица. В началото й, например Жабата се пробва да е саркастичен и заяви, че   Шегата обаче си остана за негова сметка, защото това твърдение е самата истина и тя е доказвана хиляди пъти с документи, факти и проверки. С   След това обаче   заради разкритията по делото КТБ, че Стефанов е вземал луди пари от Цветан Василев и затова предприе нова тактика – отново да напада с лъжи Пеевски.   Краят на седмицата пък бе белязан от нов вид жанр, роден от творческото безсилие на блатото – като няма фейк за Пеевски,  . Иновативно и безкрайно тъпо, нали? Но в блатото е така – замирише ли на чиста вода и влечугите изпадат в паника.", "date": "2019.03.30", "title": "Жабата, която се страхува от проверка на блатото (ОБЗОР)"}
{"url": "https://www.monitor.bg/bg/a/view/beroe-otkradna-tochka-ot-ludogorec-161180", "text": "Изненада сервираха футболистите на Берое, завършвайки на равно с Лудогорец в началото на плейофната фаза в първата шестица. Лудогорец не успя да постигне успех при домакинството си на Берое, като двата тима завършиха 0:0.  По-недоволни със сигурност трябва да бъдат играчите от Разград, които пропиляха не едно и две положения пред вратаря на гостите Душан Перниш. Съперниците от Стара Загора също можеха да отбележат, но в самото начало Мартин Камбуров не наказа груба грешка на Форстър.", "date": "2019.03.30", "title": "Берое открадна точка от Лудогорец"}
{"url": "https://www.monitor.bg/bg/a/view/rejs-se-zabi-v-spirka-kato-po-chudo-njama-postradali-hora-161178", "text": "Автобус се заби в спирка от градския транспорт на Пловдив, след което се спря в градинката до ректората на Пловдивския университет „Паисий Хилендарски”. Причина за произшествието, при което като по чудо няма загинали или ранени пешеходци, е смъртта на водача на рейса. На 57-годишния шофьор му призляло, след което загубил управление и рейсът първо преминал през мантинелата, разделяща платната на бул. „Цар Борис Трети Обединител”, след което се забил в спирката на Градския транспорт и оттам преминал в градинката пред ректората на ПУ. Сигналът за катастрофата бил получен на 112 в 17,20 часа, съобщиха от полицията в Пловдив. Оттам уточниха, че автобусът е правел ляв завой от бул. „Христо Ботев” на Сточна гара към бул. „Цар Борис Трети Обединител”. В рейса нямало пътници. Возилото имало табела „случаен превоз”. Броени метри, след като направил левия завой, на шофьора му прилошало. Рейсът минал през мантинелата, а оттам – в насрещната лента на „Цар Борис Трети Обединител”. След това се забил в дърво в градинката зад автобусната спирка до ректората. Свидетели на случилото счупили вратите на автобуса, за да измъкнат шофьора, който бил припаднал. Те повикали полиция и Бърза помощ. Лекарят от Бърза помощ само констатирал смъртта на шофьора, уточняват от полицията. Причината за смъртта му е здравословен проблем.  За късмет автобусът е бил празен, а и заради почивния ден, по булеварда също не е имало коли. На автобусната спирка не е имало пътници, което е предотвратило по-тежък инцидент. „Късмет, че мина на 10 метра от нас и никой не пострада”, пишат в социалните мрежи минувачи. Снимка: I see you KAT Пловдив", "date": "2019.03.30", "title": "Рейс се заби в спирка, след смъртта на шофьора му"}
{"url": "https://www.monitor.bg/bg/a/view/arest-za-11-isljamisti-v-germanija-161177", "text": "Германската полиция арестува 11 предполагаеми ислямисти, заподозрени за тероризъм, при операции в Западна Германия, предаде ДПА. Операциите са започнали вчера сутринта и са приключили тази сутрин в провинциите Северен Рейн - Вестфалия и Баден-Вюртемберг, по-конкретно в градовете Есен, Дюселдорф, Вупертал, Мьонхенгладбах, Дуисбург и Улм. Разследва се предполагаемо планиране на престъпления срещу сигурността на държавата, заяви днес говорител на прокуратурата в Дюселдорф. Макар да няма доказателства за конкретни набелязани мишени или съставен план за конкретни действия, властите проверяват дали задържаните не са свързани с терористичната организация \"Ислямска държава\". \"Предполагаме, че става дума за разклонение на \"Ислямска държава\" или за нейни симпатизанти\", каза говорителят. По-късно задържаните, на възраст между 22 и 35 години, повечето от Таджикистан, бяха освободени, след като полицията не открила при обиските оръжия или експлозиви.  ", "date": "2019.03.30", "title": "Арест за 11 ислямисти в Германия"}
{"url": "https://www.monitor.bg/bg/a/view/kakvi-prava-shte-imat-potrebitelite-pri-brekzit-bez-sdelka-161174", "text": "Ще трябва ли да заплащам допълнителни данъци или такси, ако пазарувам онлайн от Обединеното кралство? Ще продължи ли моята пакетна туристическа ваканция, закупена от туристическа агенция в Обединеното кралство, да бъде защитена съгласно правото на ЕС след датата на оттегляне? Отговор на тези и други въпроси ще намерите в текста за правата ни след Брекзит при най-лошия сценарий. Тази седмица Европейската комисия завърши подготовката си за сценарий на излизане на  Обединеното кралство от Европейския съюз без споразумение. При все че напускането без споразумение не е желателно, ЕС е готов за него. Ако не бъде постигнато споразумение, считано от датата на оттегляне правилата на ЕС относно правата на потребителите ще престанат да се прилагат по отношение на Обединеното кралство. Въпреки това при определени условия разпоредбите на законодателството на ЕС за защита на потребителите може да продължат да се прилагат по отношение на потребителите от ЕС, когато пазаруват в Обединеното кралство или от търговец в Обединеното кралство. Какви са правата ми като потребител от една от 27-те държави — членки на ЕС, ако закупя стоки от магазин или уебсайт в Обединеното кралство? Съгласно правото на ЕС, ако сключите договор с търговец в друга държава, и може да се докаже, че търговецът насочва търговската си дейност към Вашата държава — членка на ЕС на местопребиваване, ще се прилага правото на държавата членка, в която живеете. На тази основа съдилищата в държавите — членки на ЕС, ще продължат да прилагат правилата на ЕС за защита на потребителите, дори когато търговецът е установен в Обединеното кралство. Това са по-специално правилата, определени във: - Директивата за нелоялните търговски практики; - Директивата относно правата на потребителите; - Директивата относно неравноправните клаузи в потребителските договори; - Директивата относно продажбата на потребителски стоки и свързаните с тях гаранции; - Директивата за обозначаването на цените и -  Директивата за пакетните туристически пътувания. Ако живеете в държава — членка на ЕС, и закупувате стоки онлайн, които трябва да бъдат внесени от Обединеното кралство, ще трябва да заплатите вносни мита и други косвени данъци (напр. ДДС). Всички стоки, внесени от Обединеното кралство в ЕС, ще подлежат също на митнически проверки, в това число на мерки за забрана и ограничение. Като потребител, живеещ в държава — членка на ЕС, мога ли да предявя иск срещу търговец, установен в Обединеното кралство, пред съд в държава — членка на ЕС? Ако сте потребител, живеещ в държава — членка на ЕС, и решите да заведете дело срещу търговец в Обединеното кралство в съд в държава членка, оттеглянето на Обединеното кралство няма да има последици за Вас, ако търговецът продава стоките си в държавата, в която живеете. Правилата на ЕС ще продължат да се прилагат и Вие ще можете да заведете дело срещу търговеца в държавата — членка на ЕС, в която пребивавате. Без значение е дали търговецът е установен в ЕС или в Обединеното кралство. Ако търговец, установен в Обединеното кралство, не продава стоките си във Вашата държава — членка на ЕС, правата Ви на потребител ще зависят от правото на Обединеното кралство. По отношение на признаването и изпълнението в Обединеното кралство на решения, издадени от съдилища в някоя държава — членка на ЕС (и на решения, издадени от съдилища в Обединеното кралство, в 27-те държави — членки на ЕС), се прилагат националните правила в ЕС и в Обединеното кралство. На практика това означава, че решение, постановено от съд в държава — членка на ЕС, може да бъде изпълнено в Обединеното кралство, само ако съд в Обединеното кралство реши да признае това съдебно решение. След датата на оттегляне правото на ЕС относно извънсъдебното решаване на спорове и уреждането на спорове онлайн повече няма да се прилага за Обединеното кралство. Вие вече няма да можете да използвате платформата на ЕС за онлайн решаване на спорове за уреждане на спорове с търговци, установени в Обединеното кралство. Това зависи от това дали организаторът на пътуването, установен в Обединеното кралство, от който сте закупили пакетната туристическа ваканция, я предлага във Вашата държава — членка на ЕС. Ако случаят е такъв, организаторът ще бъде задължен, като всеки организатор на пътувания, установен в трета държава, да осигури за Вас защита при несъстоятелност съгласно правото на Вашата държава — членка на ЕС. Ако туристическата агенция в Обединеното кралство не предлага пакетната ваканция във Вашата държава — членка на ЕС, правата Ви на потребител ще зависят от правото на Обединеното кралство. Ще окаже ли оттеглянето на Обединеното кралство от ЕС въздействие върху безопасността и качеството на лекарствените продукти, пускани на пазара в ЕС? Не. Оттеглянето на Обединеното кралство няма да засегне високото качество и безопасността на лекарствата, които пациентите в ЕС очакват от приеманите от тях лекарства. Лекарствата, които могат да се закупят свободно в аптеките или са предписани от лекар в държава — членка на ЕС, след датата на оттегляне, няма да се различават по качество, безопасност и ефективност от продаваните свободно или предписаните лекарства преди оттеглянето на Обединеното кралство. По принцип Вашият достъп до лекарства би трябвало да остане непроменен. Въпреки това дори при най-добрата подготовка не може напълно да се изключи възможността доставката на някои лекарства да бъде временно засегната. Европейската комисия и Европейската агенция по лекарствата следят внимателно ситуацията. Всяко национално правителство има своя роля. Във всеки случай, за съжаление не са редки случаите на недостиг на лекарства и такива вече възникват по различни причини, които не са свързани с оттеглянето на Обединеното кралство. Европейската агенция по лекарствата и националните регулаторни органи имат опит в справянето с този проблем и предприемат необходимите действия, така че пациентите да получат подходящи съвети за лечението си. Правилата на ЕС относно защитата на личните данни (Общият регламент относно защитата на данните) дават възможност за предаване на лични данни на трета държава, ако администраторът или обработващият лични данни е предоставил подходящи гаранции. Тези гаранции включват: - стандартни клаузи за защита на данните: Три набора типови клаузи са достъпни на уебсайта на Комисията. - задължителни фирмени правила: правно обвързващи правила за защита на данните, одобрени от компетентния орган по защита на данните, които се прилагат в рамките на дадена корпоративна група; - одобрени кодекси за поведение, заедно със задължителни ангажименти с изпълнителна сила на администратора или обработващия лични данни в държавата извън ЕС, в която се прехвърлят данни; - одобрени механизми за сертифициране, заедно със задължителни ангажименти с изпълнителна сила на администратора или обработващия лични данни в третата държава.", "date": "2019.03.30", "title": "Какви права ще имат потребителите при Брекзит без сделка?"}
{"url": "https://www.monitor.bg/bg/a/view/kobrata-s-nov-komentar-za-celuvkata-na-djeni-161179", "text": "Не съм виновен, през кариерата си съм дал десетки хиляди интервюта. Всеки ме познава като приветлив и вежлив човек. Жената дойде при мен по време на тегленето на кантара и каза: След боя ще вдигнем купон!, заявил Пулев пред в. \"Билд\" за историята с целунатата репортерка. Германският треньор на Пулев Ули Вегнер също говори пред \"Билд\". \"Бях точно до тях след мача. Кубрат даде интервю на красивата и любезна дама. Да, и после я целуна. Беше израз на емоция\", разказва 76-годишният специалист. Той отрича Пулев да е хващал Джени за задника. Преди това братът на Кубрат, Тервел Пулев, пусна във Фейсбук видео, на което се вижда как Дженифър Равало, по-известна като Джени Суши, се отърква в скута на мъж, часове след целувката с Кобрата. Клипът е заснет в лобито на хотела, където е било партито по случай победата на най-добрия ни боксьор. В клипа се вижда как Кубрат Пулев седи до тях и присъствието му не притеснява репортерката.  Под видеото пише: \"03:00 ч. сутринта, няколко часа след прословутата целувка, Джени Суши в контекста на сексуално тормозената жена!\" Клипът може да бъде видян ", "date": "2019.03.30", "title": "Кобрата с нов коментар за целувката на Джени"}
{"url": "https://www.monitor.bg:443/bg/a/view/djej-lo-otbeljaza-houmryn-s-aleks-rodriges-161132", "text": "Истинска любов или пиар кампания? Двете твърдения бяха на кантар, когато папараци уловиха латинодивата Дженифър Лопес и бейзболната звезда Алекс Родригес в интимна близост в бекстейджа на неин концерт в Лас Вегас през март 2017 г. Две години по-късно спокойно може да се каже, че става въпрос за истинска романтика, тъй като Джей Ло и бившият спортист вече планират да се разходят до олтара. „Двамата наистина се харесват, защото имат много общо помежду си – от латинските си корени, до любовта си към Ню Йорк и децата им. Въпреки това Дженифър е наясно, че Алекс е женкар, и е предпазлива. За момента се забавляват. Тя се наслаждава на срещите с него, това е“, потвърди тогава пред сп. People анонимен източник, запознат отблизо с любовните трепети между звездите. Искрата между двамата пламна веднага след края на краткия романс между певицата и доста по-младия от нея рапър Дрейк. Преди изпълнителката на Ain't Your Mama да влезе в списъка с изгори на Родригес пък, той уплътняваше времето си с други именити дами, сред които състезателката по борба Тори Уилсън и изпълнителната директорка на технологична компания Анн Уойсики. Дженифър и Алекс бързо се превърнаха в любима мишена на медиите, които следяха всеки дребен детайл от ежедневието им – срещи, първо запознанство с майката на Лопес - Гвадалупе, разходки и т.н. „Тя е един от най-умните хора, които познавам, и е невероятна майка“, похвали тогава проектотъщата си бейзболистът. Първият голям подарък от Родригес за нежната му половинка също не остана незабелязан. В навечерието на Коледа през 2017 г. Лопес получи частен самолет. Портфейлът на бившето попълнение на „Янките“ който не може да се побере под елхата. Летателният апарат разполага с 14 места. Този февруари влюбените поляха две години от началото на връзката си, а певицата изля сърцето си с трогателен пост в социалните мрежи. „Две години смях, две години забавления, две години приключения. Две години вълнение от съвместното развитие и учене. Две години истинско приятелство. И толкова много любов! Правиш света ми по-красив, безопасен и стабилен. По средата на нашия постоянно променящ се живот ти ме караш да се чувствам като тийнейджърка, която започва всичко отначало. Всеки път, когато си мисля, че съм те разгадала, ти ме изненадваш по най-прекрасните начини, напомняйки ми колко съм благословена, че те открих точно в този момент от живота си. Нашият момент. Обичам те, мачо“, написа изпълнителката. За този период от време Джей Ло и бейзболистът заживяха като семейство и дори Певицата възпитава близнаците Макс и Еме от брака си с Марк Антъни, с когото се разведе през 2014 г. Преди това красавицата бе омъжена за танцьора Крис Джъд и за сервитьора Оджани Ноа. Родригес пък има две деца от бившата си съпруга Синтия Скъртис. С нея той подписа документите за развод през 2008 г. Няколко дни след годишнината бившият спортист падна на едно коляно и предложи брак на любимата си. За това се похвали самият той с кадър на внушителния пръстен в социалните мрежи. „Тя каза „Да“, написа в Туитър бейзболистът. Лопес качи същата снимка с множество сърчица в профила си в Инстаграм. Според техни близки двамата са се сгодили по време на почивката си на Бахамите. Годежните пръстени са до болка познати на Джей Ло. Цената на актуалното бижу на безименния й пръст е около един милион долара. Диамантът е с правоъгълна форма и е приблизително 10 карата, коментира президентът на компания за скъпоценности Андрю Браун. Според модната експертка Лорън Макколи пък той е 15 карата. Предишният съпруг на звездата - певецът Марк Антъни, през 2004 г. й подари пръстен с 8,5-каратов син диамант, оценяван на 4 милиона долара. Преди него Лопес беше сгодена за актьора Бен Афлек. Той й направи предложение за женитба с розов 6,1-каратов диамант, оценяван на 2,5 милиона долара. Крис Джъд, вторият съпруг на певицата, й подари през 2001 г. пръстен с диамант за шестцифрена сума. Първият брак на певицата е с кубинеца Оджани Ноа. Той също й направил предложение през 1997 г. с диамантен пръстен за шестцифрена сума.", "date": "2019.03.30", "title": " Джей  Ло отбеляза хоумрън с Алекс Родригес "}
{"url": "https://www.monitor.bg:443/bg/a/view/izlojba-na-hudojnik-ot-pirinsko-pochitan-ot-hitler-i-gioring-beshe-otkrita-v-blagoevgrad-avtopotrtreti-161161", "text": "В благоевградската  Художествена галерия беше открита ретроспективна изложба на непознатия досега живописец Константин Гърнев, наричан приживе от приятелите си Кочо. В основата на това начинание е галерия „Виктория“ и благоевградският талантлив художник и директор на галерията  Иван Милушев. Почитателите на живописното изкуство с интерес научиха, че картините на художника Кочо Гърнев  са били почитани от Хитлер и Гьоринг. Константин, или Кочо Гърнев е роден на 18 януари 1893 година в някогашното село Либяхово, Неврокопско, или днешно  Илинден. Селото се намира на няколко километра от сегашната граница с Гърция до ГКПП-Илинден. Кочо Гърнев завършва прогимназия в Банско и през 1910 е приет в Рисувалното училище в София, като извънреден ученик по керамика. После става редовен студент в днешната Художествена академия, но през 1915 година напуска академията, за да се включи като доброволец в Първата световна война, като военен художник. През 1922 година заминава за Германия и се установява в Мюнхен, където е приет за студент и завършва Академията по изкуствата. Странства из цяла Европа – Италия, Германия, Белгия, Холандия, Англия, Швейцария, Испания, Далмация, Гърция, Източна Прусия, Финландия и цялото Балтийско крайбрежие. Обикаля още Северна Африка , Мароко, Палестина, Турция, Сирия, Ерусалим. Десетки са самостоятелните изложби на Кочо Гърнев в Германия и цяла Европа, които той експонира от 1924 година до кончината си. През 1934 година той представя самостоятелна изложба в галерия „Преслав“ в София. На 16 ноември 1940 година в най-голямата частна художествена галери в Мюнхен „Ленбах“, в присъствието на видни преставители на немското изкуство Кочо Гърнев представя е експозиция от общо 91 произведения, 45 от които са маслени картини, 41 акварела и 5 рисунки. Изложбата е уважена с присъствието си от тогавашните ръководители на Германия Хитлер и Гьоринг. В края на Втората световна война през 1945 година, при въздушните бомбардировки на Мюнхен и двете ателиета на Кочо Гърнев са сринати от бомбите. Изгарят голяма част от картините му, както и колекцията му от творби на негови немски и български колеги. Последната изява на Кочо Гърнев в българския арт живот е през 1965 година, когато участва в Национална изложба с картината си „Ездачка“. Умира от сърдечен удар на 1 септември 1966 в Мюнхен. Погребан е там в северните гробища.", "date": "2019.03.30", "title": "Изложба на художник от Пиринско, почитан от Хитлер и Гьоринг беше открита в Благоевград (автопотртрети)"}
{"url": "https://www.monitor.bg:443/bg/a/view/vasko-krypkata-otpraznuva-30-godin-poduene-blus-bend-s-legendata-gaj-dejvis-161167", "text": "Васко Кръпката отпразнува снощи в Благоевград 30-годишнинанта от създадената от него група „Подуене блус бенд“. Втората фестивална вечер на „Blagoevgrad Blues&Jazz” се проведе в автопарка на бившите казарми, който от няколко години е превърнат в приветлива концертна зала с името „Орфей“. Близо 3 часа от бившето военно хале вместо ръмженето на танкове, БТР-и и други военни машини над Благоевград се понесоха нежни звуци от блуз и джаз мелодии. Васко Кръпката и бандата му избраха Благоевград за начало на концертите си по повод 30-годишнината от създаването на групата. Той се превърна в главен герой на „Blagoevgrad Blues&Jazz”, когото публиката познава, той и останалите от групата бяха поздравени от зрителите с „Happy birthday”:„Много ми е любим този фестивал. Чувствам се много щастлив тук”, каза развълнуваният музикант    Кулминацията на вечерта дойде, когато легендарният Гай Дейвис завладя сцената с най-добрите си блус истории. Музикантът, който обикаля света с китара в ръка, очарова публиката в Благоевград с атрактивните си изпълнения. Блус историите на американския виртуоз докоснаха всички в препълнената зала „Орфей” в парк „Македония”. Гай Дейвис разкри със своята китара и глас магията на автентичния блус.    Десерта на вечерта  дойде със съвместните изпълнения на американския блусар Гай Дейвис заедно с Васко Кръпката и „Подуене блус бенд”. Те предизвикаха бурните аплодисменти на зрителите, много от хората танцуваха в ритъма на блуса. Публиката върна няколко пъти на бис музикантите на сцената и ги аплодира бурно.", "date": "2019.03.30", "title": "Васко Кръпката отпразнува 30 години „Подуене блус бенд“ с легендата Гай Дейвис"}
{"url": "https://www.monitor.bg:443/bg/a/view/razsledvat-slujitelka-na-benzinostancija-dushila-dete-s-kachulkata-mu-161164", "text": "Полицията във Варна разследва случай на агресия срещу 12-годишно дете от служителка на бензиностанция. „Има подадена жалба на 17 март от майката на пострадалото момиче, по която се прави проверка. Изясняват се детайлите във връзка с инцидента. Образувана е и преписка“, съобщиха от ОД на МВР в морския  град. Майката алармирала първо на телефон 112, а след това подала и жалба в Трето РУ на МВР – Варна, казаха още от полицията. Пострадалото дете е прегледано от лекар, направено му е електро-енцефелограма. Според местния сайт novavarna.net. жената живеела в местността „Ментешето“ край Варна и алармирала за агресията над нейната 12-годишна дъщеря, като неприятният инцидент се е разиграл на бензиностанция в квартал „Владиславово“. Според разказа й, четири деца на възраст между 11 и 13 години, сред които са нейната дъщеря и племенницата й, излезли н разходка с велосипедите си, но гумата на едното от тях спаднала. Децата се насочили към най-близката бензиностанция, за да я напомпят, но там били посрещнати от невежлива служителка, която започнала да им крещи. Казала им, че нямат работа там, след което ги изгонила от района на бензиностанцията. Разтревожени и уплашени хлапетата я извикали и жената пристигнала с колата си на място. Там взела устройството, за да напомпи гумата на колелото, станало повод за разправията. Същата служителка обаче се приближила към нея, изтръгнала маркуча от ръцете й и започнала да я блъска пред очите на другото й 2-годишно дете, което било в колата. „Ще ви убия, махайте се от обекта ми“, крещяла побеснялата жена. Преди това, на път към майката, бензинджийката хванала дъщеря ѝ за качулката на якето и започнала да я души и удря с юмруци по главата. В беса си тя блъснала и племенницата й. Според служителката, децата я предизвикали, употребявайки нецензурни думи. Възмутената майка се свързала след инцидента и с управителя на бензиностанцията. След като разбрал какви ги е вършила служителката му заявил, че тя ще бъде уволнена. Според него, това не е първото оплакване срещу нея за подобни прояви на неоправдана агресия.", "date": "2019.03.30", "title": "Разследват служителка на бензиностанция, душила дете с качулката му "}
{"url": "https://www.monitor.bg:443/bg/a/view/27-dushi-sa-uhapani-ot-kyrleji-vyv-varna-za-poslednata-sedmica-161162", "text": "27 души са ухапани от кърлежи във Варна за последната седмица, съобщиха от Регионалната здравна инспекция във Варна. Данните показват, че за периода от 22 до 28 март са били ухапани 27 души, като не е имало подобни случаи преди последния отчетен период. 24 от случаите са във Варна, а 3 са от малките общини в областта. За сравнение, пострадалите от кърлежи за същия период на 2018 година, са били 7 души. В тази връзка от общината съобщиха, че от понеделник започва първата за годината обработка против кърлежи на терени с обществено значение на територията на община Варна. Според д-р Антоанета Тончева, директор на ОП „Дезинфекция, дезинсекция и дератизация“, пръскането в парковете ще се извършват в късните вечерни или ранните утринни часове, когато посещаемостта е слаба. Всички третирания ще бъдат съобразени с подходящи климатични условия - температура, влажност, вятър, валежи, порастнала растителност. Дворовете на учебните заведения пък ще се обработват по време на пролетната ваканция на учениците, като екипите ще уведомяват дежурните отговорни лица преди началото на  предстоящото третиране. Използваните биоциди са предназначени за битова употреба, микрокапсулирани, с ниска токсичност, обясни Тончева. Третираните площи ще се обозначават с предупредителни табели.", "date": "2019.03.30", "title": "27 души са ухапани от кърлежи във Варна за последната седмица"}
{"url": "https://www.monitor.bg:443/bg/a/view/600-000-bylgarski-semejstva-sa-vechni-dlyjnici-161169", "text": "Нова европейска директива ще помага за опрощаване на дългове. По предложение на българския евродепутат Емил Радев в нея са залегнали текстове за опрощаване на дългове не само по отношение на фирмите, но и на физическите лица-потребители. \"България остана последната държава членка в ЕС с вечни длъжници. Процедури за обявяване на личен фалит или абсолютна давност има във всяка една друга европейска държава-членка,“ обясни Радев в ефира на телевизия България Он Еър. По думите му над 600 хил. български семейства дължат суми. Имат и образувани изпълнителни производства.  \"Това е огромна сума, огромна цифра български граждани и голяма част от тях не могат да платят задълженията си години наред. Въпреки че имуществото им бива отнето, продадено, те продължават да дължат, да се трупат лихви, да се трупат разноски. И по никакъв начин тези хора не могат да се освободят от дълговете си, да започнат начисто, наново и затова ние сме длъжни да им дадем втори шанс,“ заяви Емил Радев. Той посочи, че ЕС губи от фалити на на фирми 1 700 000 работни места всяка година. Затова даването на втори шанс, преструктурирането на дружествата ще доведе до много по-малко фалити, което ще запази милиони работни места в ЕС. \"Въвеждат се много по-ясни процедури за преструктуриране, за даване на втори шанс, за освобождаване от част от задълженията на търговците при невъзможност да се изплащат и това всичко цели да не фалират компаниите, да не се стига до процедурите по фалит, за да се запазят действащи фирмите, малките и средни предприятия, да могат да запазят работните места, защото ЕС губи от фалити на на фирми 1 700 000 работни места всяка година. Затова даването на втори шанс, преструктурирането на дружествата ще доведе до много по-малко фалити, което ще запази милиони работни места в ЕС\", обясни евродепутатът. \"Tази директива (б.р. - Директива за повишаване на ефективността на процедурите за преструктуриране, несъстоятелност и опрощаване на задължения) унифицира европейските практики и дава наистина възможност за втори шанс на изпадналите в затруднение търговци, предприемачи и физически лица.“", "date": "2019.03.30", "title": "600 000 български семейства са „вечни длъжници“"}
{"url": "https://www.monitor.bg:443/bg/a/view/5-3-po-rihter-razlulja-v-centralna-gyrcija-161166", "text": "Земетресение с магнитуд 5,3 по Рихтер бе регистрирано в Централна Гърция, съобщиха световните агенции. Трусът е регистриран в 12.46 ч. местно време край град Итеа, на 129 километра западно от Атина, сочат данни на Атинския институт по геодинамика, информира АП. Трусът е бил на дълбочина 13,7 километра. Засега няма информация за ранени хора и за нанесени материални щети. Земетресението е било усетено в Атина, в райони от континентална Гърция и на полуостров Пелопонес, съобщи гръцката агенция АНА-МПА. Трусът бе доста силен и продължителен, посочи жител на западния град Патра (на п-в Пелопонес), намиращ се на 51 километра от епицентъра на земетресението, информира Ройтерс. Гърция се намира в зона със силна сеизмична активност и земетресения като днешното не са редки.", "date": "2019.03.30", "title": "5,3 по Рихтер разлюля в Централна Гърция"}
{"url": "https://www.monitor.bg:443/bg/a/view/gerb-se-celi-v-evroparlamenta-sys-7-8-deputati-161171", "text": "Резултатите на ГЕРБ от тези евроизбори ще бъдат по-добри от всякога. Целта ни е да вкараме 7-8 депутати. Очакваме мръсна компроматна война от опонентите. Това каза в Поморие заместник-председателят на политическа партия ГЕРБ Цветан Цветанов. Той заяви, че винаги преди избори срещу него имало атаки. Цветанов даде пример със случая в Костинброд. Заместник - председателят на ГЕРБ подчерта, че е имал пълна подкрепа в партиен план. Той информира, че на 31 март от 12.00 часа в София ще бъде представена евролистата на ГЕРБ. Тогава щяло да стане ясно и кой ще е водачът. В нашата евролиста няма кандидати с повдигнати обвинения за пране на пари, добави той. Днес Цветанов откри в Поморие областния семинар на бургаската структура на партията. На дискусията присъстват народни представители, кметове, общински съветници, председатели на клубове, членове и симпатизанти на партията. Преди началото на семинара Цветанов каза, че има потенциален риск от миграционна вълна и трябва да се внимава в изказванията, за да имаме външна граница, която да не бъде под натиск от турска страна. Утре са изборите в Турция и това сигурно е провокирало подобно изказване, но категорично заявявам, че няма намеса в закона за вероизповеданията, коментира Цветанов. Днес в рамките на събитието в Поморие той ще изнесе лекция, свързана с актуалната политическа обстановка в страната и предизвикателствата към България и Европа през призмата на предстоящите евроизбори. След него политологът Румяна Коларова ще коментира българския политически процес в условията на демокрацията, а политологът Антон Тодоров ще говори за \"Фалшивите новини: манипулативни техники в контекста на европейските избори\".", "date": "2019.03.30", "title": "ГЕРБ се цели в европарламента със 7-8 депутати"}
{"url": "https://www.monitor.bg:443/bg/a/view/frenskite-banki-treperjat-ot-jyltite-jiletki-161168", "text": "Френските банки призоваха да бъде сложен край на агресията срещу техните офиси при демонстрациите на \"жълтите жилетки\", предаде Франс прес. Призивът е в статия днес във френския вестник \"Монд\". \"Дойде времето всички да осъдят насилието срещу банките\", написаха шестимата членове на изпълнителния комитет на Френската банкова федерация - организация, която защитава интересите на всички банки във Франция. В комитета влизат директорите на шестте големи френски банкови учреждения Бе Пе Се Е (BPCE), Бе Ен Пе Париба (BNP Paribas), Креди Мютюел (Credit Mutuel), Банк Постал (Banque Postale), Креди Агрикол (Credit Agricole) и Сосиете Женерал (Societe Generale). Очаква се днес \"жълтите жилетки\" да излязат на демонстрации за двадесети пореден път въпреки забраните и опасността от нови сблъсъци със служителите на реда. \"Необходимо е да бъде сложен край на това неоправдано насилие. Настояваме да бъдат създадени условия, при които колегите ни да могат спокойно и безопасно да упражняват професията си. От близо четири месеца стотици банкови офиси се превърнаха в мишени и бяха разграбени и подпалени, а нашите банкови консултанти бяха заплашвани с физическа саморазправа\", написаха шестимата членове на изпълнителния комитет. Те подчертаха, че френските банки са на първо място в списъка на данъкоплатците във Франция. Общо 760 банкови офиси бяха повредени от началото на демонстрациите на \"жълтите жилетки\", отбелязва Франс прес. Във Франция има общо около 37 000 офиси на банки, в които работят над 360 000 служители. „Жълтите жилетки” се събират за нови протести днес, в 20-ата последователна събота, въпреки забраните след проявите на насилие и вандализъм при предишните им акции, предаде АП. Шествия се организират днес в Париж, Бордо и други градове, за да се поддържа натискът над президента Макрон или да води по-социална политика в помощ на работниците, или да подаде оставка. Протестиращите искат освен това да изразят солидарност със 73-годишната Женевиев Льоге, която бе блъсната от полицай и ранена в главата при протестите миналия уикенд в Ница. \"Всички сме Женевиев\", гласи онлайн призив за днешните протести. В Париж шествието ще започне от Левия бряг на Сена и ще премине край Айфеловата кула. Протести на булевард Шанз'Елизе са забранени след вандалските прояви в предишни уикенди, напомня АП.", "date": "2019.03.30", "title": "Френските банки треперят от \"жълтите жилетки\""}
{"url": "https://www.monitor.bg:443/bg/a/view/etyr-tri-pyti-nakaza-vereja-161170", "text": "Отборът на „Етър” победи с 3:0 „Верея” в мач от група \"А\" на втората осмица на Първа лига.  Футболистите от „Етър” не срещнаха никакви проблеми срещу съперника, в чийто състав имаше голям брой юноши. Великотърновци изпуснаха куп голови положения. Автори на трите попадения станаха Велко Батрович (27,52) и Даниел Младенов (43).", "date": "2019.03.30", "title": "„Етър” три пъти наказа „Верея”"}
{"url": "https://www.monitor.bg:443/bg/a/view/malchugani-stavat-avioinjeneri-za-den-v-muzejko-161010", "text": "Малчугани и техните родители могат да се превърнат в авиоинженери. В рамките на 20-30 минути те могат да се научат да правят глайдери (безмоторни самолети) в новия кът в „Музейко“ Maker Space. Пространството е подходящо за хлапета от 7 до 15 години, но никой не спира и порасналите деца да покажат уменията си. Maker Space е специално оборудвано пространство за новаторски идеи и творчески решения. В него е разположена зона, в която децата да работят, и друга, която да играе ролята на офис на екипа. Там могат да се занимават с по-мащабните проекти и по-сложни инструменти. Първата тема в Maker Space е В къта в „Музейко“ децата се учат защо летят самолетите, за подемната сила, гравитацията, а след това се насочват към практическата работа. Използвайки необходимите предпазни мерки, малчуганите имат възможността да работят с инструменти и различни материали, да правят прототипи на самолети, да експериментират „По този начин те могат да се учат от грешките си и да видят, че всяко едно изобретение е в резултат на работа. Това ще им даде увереност и на тях самите“, сподели Стефан от екипа на „Музейко“. Освен това начинът на работа и практическата насоченост позволява хлапетата да усвоят различни умения. За да направят един самолет, децата могат да използват готови прототипи, следвайки стъпките за създаване на тялото, крилото и елементите на опашката, а след това да сглобят и самия глайдер. Колко бързи ще са в това пък зависи дали родителите помагат и колко уверени са в способностите си самите малчугани. „За нас е много важно това да е съвместна работа между деца и родители. Това е философията на целия музей“, заяви Стефан. Той сподели, че понякога майките и татковците се притесняват и тогава екипът се включва на помощ. Сред най-честите въпроси, които малчуганите задават, докато майсторят, пък са „така добре ли е“ или „достатъчно голямо ли е крилото“. След като завършат своите безмоторни самолети, хлапетата тестват летят ли или не в специална „брифинг зона“. Стефан стига до любопитен извод след наблюдението си от първите няколко седмици. Обратно на очакванията и стереотипите, че момчетата са по-сръчни, се оказва, че и са много по-старателни и по-прецизни. Стефан даде за пример как момиченце на 7 години измайсторява по-хубав глайдер от момче на 12. Сред посетителите в Maker Space имало и група тийнейнджъри, които разхождайки се, влизат и си правят глайдер по свой дизайн. Има случаи, в които родителите започват да майсторят вместо детето и тогава малчуганът се отегчава. В момента Makaer Space е отворен за индивидуални посетителите, тъй като капацитетът наведнъж е за около 14-15 деца, а техните придружители стесняват бройката. От „Музейко“ обаче обмислят да се създаде възможност за групови посещения по индивидуални програми за класове. Това обаче може би ще става на 2 етапа, тъй като класовете са твърде големи. Друга от дейностите, с които могат да се занимават посетителите на Maker Space е въздушна тръба. В подобни въздушни тунели авиоинженерите могат да проверят дали нещо има аеродинамична форма. „Като на истински авиоинженери децата могат да тестват различни материали. Кой от тях би се завъртял, кой би летят“, разказа Стефан. Те могат да сложат балон, различни форми от хартия и т.н. Третата дейност от „Летящите машини“ ще бъде свързана с дроновете – как функционират, за какво могат да се ползват. Там като консултант и специален гост миналата неделя бе Максим Ешкенази. С посетителите в „Музейко“ той сподели своя опит от света на летящите машини, разкри защо наред с музиката и как инженерната мисъл и изкуството могат да работят в хармония. Военният авиоинженер майор Дилян Неделчев пък ще бъде гост тази неделя, когато ще направят „дисекция“ на глайдера на Стефан, за да го подобрят. Следващата тема в Maker Space ще е посветена на анимация и ще бъде по-арт настроена. „Ще има и едно нещо наречено зоотроп, в което ще има движение и залъгване на окото, с което се създава илюзията на движение. Във вътрешната страна на цилиндъра има рисунки и подобно на стопкадър анимацията се създава илюзията на движение“, сподели Стефан какво ще очаква посетителите на пространство след май месец. Третата тема ще е „Супергерои“, но тя няма да бъде посветена само за комиксите. Тогава малчуганите ще се учат как технологиите помагат на хора със затруднено положение да превъзмогнат своите проблеми, така че да се справят. Тогава ще имат възможност да работят и с 3D принтер и да разработват различни фигури – октоподи, сърца, пирамиди, роботи и други интересни неща. Последната тема ще е „Конструирай бъдещето си“, но дейностите по нея не са уточнени все още.", "date": "2019.03.30", "title": "Малчугани стават авиоинженери за ден в „Музейко“"}
{"url": "https://www.monitor.bg:443/bg/a/view/v-obuvkite-na-mihaela-marinova-161133", "text": "Тежеше 50 кг с извънземните платформи на кецовете си. Посрещнах я за саундчек за частно парти. Руси коси, непокорна, но свенлива усмивка, кокетна раница, слим джинси и тези влудяващи с габаритите си обувки, които я карат да изглежда като секси модел на колекция за НАСА. Очаквам след нея да дотича асистент с цял куфар с масажни гелове и ортопедични стелки, но Михаела Маринова идва с китарист. създава цял космос от усещания. Кара те да се чувстваш лек, привлечен от меланхолията и леко объркан от сантимента, който подличко изскача от задрямало кътче на душата ти. До финала на акустичното изпълнение на „Един срещу друг“ имах чувството, че ще изгубя битката за гравитацията и вокалният джедай Михаела ще ме прикове към полюлея на залата с едно движение на малкия си пръст. Момичето, което започна пътя си в X Factor, спечели „Като две капки вода“ на прага на абитуриентския си бал и получи потупване по рамото от Лили Иванова, върви към титлата „най-добрата млада певица в България“ с арсенал от 100 чифта обувки. „Може и да са повече. Имам чифт за всеки тоалет, ежедневен или сценичен. Кецовете, с които ме виждаш, са ми любимите. Платформата им е мека, можеш да я прободеш с игла. Изключително леки са и удобни за ходене“, обяснява ми Михаела. Обувките са голям фетиш за изпълнителката на „Вирджиния рекърдс“ и в общия им дом с футболиста Александър Дюлгеров вече си има отделна стая-гардероб, която сама обзавежда. Там е тоалетката й за грим, там се случват и пробите на дрехите, които личният й шивач изработва по нейни скици. Кубинки до токчета-игла с каишка бижу през глезена, боти, спортни кецове и ботуши в любимия и телесен цвят и прасковено изпълват две от стените на стаята. Най-ексцентричният й модел са ботуши от змийска кожа, които се плъзгат като чорап до дупето. „Страшно високи са и доста екстравагантни. Обикновено ги слагам само за снимка“, признава с усмивка Михаела. От две години насам тя работи с шивач по тоалетите за турнетата и клубните си участия. „Мама я откри тази жена, истинско съкровище е. и покрай нея тя се зариби по уникатите като изработка. Баба е стара вече за такива експерименти и разчитам на професионалист“, разказва певицата. В ежедневието ще я видим със слим джинси и широка блуза, или много къс топ в семпъл цвят, който комбинира с бижу. Често разнообразява стайлинга си и с дрехи на любимия си Александър. „Сега съм с негов суичър. Стои ми почти като рокличка и с един висок ботуш ще е супер“, завърта се небрежно Михаела. Питам я как е попаднала сред специалните гости на концерта на Любо Киров в НДК. „Любо ме покани да изпълним заедно „Мога“, беше ми суперемоционално. За мен той е вдъхновение и пример как можеш да бъдеш успешен в България, без да правиш компромиси с музиката, която харесваш. Следи изкъсо как се развивам и вярва в мен. Горда съм, че стоях до такъв артист, в толкова специален за него момент“, вълнува се Михаела. Преди да излезе на сцената адреналинът я обзел дотолкова, че забравила текста на парчето. Успяла да се събере като по чудо и изживяла магията на дуета си с Любо без той въобще да разбере за прединфарктното й състояние. Сценичната й треска и любовта към музиката е напълно разбираема за нейното момче Александър. Той е голям меломан, дълги години се е занимавал с народни танци, а тръпката преди да излезе на терена за решаващ мач е близка до тази на Михаела преди концерт. Запознават се покрай общи приятели на вечеря. Впоследствие той дошъл да види проекта й със Софийската филхармония пред Народния театър. и откарали няколко часа в разговори. „Той е истински мъжкар. Усети ме като човек и по много деликатен начин успя да ме спечели. Аз съм доста предпазлива в емоционалното обвързване, трудно се отварям към някого, още повече че и възрастовата ни разлика е 8 години. Но той се пребори по много романтичен начин за мен“, споделя Михаела. Бърза да уточни, че избраникът й не е типичният футболист и няма никаква опасност да го видим с обръч от силиконови красвици около кръста да щрака с пръсти върху бара на лъскав столичен клуб. „Харесва музиката, която аз правя, дори често ме изпреварва с новите видеа на любимите ми изпълнители, показва ми ги и коментираме. И аз разбирам вече повече от футбол. И двамата се стремим към голям стадион и уважаваме талантите си“, казва Михаела. Когато Александър й предложил да живеят заедно била пометена от ураган от щастие и ... малко страх. „Той е голяма хапка, мъж на 28 години, който има сериозни планове за бъдещето. Не знам съдба ли е, но Алекс живее на една улица разстояние от родителите ми. Майка ми винаги ми е повтаряла, че ако се изнеса някой ден, би искала да съм й наблизо, в същия квартал“, споделя изпълнителката на „Очи в очи“. Михаела Маринова е фен на шкембе чорбата и признава, че по качеството й може да познае колко добри са готвачите в един ресторант. „Баща ми е много добър кулинар, вкъщи непрекъснато се приготвяха тънки мезета за гостите. В началото не можех дори да опитам шкембе, после ми стана любимата супа. Случвало се е да си хапвам и преди участие. Колегите имат късмет, че пея със собствен микрофон, и не усещат аромата на чесън.“, намигва Михаела.", "date": "2019.03.30", "title": " В обувките на Михаела Маринова "}
{"url": "https://www.monitor.bg:443/bg/a/view/dvama-zaginaha-v-katastrofa-v-slivensko-161154", "text": "28-годишен мъж, който е бил зад волана на лек автомобил „Пежо“ и 20-годишната му спътница са загинали  на място при инцидент на главен път І-6 от Бургас за София на територията на Сливенска област. Сигналът за катастрофата е бил подаден от отиващи на работа с микробус жители на село Тополчане, които разпознала  единият труповете. По предварителни данни пежото е излетяло към 05 ,40 часа в събота от пътното платно и се е обърнало встрани от канавката, няма следи от спирачки, липсват дири и от евентуално преминал в този момент в насрещното автомобил. Загиналият Мартин М. се е завърнал наскоро от чужбина, където е работел, разказаха жители на Тополчане, откъдето са пътувалите в разбитата кола. По думите им 20-годишната Елена отскоро започнала работа в тукашно барче, предполагат че след смяната й са тръгнали да се повеселят. При удара тежко е ранен пътувалия на задната седалка 26-годишен Стойчо, а със счупена ръка е 18-годишната Йоана. Близките на загиналите са в шок, още не искат да повярват , че ги е сполетяла тази трагедия. Всичко са много добри момчета и момичета, работливи, усмихнати, уважителни. Не сме чували да са правели бели…“, лаконично коментира кметът на селото Петър Илиев. Причините за произшествието са в процес на установяване. По случая е образувано досъдебно производство, обясниха от ОД на МВР - Сливен.  ", "date": "2019.03.30", "title": "Двама загинаха в катастрофа в Сливенско"}
{"url": "https://www.monitor.bg:443/bg/a/view/blok-aonsu-pribira-sveshtite-za-dva-dni-161153", "text": "След девет дни без електричество обитателите на блок АОНСУ в Русе прибират свещите, но само за два дни. От дружеството „Енерго-Про“ решиха да пуснат тока в сградата през уикенда, въпреки че все още не е намерено решение за натрупаните задължения в размер на 48 000 лева. В бившето общежитие на Академията за обществени науки и социално управление обитаеми са около 70 апартамента от общо 197. В тях живеят близо 200 души, като има и семейства с малки деца. След спирането на електричеството на 21 март много хора се изнесоха при близки и роднини и в сградата останаха само тези, които няма къде другаде да отидат. До тежката ситуация се стигна, след като „Енерго-Про“ не можа да си събере парите. Обитателите смятат, че дългът не е техен, защото всеки месец си плащат тока, отчетен по контролните уреди на всяко жилище, и не разбират как се натрупва разликата при показанията на общия електромер. Нямат индивидуални партиди, защото не са уредили окончателно взаимоотношенията си с фирма „Рали 2003“ на Явор Блъсков. Това е бизнесменът, придобил и превърнал сградата на бившата академия в жилищна. „Рали 2003“ е титуляр на партидата за тока, а според обитателите Блъсков е неоткриваем. През седмицата предстои среща на „Енерго-Про“ с представители на етажната собственост, на която ще присъства и служител на общината. Желанието на притежателите на жилища е да имат индивидуални партиди. Един от вариантите дългът да бъде покрит е обитателите да се съгласят да подпишат споразумение с „Енерго-Про“ за ежемесечно плащане на текущото потребление и част от натрупания дълг до пълното издължаване.", "date": "2019.03.30", "title": "Блок АОНСУ прибира свещите за два дни"}
{"url": "https://www.monitor.bg:443/bg/a/view/pyrvijat-avtonomen-avtobus-trygna-vyv-finlandija-161152", "text": "Преди броени дни в Хелзинки, Финландия беше представен автономният автобус Gacha. Планът е той да започне да се използва за превоз на пътници в три финландски града още тази пролет. Това е първият в света автономен автобус, който функционира във всякакви метеорологични условия. Превозното средство Gacha има способността да работи надеждно дори и при трудни климатични условия – на тъмно, а дори и на дъжд, сняг и киша. Досега трудните метеорологични условия възпрепятстваха безпилотните автомобили да функционират, особено при положение, че са разработвани и тествани основно на топло и меко време. Автобусът Gacha използва напълно нова технология за управление, която е тествана да работи в арктическите условия на Лапландия. Това му осигурява конкурентно предимство пред други решения за автономно придвижване. Моделът е революционен автомобил от ново поколение разработен от финландската фирма Sensible 4 и японската MUJI. Двете фирми смятат да разработят автономни микробуси за обществена употреба и да предоставят транспортни услуги на потребителите още през 2021 година. Дизайнът на Gacha е проектиран от специалисти на фирмата MUJI. Отвън автобусът изглежда като капсула със светодиодната лента вместо фар. Вътре няма обособено място за водач, а само за пътниците. В салона има 10 места за сядане и още 6 места за правостоящи. Универсалната предна и задната част на Gacha позволяват на модела да се движи и в двете посоки. Инженерите на компанията Sensible 4 са направили техническата част на шатъла. Те са разработили система за управление на машината, която включва в себе си технологии за позициониране, навигация и разпознаване. Автономният автобус Gacha развива максимална скорост от 40 км/ч. Задвижването е електрическо на четирите колела, а автономният пробег засега е 100 км. За безопасността на движението автобусът Gacha е снабден със здравите зимни гуми Nokian Hakkapeliitta R3, които допринасят за това пътниците да се возят безопасно и комфортно и при екстремни условия. Гумите Nokian Hakkapeliitta са разработени за екстремни условия и са плод на десетилетия опит в променливи условия. Те са създадени за шофиране навсякъде, където има резки метеорологични промени. Безопасността на зимните гуми е прецизно проверена и настроена на сняг, лед и киша в най-големия тестови център за зимни гуми в света, наречен „Белият ад”. Над 200 дни сняг и скреж годишно предоставят отлични екстремни условия за тестване и разработване на най-безопасните гуми в света. Гумите са единствената точка на контакт с повърхността на пътя, което ги превръща в много важен фактор за човешката безопасност. Разработването на нови видове услуги и умни технологии за гумите позволява те да се монтират на бъдещите обществени превозни средства. Технологиите в трафика за движение се развиват и автономните превозни средства ще бъдат част от ежедневието в бъдеще. Системите за контрол на тези самоуправляващи се автомобили изискват най-съвременни гуми и разнообразни данни за тяхната работа, за да направят шофирането безопасно във всички ситуации.", "date": "2019.03.30", "title": "Първият автономен автобус тръгна във Финландия"}
{"url": "https://www.monitor.bg:443/bg/a/view/pod-lipite-kolega-jurnalist-sybra-starite-si-geroi-na-razdumka-161157", "text": "Четирима от безбройните си герои през последните 4 десетилетия събра на раздумка в Стара Загора журналистът Ваньо Стоилов, който представи  в Града на липите първата си книга , сборник с 35 истории  за интересни хора и събития под наслов „Милиони стъпала към бога“. Сред дошлите  залата на регионална библиотека „Захари Княжески“ за  да поздравят автора, а и за да прибавят нови парченца от житейските си пъзели бяха единствена  жена машинист на парен локомотив в България, старозагорката  Василка Георгиева; създателят на уникални ловни ботуши за краката на Леонид Брежнев от Габрово Пейко Михов; потомственият  „ловец на автографи“ от Ямбол  Георги Бирников и строителят с пагони на бузлуджанската Чиния , о.з. подполковник Кольо Георгиев от село Богомилово. Василка призна, че е и до сега сънува как тегли 2-хилядотонната композиция  и хвърля въглища в пещта с лопатата, а Бирников показа уникален автограф на Учителя Петър Дънов от далечната 1934-а, с който се открива събраната му в три тлъсти тома колекция от парафи. Видимо развълнуван от събитието о.з. полковник Георгиев разпалено обясни, че въпреки слуховете при строителството на старопланинския монумент /тънещ сега в разруха!/  няма нито един загинал войник, а поработващият й днес в обущарничката си бай Пейко си спомни, че чизмите за Брежнев се наложило да ушие за една вечер. Първа книга на жънещия вече 40 години на журналистическата нива Ваньо Стоилов съдържа 35 разказа, в които има общо 467 000 знака, а 320-те страници са побрали точно 378 черно-бели фотоса, някои от които за пръв път излизат от архивните албуми на собствениците им. Това накара представящата я , проф. д-р Светла Димитрова, директор на уникалния музей на открито „Етъра“ да прикани старозагорските си колеги – историци от сега да направят заявка по за част от тях, защото имат неоценима стойност. Спретнатият том с твърди корици е …безценен, пошегува се авторът с липсата на обявена цена и благодари на старозагорския кмет Живко Тодоров за финансовото рамо при реализацията на дълго отлаганото начинание. Като книга за „овехтели хора“, които обаче са безкрайно нужни,  за да не забравяме  миналото си по пътя към бъдещето определя творбата си възпитаникът на факултета по журналистика при СУ „Свети Климент Охридски“. Ваньо Стоилов е започнал професионалната си кариера веднага след студентската скамейка  във вестник „Работническо дело“ като кореспондент от Търговище и Хасково, преминал е през „Дума“, а вече 2 десетилетия работи за „24 часа“ от Стара Загора. Заглавието „Милиони стъпала към Бога“ дошло от разказа на слепия звънар от шипченския храм „Рождество Христово“  Дечко Гарбуталов, който при срещата с автора споделил, че за 46 години служене е извървял общо 7 милиона стъпала към дарените от Русия 17 камбани в звънарната.", "date": "2019.03.30", "title": "Под липите журналист ветеран събра старите си герои на раздумка"}
{"url": "https://www.monitor.bg:443/bg/a/view/aktiorite-ot-nlo-propusnaha-pametnika-na-velko-kynev-161155", "text": "  Нито един от някогашните партньори на големия артист в култовото тв предаване НЛО Велко Кънев не дойде за тържественото откриване на паметника му в родния град Елхово. Високата 2,20 м  фигура , изобразяваща артиста в ролята на Даскала от едноименния моноспектакъл на Жан Пиер Дьопан е изработена от скулптура Петко Йорданов е поставена в съседство със сградата на местното читалище „Развитие 1893“, където Кънев прави първите си стъпки на театрална сцена в тукашния самодейна трупа с режисьор Стойчо Стойчев. Паметникът откриха кметът на Елхово Петър Киров, който беше и сред инициаторите миналата година там да отвори врати музейна сбирка , разказваща за творческия и професионален път на изигралия десетки театрални и филмови роли любимец на публиката и съпругата му Дора, която просълзена благодари на всички направили възможно начинанието в памет на твореца. Сред множеството беше и дългогодишната самодейка Вела Попова, която помни първата поява през далечната 1962 г. на бъдещия български Алберто Сорди в пиесата на Асен Босев „Кандидат за луната“ . По онова време Велко е бил 14-годишен и е учел в местното  основно училище „Паисий Хилендарски“. Местните жители с недоумение коментираха, че и при откриването на музея не са забелязали никой от партньорите на Велко в „Оркестър без име“ и много други негови театрални и кино участия в недалечното минало. Фигурата е изработена от месинг, тежи 295 кг и е отлята в старозагорската леярна на  „Милчев 61“ ЕООД от Красимир Младенов, Венцислав Казаков, Димо Димов и  Георги Милчев. Откриването на паметника съвпадна с празника на Елхово, който се чества вече десетилетия на 30 март .През седмицата самодейната трупа представи в залата, носеща името на Велко Кънев постановката „Д-р“ по Бранислав Нушич, която е посветена на родения преди 71 години и починал едва на 63 именит съгражданин.  ", "date": "2019.03.30", "title": "Актьорите от НЛО пропуснаха паметника на Велко Кънев"}
{"url": "https://www.monitor.bg:443/bg/a/view/zaharieva-ne-sme-dovolni-turcija-da-ni-izpolzva-za-predizbornata-si-kampanija-161151", "text": "Има дипломатическо напрежение с Турция, но не е предизвикано от София, заяви вицепремиерът и министър на външните работи Екатерина Захариева пред bTV.  \"Премиерът беше много ясен и категоричен, разбира се че сме ядосани. Изборите ще минат. Все още ще бъдем съседи, няма как да си преместим кошарите. За съжаление започна да става система. Премиерът каза, че е много лесно да втвърдяваме тона, но не го правим. На ден първи след изборите отново ще искаме добри съседски отношения. Миналата година март месец имаше изказване на Ердоган при изборите, на което също трябваше да реагираме остро\", каза тя.  \"Все по-често започва да се използва религията като част от политиката. В България живеем в мир и разбирателство и не се замисляме кой какво вероизповедание изповядва. Този тренд да използваш религиозните теми за политика е изключително опасен\", добави Захариева.  \"Нека да изчакаме понеделник. Да видим дали няма да размислят след изборите. Най-лесното би било Чавушоглу да се извини. Ние сме една от не многото държави на ЕС, които считат, че ще е лошо ако Турция прекрати преговорите за членство. Както Борисов каза, ние сме ги подкрепили. Ние не сме доволни като Турция ни използва за предизборната си кампания. Има дипломатическо напрежение с Турция, но не е предизвикано от София. Имам много добри отношения с колегата Чавушоглу. Учудва ме, че приема този закон като натиск. Миналата година разговаряхме по телефона през декември по тази тема. Обясних му, че той важи за всички църкви, не е насочен към тях. Разговорът беше възпитан и добросъседски. В никакъв случай не е насочен срещу някоя от религиите. По никакъв начин не е оказан натиск. Сега на предизборен митинг, за да се стегне електората, това е абсолютно излишно\", каза вицепремиерът.  Снощи, след 5 ч. разговори между премиера на България Бойко Борисов и вицепрезидента на Турция Фуат Октай, двамата се разделиха без да се разберат. Борисов поиска извинение от Турция за изказване на турския външен министър Чавушоглу, който заяви, че Анкара се е намесила, за да мине Законът за вероизповеданията у нас.", "date": "2019.03.30", "title": "Захариева: Не сме доволни Турция да ни използва за предизборната си кампания"}
{"url": "https://www.monitor.bg:443/bg/a/view/ivy-cliq-otpechatva-snimkite-na-momenta-161159", "text": "Въпреки, почти неограничените възможности във фотографията, предлагани от днешните смартфони, снимките не може лесно да бъдат отпечатани, за да бъдат залепени на вратата на хладилника. За това са цифровите моментни фотоапарати, с които Polaroid е известен, разполагащи с вграден мини фотопринтер. Canon също се включва в моментната фотография с фотоапаратите си Ivy Cliq + Instant и Ivy Cliq Instant. Приложението позволява на потребителите да използват различни филтри, фоторамки и текст, преди отпечатването на хартиено копие, което да залепят на хладилника, лаптопа или където пожелаят. Потребителите могат да настройват възможностите за дистанционно заснемане, както и да записват и използват собствени звуци за включване / изключване и снимане. Cliq + разполага също със слот за microSD карта за съхранение на снимките и огледало за селфи отпред, обкръжено от LED светлини. Модела се предлага в бяло, синьо и червено. Новите фотоапарати Ivy Cliq ще се продават от следващия месец с 10 самозалепващи плаки на цена от $ 159.99 за Cliq + и $ 99.99 за Cliq.", "date": "2019.03.30", "title": "Ivy Cliq отпечатва снимките на момента"}
{"url": "https://www.monitor.bg:443/bg/a/view/operiraha-myjko-nandu-v-zoopark-sled-napadenie-ot-hyski-161158", "text": "Четиригодишно мъжко нанду претърпя спасителна операция след като стана обект за нападение от домашно хъски в старозагорския зоопарк. Инцидентът с огромната птица е станал привечер в петък, когато пуснато да се разхожда без повод куче налетяло върху мрежата на нандуто и то подплашено започнало да се мята и успяло разрани до кръв шията си , както и да загуби единия нокът на десния си крак. Само бързата намеса на служителите в зоопарка, които успели да прогонят рижия „разбойник“ спасили екзотичния екземпляр от по-големи наранявания, коментира управителят на зоопарка доц. д-р Радослав Михайлов, който лично е извършил хирургичната интервенция. Свидетелите са категорични, че хъскито е имало нашийник, то е проникнало по алеите от място, където в оградата има пролука, докато собственикът му останал навън. В момента се проверяват записите от наскоро монтираните видеокамери на територията на парк „Митрополит Методи Кусев“, за да бъде открит и съответно глобен притежателят на хъскито. Старозагорският парк е създаден преди 52 години, разположен е върху 74 дка площ и разполага с над 400 екземпляра от 80 вида бозайници, птици и земноводни, като поседната придобивка с бял бенгалски тигър и самка, докарани от Словения.Въпреки охраната там се случват и инциденти като този с южноамериканеца, а преди време от клетката си се измъкна 6-годишната лъвица Стела и се наложи да бъде упоявана със стреличка, за да бъде прибрана обратно. През тази година започва реализация на проект за цялостно обновяване и модернизация на зоопарка,необходимите за целта средства от 4,2 млн ще бъдат получени от Фондовете за градско развитие, един от финансовите инструменти по ОП \"Региони в растеж\" 2014-2020.Решение за това местните старейшини взеха единодушно два дни преди случката. Проектът предвижда промени в клетките, за да влязат те в норматива в приетата през 2003 г. специална наредба за минимални изисквания и условия за отглеждането на животни в подобен род  атракциони.Планирано е  събаряне на компрометираната стара сграда, където се намира администрацията и кухнята  и изграждане на нова на две нива. Ще бъдат създадени нови пешеходни алеи и тоалетните за посетители, както и между някои  клетки с цел увеличаване на функциониращите площи за животни, обясняват от общинската администрация.", "date": "2019.03.30", "title": "Оперираха мъжко нанду в зоопарк след нападение от хъски"}
{"url": "https://www.monitor.bg:443/bg/a/view/sled-pet-chasa-razgovori-turcija-otkaza-da-se-izvini-161148", "text": "След близо пет часа разговори между премиера Бойко Борисов и турския вицепрезидент Фуат Октай в Букурещ,  Турция отказа да се извини за думите на външния си министър Мавлют Чавушоглу. Това стана ясно от думите на самия Борисов след срещата. Той даде да се разбере, че турците не смятат, че са направили грешка.   Те считат, че с нищо не са ни засегнали и било извадено от контекста това, което се раздуха, каза Борисов и добави, че от наша страна са извадили сайтовете с публикациите. , дори пуснали изказването на живо. В последствие пък Октай провел разговир с Анкара и дори с турския президент Реджеп Ердоган.  Ако преценят, че Чавушоглу трябва да си поднесе извинението, да го направят. Аз бях неотстъпчив за всякакви други варианти, каза Борисов.  Много ясен бях, че честта и достойнството на една държава нр може да се съизмерва с други ползи, добави премиерът.  Той поясни, че не сме засягали турската страна по никакъв начин и никой не ни е оказвал натиск или въздействие заради закона за вероизповеданията.  Премиерът заяви, че лично той не се е чувствал с Ердоган. Толкова много проекти говорихме, че ме яд за подобно нещо да си разваляме отношенията, каза Борисов. Турците обяснили, че това не било натиск, а ситуация. Борисов на свой ред пък обяснявал каква е разликата между натиск и ситуация.  Борисов даде да се разбере, че няма да иска среща с Ердоган.  Аз ги разбирам, че са в избори, но и ние сме в избори. Всички водят антитурска кампания, ние никога не сме си го позволили, коментира още премиерът.  Разбирам ги, че в неделя имат избори, но не за сметка на България, заключи Борисов и добави, че роднините мюсюлмани не се нуждаят от външна защита, защото имат всички свободи.", "date": "2019.03.30", "title": "След пет часа разговори: Турция отказа да се извини"}
{"url": "https://www.monitor.bg:443/bg/a/view/aktioryt-dimityr-marinov-v-holivud-njama-prijatelstvo-kato-v-bylgarija-161135", "text": "- Адаптирането никога не е толкова трудно, макар моят полет да беше доста неприятен – с 2 спирки и изпускане на самолет поради закъснение на предишния, така че вместо да летя до Лос Анджелис 14 часа летях 26. Беше наистина гадно, но се прибрах и, разбира се, всекидневието ме грабна веднага. Семейството ме очакваше, липсвах им, малкият ми син пък беше леко болен и трябваше да се погрижа. След това уведомих моите професионални партньори, агенти и мениджъри, че съм готов отново да вляза в играта, и то с пълна сила. Те настояха да им разкажа всичко, което се е случило в България, но все още не съм успял изцяло. Защото веднага ме вкараха в тежката игра: на следващия ден след пристигането ми трябваше да науча 7 страници текст за сериозен кастинг след 3 дни. Но това е животът и такъв трябва да бъде. Да си организиран, да си гъвкав и да не обръщаш внимание на умората, а да намериш начин да се адаптираш. Имаше много неща, които исках да споделя у дома, децата постоянно ми задаваха въпроси и беше много вълнуващо. Защото срещите в България дълбаеха своята следа и носталгията у мен беше превъзбудена повече, отколкото трябва. Емоционално, в усещанията си аз все още бях в България, независимо че вече карах по улиците на Ел Ей... - Най-силните преживявания бяха на живо. Най-ярък отпечатък в паметта ми оставиха на първо място срещите с младите студенти в НАТФИЗ и на второ – с публиката и медиите в Пловдив при представянето на „Зелената книга“. Прегръдките, ръкостисканията, снимките, въпросите след всяка прожекция, спирането по улицата, размяната на мисли и идеи – това е нещо, което няма цена, за мен то е по-важно от всичко останало. Това чувство за любов и благодарност наистина няма измерение. Доста приятели ми даваха съвети да се държа като звезда, да отказвам някои участия, да не бъда чак толкова открит и добронамерен, да имам „тежест“, защото съм „голямата работа“ – но това беше точно противоположното на онова, за което аз бях в България. Просто не съм такъв човек и никога няма да се променя. Умея да разделям професионалното от персоналното. Ако имам професионални успехи, те са само професионални и нищо повече. Персонално, разбира се, това е голямо удоволствие, но не означава, че трябва по един или друг начин да парадирам с него. Много нови познати ме питаха как съм успял да се запазя толкова оптимистичен, скромен, да не се надувам. За мен това звучеше като комплимент. Отговорът е елементарен - аз съм този, който съм, аз съм си аз. Искам хората да ме приемат като един от тях. Да, човек с успех, определено, но този успех е част от моето развитие. Ако започна да се държа като звезда, би било много тъжно... - Поддържам връзка с двама колеги от моя клас - Лиза Шопова и Стефан Денолюбов. Още от студентските години си бяхме влезли под кожата и работехме много добре заедно. Това бяха хора, които безрезервно ми вярваха и ме насърчаваха във всяко едно отношение. Успях да се видя и с двамата, макар и за кратко, което ме кара да се чувствам гузно, защото исках да споделя по-дълго време с тях, но те са истински приятели и ме разбират. Имаме много за какво да си говорим, даже с Денолюбов работим заедно по един проект... Страшно съжалявам, че не можах да се видя със Стефан Вълдобрев, той беше отправил едно послание към мен, което безумно ме очарова и дори ме разплака – не съм предполагал, че имам такова огромно значение в неговия живот с китарата, която някога му подарих... Много мечтаех да се видя и да си поговоря с Камен Донев, но той е изключително зает човек и не можах. Радвам се, че се видях с Мариус Куркински, голяма изненада за него беше, когато му връчих наградата на проф. Азарян, след което отново след толкова години се прегърнахме. Койна Русева трябваше да пътува същата вечер за Пазарджик, но остана в театъра до късно, за да изпием по чаша вино. Беше и Касиел – уникално удоволствие е да си в компанията й, нейното присъствие за мен винаги ще бъде магия... Тайно се надявам, че скоро ще имам възможност да дойда в България за по-дълго и да направя приоритет срещите с тези мои приятели и колеги, които всеки ден толкова ми липсват. - Не, тук няма приятелства извън снимачната площадка и репетиционните зали. Тук са друг вид взаимоотношения. Поддържам връзка с някои от колегите от „Зелената книга“, с които си говорим приятелски - как си, добре ли си, но това не е другаруване, както в България – да се срещнем, да си пийнем, да си хапнем, да споделяме идеи, да търсим проекти заедно, да планираме... Не... Тук има друг ред, редът на индустрията, който е значително по-различен. Чувствата и отношенията са топли, приятни, ако ни се случи да се видим на парти или на кастинг, но като цяло в Америка професионално-приятелска връзка все още нямам с нито един от големите актьори. - Държа да кажа, че нарицателното „златен клас“ за мен е метафора, в смисъл че изключително висок процент от него днес са светила в българската култура. Но лично смятам, че всеки клас, завършил ВИТИЗ или НАТФИЗ, е златен клас сам по себе си. Всеки един колега е златен сам по себе си. Дали е успял или не, дали се е лансирал или не, това няма нищо общо. В ранна възраст много колеги не успяват да се откроят, но в по-късна те правят чудеса, и обратното – някои рано правят чудеса, а по-късно се запиляват нанякъде или изчезват завинаги. Затова този етикет „златен клас“ за мен не е комплимент. Да, удоволствие е да го чуя, разбирам, че е жест, но нека сме реалисти: всеки студент, който сега учи в НАТФИЗ, е вече сам по себе си златен – със златно бъдеще и златни възможности. Дали ще ги оправдае, това е вече негов личен въпрос. Но аз имам респект към всеки от тях. Що се отнася до подготовката, която получих от проф. Азарян, определено тя ме лансира в САЩ. И до ден днешен аз не съм взел нито един клас по актьорско майсторство там. Гостувал съм на няколко класа, видял съм как се работи, но в крайна сметка това, което аз съм получил от българската школа, ме прави онова, което съм днес в киноиндустрията в САЩ. - Големият ми син е математик и спортист, но обожава актьорлъка и въобще изкуството. Има искрени чувства към това, което правя. В трети клас учителката го питала „С какво се занимава баща ти?“ и той отговорил: „Ами той се разхожда вкъщи с едни листове и си говори сам“... Малкият, който все още е на пет и половина, определено има афинитет към актьорството и музиката, обича да забавлява, да е център на вниманието. Много е артистичен и смешен. Разбира се, те имат огромно желание да посетят България. От малки им четях български народни приказки, детски анимационни филми са гледали... А това колко съм известен в България някак си им е далечно, въпреки че като се върнах и заразказвах, се усети тази гордост и кеф, че татко е „важен човек“. Но, от друга страна, те нямат усещане за „звездност“, въпреки че съм ги водил на кастинги и на терен. За тях татко си е татко, приемат ме много земно – татко просто си върши работата. Езикът, на който общуваме, е английски. Жена ми е американка, а аз за съжаление нямам лукса на баба и дядо, които да идват и да помагат, нямам лукса и да ги изпращам в България, защото няма къде. Така единственият, който говори български, съм аз. Когато се ядосам, казвам някои неща на български. И те ги знаят тия някои неща... На големия син приятели от България му бяха изпратили учебник, защото вече има интерес да усвои езика. - Сериалът е задържан до края на март, тъй като се оказа, че има сериозно предложение да го поеме „Нетфликс“. В момента той е собственост на Direct TV, голяма организация тук. Идеята е да започне да се снима в последната седмица на април в Торонто. Героят ми ще е агент на руското контраразузнаване в САЩ, малко по модела на друг тв сериал, който 7 години сриваше Америка – The Americans, където аз преди 3 години също участвах. Ще има конспирации, двойни агенти, икономически и политически шпионаж. Аз ще съм онзи гад, който играе и с двете страни – безскрупулен, арогантен, но изключително добър в това, което прави. Да се надяваме, че ще започна работа скоро. С най-голямо удоволствие бих се снимал в тв сериал или филм и в България, но това трябва да е добре подсигурено от гледна точка на време и възможности, защото все пак аз живея в САЩ, тук са ми семейството, домът, професията и кариерата. Но ако България ми предложи, аз с най-голямо удоволствие ще го направя свой пръв приоритет и ще донагласим програмата както подобава. За мен би било удоволствие наистина. - Нещата трябва да се споделят тогава, когато дойде моментът. Не става въпрос за тайна, а за даване на напразни надежди и аз съм убеден, че вие в България това го познавате добре: много неща се говорят, много идеи се споделят, много обещания се дават, а в крайна сметка всичко умира там, където се е родило. Затова винаги съм предпазлив. Но ето какво все пак бих споделил с вас. В преговори съм да поставя спектакъл по българска класическа литература, мисля, че в България хората в момента имат огромна нужда от това. И то да бъде направено с актьори родолюбци, които ще го приемат не само като професионална изява, но и като човешка. Мечтата ми е да събера т.нар. златен клас на Коко Азарян и всичките ми състуденти да участват. Вярвам, че може да се осъществи. Планирам и майсторски клас по театър и кино за млади таланти, компилация между българската школа, която аз съм завършил, и американските практически начини на работа. Има и нещо трето, което е много лично – имам идея за моноспектакъл, който да направя в България, но за това обещавам, че ще ви се обадя, когато дойде време. * Роден е на 6 октомври 1964 г. в София * На 11 години е първа цигулка във филхармония „Пионер“ * Завършва ВИТИЗ в т.нар. златен клас на проф. Крикор Азарян * През 1990 г. заминава на турне в САЩ и Канада и решава да остане отвъд Океана * В началото се озовава в Ноксвил, Тенеси, свири на улицата, за да се прехранва, работи като мияч на съдове, в пицария, а по-късно отваря собствен ресторант * Преди да получи видимост с филма „Зелената книга“, е участвал в поддържащи роли в множество филмови и тв продукции в САЩ („Закон и ред“, „Агент Картър“, „Скорпион“, „Рей Донован“, „Стрелец“, „Американците“ и др.) * Участва в дебютния филм на Лъчезар Аврамов „Снимка с Юки“, който имаше премиера на „София филм фест“ * В момента преподава в престижното Actors Studio в Лос Анджелис, филиал на Universal * Женен е за американка и има двама синове – Йордан (14) и Михаил (6)", "date": "2019.03.30", "title": "Актьорът Димитър Маринов: В Холивуд няма приятелство като в България"}
{"url": "https://www.monitor.bg:443/bg/a/view/temida-ne-proshtava-na-zvezdite-161131", "text": "Който е казал, че на известните личности всичко им е простено, не е съвсем прав. Пред закона всички са равни или поне така би трябвало да бъде. През последните месеци не една и две родни звезди застанаха пред Темида. Един напада любим човек, друг брани честта на баща си, трети е свидетел на смъртен случай - казуси кой от кой по-интересни. „Монитор“ подбра част от тях. В началото на март актьорът Причината – той нападна своята любима и колежка Рая Пеева. Актьорът попадна в полезрението на властите, след като беше арестуван на 4 март в 1,25 часа на софийско кръстовище. Стана ясно, че къдрокосият актьор е дърпал за косата жена, а случаен минувач се опитал да ги разтърве, но бил блъснат от Бахаров. Говорителят на Софийската районна прокуратура прокурор Невена Зартова разясни за „Монитор“, че актьорът не е удрял полицай, „отказал е да представи личните си документи и е откаран в I районно управление“. От прокуратурата допълниха, че Явор не е бил и удрял никого, единствено е дърпал косата на жена, която се оказа Пеева. Това заяви и самата тя в личния си Инстаграм профил. „Някои медии със или без желание комбинират и преувеличават факти. Случката е силно преувеличена и не отговаря на истината. Не е имало насилие над жена, нито пък към полицейски служител“, защити любимия си тя. Явор беше арестуван за 72 часа, но още на 48-ия час се е признал за виновен и е сключил споразумение с прокуратурата за 9 месеца пробация, което съдът е одобрил. От Софийския районен съд обясниха пред „Монитор“, че брат му Захари Бахаров му е наел адвокат и е платил за него, но бил толкова бесен, че не го посрещнал, след като го пуснали. По-малко от 24 часа след като излезе на свобода след тази издънка, Явор се оказа отново в Софийския районен съд. Този път обаче не като подсъдим, а като свидетел по гражданско дело, което продуцентите на сериала „Под прикритие“ водят срещу фирма, печатала лотарийни билети с лицата на героите от криминалната поредица. Малкият Бахаров беше част от хитовия сериал на БНТ, а образът му също грее на билетчетата на късмета. Затова се наложило да се върне при Темида, за да свидетелства. Той се появил на делото в същия вид и дрехи, както бил пуснат от ареста предната вечер. Припомняме, че това не е първият сблъсък на Явор със закона. Преди няколко години той беше задържан, обвинен и признат за виновен за притежание на наркотици. Попфолк дивата на пътя. Преди около седмица певицата се яви в Бургаския окръжен съд, след като бе призована да свидетелства по дело за катастрофа с фатален край. Тя даде показания, видимо притеснена и разстроена. Изпълнителката на „Много съм добра“ призна, че все още преживява кошмара от ранната утрин на 9 септември 201 г., когато автомобилът й блъска пешеходец на магистрала „Тракия“. Зад волана на возилото е шофьорът на певицата Димитър Илиев, който е подсъдим за кървавата трагедия. \"Не знаех, че толкова ще се притесня на тази масичка. Познавам Димитър от 7 години, той е изключителен професионалист и заради това толкова време работим заедно\", каза звездата, след като застана пред съдебния състав. Тя разказа, че във фаталната нощ имала участие във Варна, а след това тръгнали веднага да се прибират към София. Певицата седяла на задната седалка и си играела с телефона. \"Изведнъж усетих рязко спирачки, всичко стана за стотни от секундата. Чух стоновете на Димитър, който бе ужасен, вдигнах глава и видях човек, който търчеше пред колата. Затворих си очите и се хванах за седалката и чух силен удар. След това спряхме колата, бяхме много изплашени, защото не съм преживявала подобен ужас. Не бях на себе си\", разказа още тя. Деси се обадила на спешния телефон 112, за да повика линейка и полиция. Според нейните показания шофьорът Димитър Илиев се е движел в най-лявата лента. При катастрофата на място загина 21-годишният Божидар Кайлов от Карнобат. Разследването и досега не е установило какво е правил младият мъж пеша на магистралата в 5,30 ч. сутринта. След заседанието извън залата певицата разказа пред медиите за ужаса, който е преживяла. \"Беше страшно. Може би една година след това ме държа стресът, дори се страхувах да се къпя сама в банята. Беше много неприятно. Въобразявах си, че ме преследва душата му. Може да е някакво смахнато усещане, обаче то беше като травма от това, което се случи. Не пожелах да видя загиналия човек, дори на снимки не съм го виждала. Много пъти се питах: „Господи, защо на нас се случи?“. Това е много тежко като изживяване\", довери тя. Според нея шофьорът й Димитър няма никаква вина за случилото се. Делото продължава на 25 април. Друг пресен случай е с Младата певица застана в Апелативния спецсъд, за да подкрепи баща си Милен Пенчев, който е шеф на НОИ-Силистра. Той е обвинен, че е част от организирана група, която е осигурявала документи за получаване на по-високи пенсии. Заедно с него задържани са още двама души. \"Трябва да съм само свидетел, а не и обвиняем\", каза в съда Пенчев. Припомняме, че първоначално прокуратурата съобщи, че родителят на певицата се разбирал по Viber с осъждания Тодор Тодоров кой да получи по-висока пенсия чрез фалшификация на документи. Тогава Пенчев посочи, че сам изпращал сигнали до прокуратурата за завишени пенсии, което споделя по-късно и изпълнителката на „Вуду кукла“. От държавното обвинение контрираха, че почнал да го прави едва след като разбрал, че се извършват подобни проверки. Тита, чието име по паспорт е Христина Христова, защити баща си в социалните мрежи. „Първо, не мисля, че е редно медиите да замесват моето име с това на баща ми с цел сензация! Второ, аз и всички негови близки сме озадачени как човек, който е подавал сигнали към прокуратурата за извършена престъпна дейност от трети лица, е задържан именно за това? Искрено се надявам, че прокуратурата ще вложи същото усърдие в разследването на хората и обстоятелствата, посочени в сигналите от баща ми, за да се разбере обективната истина. От моя страна и от страната на всички хора в града, които го познават и знаят що за човек е, той има цялата подкрепа и уважение. Образован човек, изградил чисто и достойно име през годините, човек с позиция, характер, воля за живот и справедливост. И най-вече прекрасен баща!“, написа 19-годишната красавица: Истински фурор предизвика и която неколкократно влезе в съда в Пловдив заради любимия си - бизнесмена Румен Рончев. Той е обвиняем за обсебване в особено големи размери на лизинговия джипа на Мегз, чиято стойност е близо 100 000 лева. По-интересни от казуса се оказаха отношенията съпруг-съпруга-любовница. На едно от заседанията носителката на „Златна игла“ изкрещя: „Любов, обичам те повече от всичко“, след което припадна. Циркът се разигра пред очите на законната съпруга на Рончев – Зорница Рончева. „О, не й обръщайте внимание. Тя винаги прави така”, изкоментира самата съпруга, която дори не се обърна, за да погледне какво е състоянието на съперницата й. Когато Румен Рончев бе изведен с белезници от съдебната зала, тъй като съдът потвърди оставането му в ареста, Мегз изпищя и се свлече в ръцете на мускулест мъж, след което елегантно падна на пода. Секунди по-късно към тях се завтекоха и други мъже от залата, които успяха да сложат Каканашева да седне и потърсиха вода, за да й дадат да пийне и да се съвземе. „Всичко това се случва пред нотариус. Няма нищо незаконно. Във връзка с цялата помия, която се изписа по моето име, мога да кажа, че когато преди месеци фирмата умираше, щастливото семейство го нямаше”, каза на влизане в съда Каканашева. Така тя отговори на обвиненията на съпругата Зорница, че се е опитвала да открадне фирмите и бизнеса им. „Тук съм, за да уверя всички, че фирмата е стабилна, не е била в по-добро състояние и е несправедливо хора, които дълго време ги нямаше, сега да искат да седнат на готовата софра”, уточни още тя. пък съди в Пловдив съпруга си – Станимир Ташев, защото не подписва бракоразводното дело. Малката Джулка се сгоди за фитнес инструктора Илиян Найденов, но не може да се разходи до олтара с него, докато Станимир не й върне свободата. Според близки на изкусителката тя дори не предявявала претенции върху общата им кола, която тя изплащала, само искала Ташев да подпише документите. Още докато Джулиана беше в къщата на „ВИП Брадър“, настоящата й половинка съобщи, че със Станимир са се разбрали той бързо да даде развод, но до това така и не се стигна.", "date": "2019.03.30", "title": "Темида не прощава на звездите"}
{"url": "https://www.monitor.bg:443/bg/a/view/e-srivove-zabaviha-firmenite-otcheti-na-spjashtite-firmi-161130", "text": "Сривове в електронните системи на държавни учреждения забавиха подаването на задължителната годишна декларация за липса на дейност в последния ден от изтичането на срока. За да се избегнат опашките пред Агенцията по вписванията и Националния статистически институт от институциите зовяха търговците да не се редят, а с електронни подписи да внасят документите си. на институциите обаче започнаха още в сряда, когато системата „Бизнес статистика“ на Националния статистически институт (НСИ) блокира за няколко часа. Сагата продължи и на следващия ден, когато преди обяд тя не бе достъпна отново. Според счетоводители обаче този период на затворените врати е продължил много повече. В петък, когато бе и последният ден за подаване на годишна декларация за „спящите фирми“, за няколко часа се срина и „Информационно обслужване“, откъдето се издават и подновяват електронни подписи. \"Проблемът е незначителен, за кратко време системата ни не работеше заради технически причини\", коментираха пред \"Монитор\" от транспортното министерство, под чието ръководство е държавната компания. Дружеството и в четвъртък е имало проблеми през по-голямата част от деня, когато с е-подписите не можеше да се подават декларации, както и да се \"парафират\" документи. Но от ведомството твърдят, че двата срива нямат общо помежду си. Поради липса на химикалки и бланки търговците на опашката собственици и пълномощници на „спящи“ фирми се редяха на опашка в Агенцията по вписванията. „Миналата година попълвах едно, тази година друго, а като обясних, че няма бланки, просто ме върнаха“, сподели една от многото на редицата. Ако се отиде преди обяд, ред се чака по 10-15 минути, а обслужването на гишето не отнема много време. В случай, че служителите открият грешка или пропуск в документите обаче търговецът бива върнат обратно, за да попълни наново декларацията и за пореден път да се нареди, за да чака ред. „Всяка година е така и се чака много - онзи ден блокира и системата на НСИ и така прецакаха бизнеса“, коментира друг човек от опашката. Въпреки че има напредък за улесняване на административната тежест за фирмите, които не осъществяват дейност, е очевидно, че това не е достатъчно, коментираха от Българската търговско-промишлена палата (БТПП) пред „Монитор“. Най-голямата бизнес организация предлага веднъж подадената декларация в свободен текст от фирма, която не извършва и няма да извършва дейност, да няма нужда да се изпраща всяка година, а само когато дейността бъде възобновена.", "date": "2019.03.30", "title": " Е-сривове забавиха отчетите на „спящите фирми“"}
{"url": "https://www.monitor.bg:443/bg/a/view/izpiti-po-matematika-v-su-i-tu-prez-uikenda-161127", "text": "С изпити по математика продължава предварителната кандидатстудентска сесия в СУ„Св. Климент Охридски“ и Технически университет – София този уикенд. На 30-и март ще се проведе предварителен изпит-тест по математика в Техническия университет-София, неговия филиал в Пловдив и Инженерно-педагогическия факултет в Сливен. На 31-и от 9.00 ч. пък е ще се проведе предварителният изпит по математика II. Той е писмен и кандидат-студентите трябва да се справят с решаването на осем задачи. Следобед пък ще се проведат още три изпита. От 14.00 ч. са събеседването за специалност „Изобразително изкуство“, на който кандидат-студентите представят портфолио с авторски рисунки, както и за специалност „Музика“, по време на който кандидати са задължени да изпълнят наизуст две произведения по избор на музикален инструмент или пеене. От 15.00 ч. пък е изпит по география, който е върху учебния материал от задължителната и профилираната подготовка за 10 клас. Той е във вид на тест от 100 въпроса, от които 40 са от учебния материал за 9 клас, а останалите 60 – от учебния материал за 10 клас. Кандидатите трябва да се справят със задачи за географски факти, обекти, явления и процеси и за тяхното анализиране, интерпретиране и сравнение, като всеки въпрос има само един верен отговор от четири възможни отговораи", "date": "2019.03.30", "title": "Изпити по математика в СУ и ТУ през уикенда"}
{"url": "https://www.monitor.bg:443/bg/a/view/motosezonyt-zapochva-s-shestvie-161150", "text": "Хиляди мотористи откриват днес сезона с шествие в София. По традиция те се събират на пл. „Александър Невски” в 10 ч. Да ги поздрави и да ги призове към безопасност на пътя ще дойде столичният кмет Йорданка Фандъкова.  Мотошествието ще премине по маршрут: ул. „Оборище“, булевардите „Васил Левски”, ”Цар Освободител”, „Цариградско шосе”, „Алея Яворов”, „Никола Вапцаров”, ”Черни връх”, ”България” до пътен възел Бояна. ", "date": "2019.03.30", "title": "Мотосезонът започва с шествие"}
{"url": "https://www.monitor.bg:443/bg/a/view/tazi-nosht-shte-premestim-strelkite-s-chas-napred-161149", "text": "Тази нощ въвеждаме лятното часово време. Точно в 3:00 през нощта ще преместим стрелките с час напред. Окончателното отпадане на смяната на времето ще стане през 2021 година за Европейския съюз. До април догодина държавите членки трябва да кажат кое часово време избират - лятно или зимно. В България основна тежест за избора ще има общото решение на съюза и съседните държави, за да не се създават часови зони в рамките на общността. Днес отбелязваме Часа на земята. В деня на световната екоинициатива в София на площад \"Батенберг\" ще бъдат разкрити мобилни пунктове за старо електрическо и електронно оборудване, текстил и опасни отпадъци. А довечера, между 20:30 и 21:30 ч. Часът на Земята отново ще бъде отбелязан със спиране на осветлението, съобщи БНТ.", "date": "2019.03.30", "title": "Местим стрелките с час напред"}
