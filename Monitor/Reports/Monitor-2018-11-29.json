{"url": "https://www.monitor.bg:443/bg/a/view/borisov-v-maroko-po-dobro-obrazovanie-i-po-malko-deca-v-afrika-za-da-ne-se-schupi-evropa-151025", "text": "Африка трябва да акцентира на образованието и намаляването на раждаемостта. Това заяви премиерът Бойко Борисов, който изнесе лекция \"Ролята на България за европейскта интеграция на стрните от Западните Балкани в контекста на Българското председателство на Съвета на ЕС\" в Рабат пред дипломати от Външното министерство на Мароко. Той обясни, че на срещите по-рано с „колегите му“ от Мароко са го предупредили, че има реална опасност 40 млн. души да тръгнат по маршрута Африка-Европа, само заради климатичните промени. \"Имате и бежанци, а България е на такова място, през което минава така наречения балкански коридор. Ние положихме огромни усилия, изградихме и съоръжение по границата. Имаме над 90 съдебни производства срещу трафиканти и нулев миграционен натиск. Това се дължи както на нашите усилия, така и на споразумението с Турция\", обясни Борисов. По думите му единственият начин да не тръгнат тези 40 млн. е да се направи така, че хората в Африка да останат там, да работят и да се вдигне БВП на страните там. \"Трябва да се акцентира на образование и намаляване на раждаемостта. Иначе Европа ще се счупи\", категоричен бе Борисов. По отношение на Българското европредседателство и Западните Балкани, Борисов обясни: \"Когато избрахме това за тема на нашето председателство много колеги казаха, че е безразсъдно, но то даде перспектива на тези страни и спомогна. Доволен съм, че на срещата в София дойдоха абсолютно всички европейски лидери. Шестте балкански държави има БВП колкото Словакия, а като население са малко повече от Румъния\", коментира той. \"Инфраструктурата на Балканите е от огромно значение, затова полагаме много усилия да развием коридорите 4, 8 и 10. Говорихме с колегите от Румъния и Полша за вертикалните коридори, които трябва да се започнат от юга\", каза още Борисов и допълни, че трябва да се вземат мерки и за решаването на конфликтите в региона, тъй като те спъват развитието на региона. \"Истински разтревожен съм от конфликта между Руската федерация и Украйна. За нас като съседи и на двете страни, този конфликт е една изключителна заплаха. Има абсолютно всички предпоставки да се повтори конфликтът в Югославия, нека да съм лош пророк. Нека бързо разрешат конфликта\", апелира премиерът по повод напрежението между двете страни, заради задържаните от Руския флот украински кораби.", "date": "2018.11.29", "title": "Борисов в Мароко: По-добро образование и по-малко деца в Африка, за да не се счупи Европа"}
{"url": "https://www.monitor.bg:443/bg/a/view/goranov-za-budjeta-dogodina-obshtestvoto-shte-byde-po-bogato-151024", "text": "Догодина обществото ще бъде по-успешно и по - богато. Това коментира финансовият министър Владислав Горанов от парламентарната трибуна след окончателното приемане на бюджета за 2019 година. Всички текстове бяха приети след общо седемнадесет часа дебати в рамките на два дена. Финансист номер едно коментира, че прогнозата за следващата година е добра и именно затова е оптимистичен за изпълнението на бюджета. Въпреки продължителните разисквания, Горанов благодари на опозицията, тъй като дебатите били по същество и какви политики да се водят. Междувременно представители на майките с деца с увреждания дойдоха в НС за среща с депутати от ГЕРБ, както и народни представители от социалната комисия, за да уточнят кои текстове от закона за личната помощ трябва да бъдат преработени. На срещата присъства и омбудсмана Мая Манолова. Утре пък трябва да има извънредно заседание на социалната комисия, която трябва да приеме отново промените в закона, който регламентира ползването на лични асистенти. По-късно вечерта се очаква и изявление.", "date": "2018.11.29", "title": "Горанов за бюджета: Догодина обществото ще бъде по-богато"}
{"url": "https://www.monitor.bg:443/bg/a/view/top-lektori-diskutirat-digitalnite-predizvikatelstvo-pred-biznesa-151020", "text": "Българският комисар по цифровата икономика и общество Мария Габриел ще вземе участие в дискусионния форум „Дигитални предизвикателства пред съвременните компании“. Събитието е по инициатива на Българската търговско-промишлена палата и Национална бизнес мрежа и се провежда утре (30 ноември) в Гранд Хотел София. Медийни партньори на дискусията са Информационна агенция и вестник \"Монитор\". Събитието ще събере представители на правителството и бизнеса, които ще представят възможностите, които дигитализацията отваря пред компаниите, но и рисковете, за които все още не сме готови. По време на форума изказване ще направят зам.- министърът на икономиката  , председателят на УС на БТПП  , председател на УС на Национална бизнес мрежа. Зам. изпълнителният директор на БАИ   ще говори за иновации, инвестиции и дигитализация в българския бизнес. С цялата програма може да се запознаете  . Предизвикателствата в регулацията и сътрудничеството между институциите в светлината на приоритетите на ЕС ще бъдат анализирани и дискутирани от водещи експерти и представители на авторитетни организации, като  , изпълнителен директор на “Диджитал Маркетинг Груп”, ще говори за агресивното навлизане на новите технологии. Как те променят начина, по който комуникираме, работим, пътуваме и живеем като цяло? Ефектите ще се усещат и засилват по-силно с всяка следваща година, подтиквани от огромен брой компании, които инвестират милиарди в разработването на нови технологии. Основните предизвикателства, с които съвременните бизнеси, следва да се справят са свързани с управлението на растежа чрез дигитални технологии, управлението на огромния масив данни, които ни заобикалят (т.нар. Big Data), навлизането на изкуствения интелект в ежедневния живот и защитата на личните данни на всеки един от нас. Как ще работим? Как ще избираме? Какво се знае за нас? Това са част от въпросите, на които Кирилова ще се опита да даде отговори. , СЕО \"Кобилдър Интернешънъл\", ще разкаже за бизнес средата и условията в Норвегия, които подпомагат развитието на иновации. Един от ключовите фактори са държавните механизми за насърчаване на иновациите в стартиращи компании и малки и средни предприятия. Добри практики в норвежката бизнес култура са другият важен аспект, който Бистра Папазова ще представи през погледа на норвежка компания, успешно установила бизнес в България. Темата на  , изпълнителен директор на Норвежко-българската бизнес група, е ролята на организацията за развитието на норвежко - българските бизнес взаимоотношения. Като представител на норвежкия бизнес в България НББГ има задачата активно да промотира норвежките ценности, свързани с нулева толерантност към корупция, прозрачност, открит диалог, равнопоставеност, устойчиво развитие и имплементирането на корпоративна социална отговорност в ежедневната дейност на фирмите. Темата за КСО в България – мисията (не)възможна ще продължи  , изпълнителен директор на фондация „Сийдър“. Презентацията й се фокусира върху възможностите, които дигиталните платформи предоставят на компаниите за реализиране на тяхната корпоративна социална отговорност и предизвикателствата, свързани с тяхното използване. Александрина ще представи примери от практиката на фондация „Сийдър“ в провеждането на дигитални кампании за набиране на средства с бизнеса и ще даде своето експертно мнение каква е формулата за реализиране на успешна програма за корпоративна социална отговорност с дългосрочен и значим социален ефект. Считано от май 2015 г. един от 10-те политически приоритета на Съюза е изграждането на силен единен цифров пазар на ЕС - преминаване от 28 национални пазара към един пазар чрез премахване на регулаторни пречки посредством наднационална и хармонизирана регулация. Очаква се това да донесе 415 милиарда евро годишно на икономиката на ЕС и да доведе до създаването на стотици хиляди нови работни места. За разлика от други държави и икономически обединения обаче, редом с постигането на икономически растеж и създаването на високо конкурентна онлайн среда, визията на ЕС за единен цифров пазар предвижда и осигуряването на висока защита на правата на гражданите, техните лични данни и информация, подобрена кибер-сигурност и вменяване задължения за отчетност и отговорност на бизнеса в дигиталното пространство.   от кантора „Георгиев, Тодоров и Ко“ ще се фокусира върху ролята на ЕС като лидер в сферата на цифровизацията или стремежът към регулация и сигурност създава пречки пред икономическия растеж и къде е балансът между двете? – тези и други въпроси ще бъдат поставени по време на кратка презентация на тема „Европейският регулатор в борбата за лидерство на дигиталния пазар“. Събитието се организира със специалното участие на  , управител на „Глобал Филмс“ ЕООД, който ще сподели своя опит, виждания и история на успеха в панела: “Лидерство и управление в дигитално време“. Халваджиян е известен продуцент на тв предавания, завършва режисура в Нов български университет, където преподава „Режисура и продуцентство в телевизионния шоу бизнес”. През 2002 г. основава продуцентските къщи „Глобал филмс” и „Глобал вижън\", които в последствие стават част от \"Глобал груп\".", "date": "2018.11.29", "title": "Топ лектори дискутират дигиталните предизвикателства пред бизнеса"}
{"url": "https://www.monitor.bg:443/bg/a/view/snjag-dyjd-mygli-oblaci-slynce-i-vjatyr-v-petyk-151028", "text": "През нощта облачността над по-голямата част от страната ще се задържи значителна и на отделни места ще превалява слаб сняг. Разкъсвания и намаления на облачността ще има над Югозападна България. Минимални температури в Северна България и по високите полета: между минус 11 и минус 6 градуса, в Южна - между 6 и минус 1 градуса, в София - около минус 10 градуса. Днес над Северна и Източна България облачността ще е значителна и на отделни места ще превали слаб сняг. Предимно слънчево ще бъде над Югозападна България, а до края на деня намаление на облачността ще има над много райони и от останалата част от страната. Сутринта на места в котловините ще бъде с мъгла. Ще духа слаб, в Източна България - умерен, а по крайбрежието на морето - силен север-североизточен вятър. Максимални температури - в Северна България: между минус 6 и минус 2 градуса, в Южна България и по крайбрежието на морето - предимно между 0 и 5 градуса, в София - около минус 2 градуса. Атмосферното налягане в сутрешните часове ще бъде значително по-високо от средното за ноември, но през деня ще се понижава. Над Черноморието ще бъде предимно облачно, с превалявания от слаб сняг, по южното крайбрежие - дъжд и сняг. Ще духа умерен и силен северен вятър. Максимални температури: между 0 и 5 градуса. Температурата на морската вода е 11 градуса. Вълнението на морето ще бъде 3-4 бала. Над планините ще духа умерен източен вятър, който през деня ще отслабне, а вечерта ще се ориентира от югозапад и ще започне да се усилва. Предимно слънчево ще бъде над планините от Югозападна България, като през деня намаления на облачността ще има и над масивите от останалата част на страната. Ще бъде почти без валеж. Максимална температура на 1200 метра - около минус 2 градуса, на 2000 метра - около минус 6 градуса. През нощта срещу събота вятърът в много райони ще стихне и минималните температури ще са ниски - между минус 15 и минус 10 градуса, в Южна България - до минус 5 градуса. В събота и дневните в Северна България ще остават под нулата - предимно между минус 7 и минус 2 градуса, в Южна ще са между 0 и 5 градуса. От запад ще се появи висока облачност. В неделя ще се затопля, повече в планините и планинските райони, а в западната и централната част на Дунавската равнина ниската облачност ще се задържа през целия ден и ще остава студено, с отрицателни дневни температури.", "date": "2018.11.29", "title": "Сняг, дъжд, мъгли, облаци, слънце и вятър в петък"}
{"url": "https://www.monitor.bg:443/bg/a/view/su-caka-studentite-s-karta-za-dostyp-v-obshtejitijata-151023", "text": "Софийският университет “Св. Климент Охридски“ налага на студенти, настанени в общежитията му, да ползват карти за достъп чрез неписани правила. За да ги допуснат до койките, домакините на общежитията карат живеещите да си вадят точно определена карта за отстъпки в търговски обекти, с която да се чекират при вход в местата за настаняване. При липса на пластиката студентите се налага да се молят на портиерите, за да се приберат оплакаха се потърпевши пред „Монитор“. Най-старото висше учебно заведение у нас разполага с 6300 легла в общежитията в Студентски град. Този материален фонд се стопанисва и поддържа от университетското поделение “Социално-битово обслужване”. Проверка установи, че университетът предлага собствена електронна карта срещу 10 лева на година, но ползват и външна фирма, която срещу 5 лева повече дава отстъпки за пазаруване, хранене и забавления. Различни видове карти дават достъп до общежитията според сайта на университета, но в нито една наредба или правилник на общежитията не е посочено изрично, че достъпът до сградите трябва да бъде с подобни пластики. Практиката през годините е била за достъп да се ползват и карти за градски транспорт, разказват студенти. „Не е задължително студентите да използват ISIC карти за достъп до общежитие. Възможно е да използват всяка една от картите - СУ карта, СУ ISIC или СУ EYC“, посочиха от университета на запитване на „Монитор“. Наша проверка показа, че за да влязат студентите в 7 от 10 блока, портиерите поискаха една от изброените карти в останалите влязохме със студентската карта за градския транспорт. Обърнахме са за мнение от Комисията за защита на потребителите (КЗП) относно настаняването в общежитията, откъдето поеха ангажимент да проучат случая. „Когато става дума за отношения между търговец и потребител, а тук за наемател и наемодател, първият има право да установи режим на достъп до сградата. Няма проблем общежитията да имат такова изискване за достъп чрез подобен тип карти, но след като бъдат уточнени условията“, коментира практиката членът на комисията Константин Райков. На първо място на студентите още преди кандидатстване за настаняване трябва да имат пълната предварителна информация, че достъпът е ограничен и се контролира с определена карта, колко струва пластиката, кога се заплаща и на какъв период от време. От комисията се надяват, че „Студентски общежития“ ще се съобразят и ще направят информацията достъпна за студентите още преди настаняването, за да бъдат избегнати съмненията за принуда на потребители да ползват услугата. Експерти коментираха пред „Монитор“, че случаите с картите за достъп става дума за неписани правила за задължение, които често се казват устно от служителите и затова са трудно доказуеми. Друга „интересна практика“ повече от 10 години се прилага от УНСС. От университета карат студентите да получават стипендиите си в точно определена банка. Бъдещите висшисти от първи и втори курс имат електронни студентски книжки в два варианта - единична и комплексна. Единичната съдържа информация, която е само на УНСС и е електронен еквивалент на хартиената студентска книжка. Комплексната електронна студентска книжка има три компонента: електронна студентска книжка на УНСС, банкова карта и отново карта за отстъпки. Студентите в редовна форма на обучение могат да избират коя от двата вида електронна студентска книжка да изберат, като по време на следването си може да променят желанието си от едната електронна студентска книжка в другата. Електронната студентска книжка отговаря напълно на законовите изисквания за студентска книжка, коментираха от висшето учебно заведение пред „Монитор“. В закона никъде не е записано, че студентската книжка трябва да бъде хартиена, което дава възможност на УНСС постепенно да въведат електронните студентски книжки и за горните курсове на обучение. Стипендиите се превеждат по сметки на студентите в една-единствена банка. Студентите от първи и втори курс, които имат комплексна електронна студентска книжка, притежават банкова компонента на банкова карта, която се свързва със сметката на студента. На въпрос дали има възможност стипендиите на студентите да бъдат превеждани и по сметки в други банки, от УНСС коментираха, че „има банкови изисквания за опериране на държавни университети“. От КЗП смятат, че не е проблем картите на университети да изпълняват няколко функции. Когато става дума за публични средства като стипендиите те следва задължително да се превеждат по банков път, а не касово. Затова банковата сметка е задължителна за студентите. Всеки университет има обслужваща банка и затова и за УНСС е най-изгодно да превеждат парите към сметки на студентите в същата финансова институция, ако става дума за принуда или задължение от КЗП, поеха ангажимент да проверят условията. Ученици от над десет столични училища се хранят в столовете с магнитни карти. Пластиките се купуват в началото на учебната година и струват около 2 лева. Впоследствие обаче се събира и такса обслужване по 3,6 лева на месец. Сумата не включва цената от 2,5 лева за единичен купон и се плаща задължително, за да може картата да се ползва през месеца. В училищата по програмата се продават и хартиени купони за стола. Удобството на това да се ползва е-карта е това, че хартиените купони се продават само в понеделник всяка седмица. Това означава родителят да купи талончета за цялата седмица, независимо дали детето му ходи на училище, или се е разболяло междувременно и не е успяло да стигне до школото съответния ден. В същото време през е-картата купони за стола могат да се зареждат всеки ден до 8.30 часа сутринта. Освен това купони, които са платени, но няма да се ползват, могат да се анулират до същия час и да се пренасочат за друг ден. Друг проблем на е-картата е това, че тя е персонална и за братче и сестриче в едно и също училище родителите трябва да плащат двойна такса обслужване. Това прави 7,2 лева на месец, или 72 лева годишно. Да ограничат броенето на суми в брой - тази цел си поставят големите музикални фестивали в последните години, като въвеждат използването на пластики и гривни, предварително заредени с пари. Системата, по която функционира и българският Hills Of Rock в Пловдив, предполага меломаните да се снабдяват със специални карти, валидни само на територията на форума. В тях те зареждат избрана от тях сума, с която да купуват храни, напитки и рекламни материали от събитията. Макар да съществува от само две години, Hills Of Rock бързо се утвърди като един от най-големите музикални фестивали в България, като към момента е сред най-популярните форуми на родна територия, в който посетителите не могат да пазаруват на терен с пари в кеш. Те могат да заредят сума по техен избор до 250 лв. във фестивалните си карти. Очаква се от следващата година да отпадне горната граница на сумата, която първоначално можем да заредим. За изработването на самата пластика те дължат 1 лв., който им се удържа веднага от картата. Непохарчените пари се връщат на феновете на терен, преди да си тръгнат от фестивала или до час след финала на последното събитие. От тази година карти въведе и друг роден рок фестивал. За последното си издание „Варна Мега Рок“ предупреди своите гости, че няма да могат да пазаруват с пари в брой или с притежаваните от тях дебитни и кредитни карти. Пластиките, предназначени единствено за събитието, можеха да бъдат зареждани всекидневно и от няколко пункта със суми между 20 и 250 лв. В края на всеки от трите дни, в които се проведе форумът, организаторите връщаха в кеш непохарчените пари на касите, на които посетителят е заредил картата си първоначално. На същия принцип функционира и безспорно най-прочутият фест на Стария континент - сръбският Exit, който се провежда ежегодно в Нови Сад. Вместо с карта обаче на място меломаните се разплащат с жетони. Тенденцията организаторите на фестивали да принуждават гостите си да не носят пари в брой, стана особено популярна в последните пет години. Причината - по този начин намаляват кражбите и скъсяват опашките пред щандовете, а самите посетители са склонни да харчат повече, сочат проучвания. Въпреки че бе против, калифорнийският Коачела също в крайна сметка се отказа от разплащането с кеш. Вместо да издава пластики обаче, безспорно най-оборотното музикално събитие отвъд Океана въведе използването на мобилни портфейли.", "date": "2018.11.29", "title": "СУ цака студентите с карта за достъп в общежитията"}
{"url": "https://www.monitor.bg:443/bg/a/view/prodyljavat-pregovorite-za-skypija-tok-ot-us-centralite-150997", "text": "Продължават преговорите между държавата и т. нар. американски тецове в Маришкия басейн за коригиране на договорите за дългосрочно изкупуване на тока на по-високи цени, съобщиха неофициално за „Монитор“ от енергийното министерство. От ПР-фирмата наета от “КонтурГлобал Марица Изток 3” също потвърдиха за продължаване на преговорите, но отказаха да дадат повече информация. От AES, отказаха подробности за водените разговори. От там само уточниха, че и двете страни - българското правителство и централата „работят съвместно за намирането на най-доброто решение“. В сряда вечерта премиерът Бойко Борисов обсъди актуални въпроси на енергетиката с представители на работодателските и синдикални организации на среща в МС, на която са били обсъдени и високите изкупни цени на тока. Освен високата цена на тока от тези два ТЕЦ-а, проблем пред мощностите в Маришкия басейн са и скъпите парниковите квоти, чиито цени догодина се очаква да достигнат 35 евро за тон и опитите на ЕК да въведе по-строги екоизисквания, застрашаващи съществуването на най-големите наши тецове. Вчера пред енергетици от КТ „Подкрепа“, които протестираха в София в защита на работните си места, енергийният министър Теменужка Петкова изрази надеждата си до края на годината дерогацията за държавната ТЕЦ „Марица изток 2“ да бъде факт. Тя увери, че никой не би си позволил да посегне на въглищните централи, които осигуряват 46% от електроенергията в страната, а през зимата този дял достига до 60%. По думите на министъра българската електроенергетика разчита на въглищните централи за нормалното си функциониране.", "date": "2018.11.29", "title": "Продължават преговорите за скъпия ток от US централите"}
{"url": "https://www.monitor.bg:443/bg/a/view/ludogorec-s-1-1-na-bajarena-za-prestij-151027", "text": "\"Лудогорец\" постигна престижно реми срещу лидера в групата си \"Байер\" (Леверкузен) насред Германия. \"Орлите\" завършиха 1:1 с \"аспирините\" в мач от петия кръг на Лига Европа.  Резултатът откри Марселиньо в 69-ата минута, а в 85-ата минута Вайзер изравни. Наставникът на българския шампион Антони Здравков заложи в стартовия състав на голяма част от резервните състезатели. На пейката бяха Антон Недялков, Марселиньо и Клаудиу Кешерю. Наказан бе Натанаел, а Джоди Лукоки и Кампаняро отсъстваха поради травми. БАЙЕР Л - ЛУДОГОРЕЦ 1:1 0:1 Марселиньо 69 1:1 Вайзер 85 БАЙЕР: 28. Йозджан, 3. Ретсос (34- Баумартлингер), 6. Драгович, 7. Паулиньо, 9. Бейли, 11. Телин, 13. Аларио, 18. Вендел, 20. Арангиз (63-Бендер), 23. Вайзер, 30. Шрек  ЛУДОГОРЕЦ: 33. Ренан, 4. Сисиньо, 5. Терзиев, 30. Моци, 90. Форстър, 18. Дяков, 44. Горалски, 8. Саша (89-Бакалов), 88. Вандерсон, 37. Жоао Пауло (63-Марселиньо), 70. Шверчок (82-Недялков)   ", "date": "2018.11.29", "title": "\"Лудогорец\" с 1:1 на \"Байарена\" за престиж"}
{"url": "https://www.monitor.bg:443/bg/a/view/ochakvat-novo-poevtinjavane-na-gorivata-151010", "text": "Очаква се ново поевтиняване на горивата през следващите дни. Това заяви Валентин Златев, председател на Българската петролна и газова асоциация. През последния месец цените 7 пъти бе понижавана цената на горивата у нас, заради поевтиняването на суровината на международните пазари. Съвсем скоро , в следващите дни, ще има ново поевтиняване, защото две от последните по-ниски котировки на петрола не са отразени в цените на бензиностанциите у нас, посочи Златев. По думите му, поевтиняването не е заради протестите, а заради логиката на пазара. Тенденцията на петролните пазари върви надолу. Златев показа каква е била структурата на цената във всеки литър бензин и дизел бензиностанциите на компаниите, членки в асоциацията. В цената на литър дизел от 2,34 лева например за суровината нефт и преработката му отиват 91 ст., 1,06 лева са данъци и акцизи, транспортните разходи и биокомпонентата са по 4 ст., а по 8 ст. са разходите за персонал и амортизациите. Разходите на нефтобазите са 1 ст. Това прави себестойност от 2,29 лева, а печалбата - 0,4 ст. Около 1 млрд. лева от сивата икономика ще влязат в държавната хазна след влизане на закона за горивата в сила от 28 януари, посочиха още от асоциацията.", "date": "2018.11.29", "title": "Очакват ново поевтиняване на горивата"}
{"url": "https://www.monitor.bg:443/bg/a/view/lishiha-manolova-ot-kola-na-nso-bsp-zavijdate-a-ako-stane-kmet-151011", "text": "Депутатите отнеха специализирания транспорт от НСО, който ползва омбудсмана Мая Манолова. Те взеха това решение при гласуването на част от преходните разпоредби на закона за бюджета за догодина.  Със 113 гласа \"за\" омбудсманът бе изваден от списъка с хора, които имат право на кола и шофьор от НСО. Против бяха 57 народни представители.  Естествено БСП не бяха съгласни, а ДПС бе предложило транспорта от НСО да се запази. Социалистите обясниха, че Манолова обикаля страната, среща се с гражданите. Драгомир Стойнев дори изтъкна, че така ще и попречат да си върши работата и е избрана за поста от НС и с част от гласовете на ГЕРБ. Той дори уточни, че тя е замразила членството си.  Шефката на бюджетната комисия Менда Стоянова дори предложи, ако Манолова няма кола, може да и дадат някой от строшените автомобили на Народното събрание, естествено  след ремонт. коментира Стоянова. „Мая Манолова не е нужно да се вози във влака или автобуса. Тя има бюджет, който гласувахме днес - 3,2 млн. лева“, посочи тя и уточни, че от тях само 2 млн. са за персонал. \"Останалите пари са отпуснати за издръжка, има и за шофьор, и за кола“, каза още Стоянова. „Говорим за отнемане на кола, а аз в никакъв случай не мога да се съглася с това. Предлага се омбудсманът да не се охранява от НСО“, коментира Стоянова, въпреки че в текста на бюджета е записано, че става въпрос за специализиран транспорт.  Нейният колега Тома Биков пък се учуди от пламенната защита на Манолова.  Имам чувството, че това беше номинация за нов лидер на БСП, каза Биков и добави: каза той. Според него Манолова не е застрашена. \"Пазим я като писано яйце, не я даваме“, коментира Тома Биков. „Пожелавам успех на БСП начело с Мая Манолова“, каза още депутатът. Това предизвика ответната реакция на БСП. Георги Гьоков пък упрекна Стоянова, че репликата й била злобничка и явно завижда. Стойнев пък предложи да от отпадне и колата от НСО и за кмета на София Йорданка Фандъкова. Госпожа Фандъкова може да ходи с трамвай. Какво ви пречи. Тя също е обичана, аргументира се той. Според социалистът Георги Свиленски ГЕРБ се страхуват от рейтинга на Манолова. А какво ще стане, ако септември стсне кмет на София, попита той и предложи иронично да отнемат всякакъв транспорт на Манолова до края на политическия и път.  Идеята Фандъкова също да бъде лишена от кола на НСО бе отхвърлена от мнозинството.", "date": "2018.11.29", "title": "Лишиха Манолова от кола на НСО, БСП: Завиждате, а ако стане кмет"}
{"url": "https://www.monitor.bg:443/bg/a/view/sinyt-na-arabadjievi-ostava-v-aresta-151007", "text": "Апелативният спецсъд остави в ареста окончателно сина на Ветко и Маринела Арабаджиеви – Вълчо, съобщиха от институцията. Втората съдебна инстанция потвърди определението на спецсъда за налагането на мярка за неотклонение „задържане под стража“ на Арабаджиев – младши. 21-годишният младеж беше задържан след акция в хотел \"Маринела\" в София и хотел „Марица“ в Пловдив в края на август т.г. заедно с две счетоводителки и обвинен в пране на пари. Ромелия Кирилова и Елена Караянева пък получиха обвинение за участие в организирана престъпна група за данъчни измами. Според разследването Арабаджиев-младши многократно е излизал и влизал в страната за продължителен период от време и тук като участник в управителното тяло на фирми е извършвал служебни дейности, което показва, че е запознат с бизнеса на родителите си. Като пример се дава, че той е подписал 8 пълномощни, с които е дал на различни хора широки пълномощия пред различни банки. Организираната престъпна група е действала в усложнена схема за укриване на данъци, твърдят разследващите. Караянева е финансов директор и член на съвета на директорите, а Кирилова била свързана с кухите фирми. Двете са приятелки от години и работели за различни дружества на Арабаджиеви в две съседни стаи. Ветко и Маринела Арабаджиеви бяха обявени за издирване. До този момент няма информация къде се намират.", "date": "2018.11.29", "title": "Синът на Арабаджиеви остава в ареста"}
{"url": "https://www.monitor.bg:443/bg/a/view/otvoriha-ofertite-proektirane-na-remonta-na-111-km-pytishta-151019", "text": "Отворени са оферти в обществената поръчка за избор на изпълнител за изработване на технически проект за основния ремонт на близо 111 километра от републиканската пътна мрежа, съобщиха от АПИ. Въз основа на проектите, които ще бъдат направени, след това ще се рехабилитират 2,4 км от пътя Кърджали - Маказа в град Кърджали, близо 33 км от пътя Самоков - Ихтиман, около 54 километра от пътя Бургас - Царево и над 22 км от пътя Рудозем - Смолян. Общата индикативна стойност на поръчката за проектиране е близо 1,7 млн. лв. без ДДС. Средствата са от бюджета на АПИ. Поръчката е в четири обособени позиции. Обособена позиция № 1: път І-5 Кърджали - Маказа от км 340+228 до км 342+639,41, обща дължина 2,411 км. Индикативната стойност е 34 хил. лв. без ДДС Отворените оферти са на: „Проджект планинг енд мениджмънт“ ООД; „Трафик холдинг“ ЕООД; „Москонсулт“ ООД; „Рутекс“ ООД; „Трансконсулт-22“ ООД; „Мости България“ ООД; „Виа План“ ЕООД; „Илия Бурда“ ЕООД. Обособена позиция № 2: път ІIІ-822 Самоков – Живково – Ихтиман от км 2+100 до км 32+260 и от км 33+007,77 до км 35+700, обща дължина 32,853 км. Индикативната стойност е 425 хил. лева без ДДС. Отворените предложения са на: „Инфраконструкт“ ООД; „Инжконсултпроект“ ООД; „Пътпроект 2000“ ООД; Обединение „Ий кей инфра“ ДЗЗД, в което са: “Инфра про Конскулт“ООД и „Ий Кей Джей Кънсълтинг Енджиниърс“ ЕООД; „Пътпроект“ ЕООД; Обединение по ЗЗД „София-Прага“, в което са: „Консулт 2000“ ООД и „Метропроект Прага“ АД; „Мости Кановице“. Обособена позиция № 3: път ІI-99 Бургас – Созопол - Царево от км 0+000 до км 20+504, от км 20+504 до км 28+514 (вариант Алепу) и от км 32+934 (съответства на км 28+514) до км 58+000, обща дължина 53,580 км. Индикативната стойност е 910 хил. лева без ДДС. Отворените предложения са на: ДЗЗД „Трафик контролс“, в което са: „Трафик Холдинг“ ЕООД и „Контролс“ ООД; „Инфраконструкт“ ООД; „Рутекс“ ООД; „Трансконсулт-22“ ООД; „Виа План“ ЕООД; Обединение по ЗЗД „София-Прага“, в което са: „Консулт 2000“ ООД и „Метропроект Прага“ АД; „Илия Бурда“ ЕООД. „Мости Кановице“. Обособена позиция № 4: път ІIІ-868 Рудозем - Смолян от км 0+000 до км 20+175 и от км 20+285 до км 22+225, обща дължина 22,115 км. Индикативната стойност е 290 хил. лева без ДДС. Отворените предложения са на: „Проджект планинг енд мениджмънт“ ООД; „Джи М инженеринг“ ЕООД; „Инжконсултпроект“ ООД; „Пътпроект 2000“ ООД; Обединение „Ий кей инфра“ ДЗЗД, в което са: “Инфра про Конскулт“ООД и „Ий Кей Джей Кънсълтинг Енджиниърс“ ЕООД; „Мости България“ ООД; „Пътпроект“ ЕООД; „Би ес проект“ ЕООД. Изпълнителят ще трябва да изготви инженерно-геоложки проучвания и геодезически замервания, конструктивно обследване на съоръженията и ще изготвят технически проекти за основен ремонт на пътните отсечки. С изработените проекти ще бъдат уточнени необходимите ремонтни дейности и тяхната индикативна стойност.", "date": "2018.11.29", "title": "Отвориха офертите проектиране на ремонта на 111 км пътища"}
{"url": "https://www.monitor.bg:443/bg/a/view/bylgarija-kandidatstva-za-domakin-i-na-evro-2032-po-futbol-151009", "text": "България има намерение да кандидатства за домакинство на европейското първенство по футбол през 2032 година. Това обяви спортният министър Красен Кралев в интервю за \"България Он Еър\". \"Ако си свършим домашното и си направим инфраструктурата, имаме всички шансове да се поздравим с успех. Дори и да не се спечели домакинството на световното, като екип ще имаме готовност да кандидатстваме за Евро 2032. Като имаме готова инфраструктура, не бихме имали проблем. Инвестициите, които ще се направят, ще си оправдаят средствата по категоричен начин\", заяви Кралев. Както е известно, преди около месец стана ясно, че България, Гърция, Сърбия и Румъния ще издигнат обща кандидатура за Мондиал 2030. За целта обаче четирите страни ще трябва да построят минимум 16 стадиона, отговарящи на изискванията. Към този момент има само едно такова съоръжение, което е в Румъния.", "date": "2018.11.29", "title": "България кандидатства за домакин и на Евро 2032 по футбол"}
{"url": "https://www.monitor.bg:443/bg/a/view/regeto-beshe-vklucheno-v-spisyka-na-nematerialnoto-nasledstvo-na-unesko-151012", "text": "ЮНЕСКО включи регето от Ямайка в списъка на нематериалното наследство. Решението бе взето от специален комитет на организацията, заседаващ в столицата на Мавриций Порт Луи. ЮНЕСКО изтъква, че регето има принос към международния дебат по такива въпроси като съпротивата, несправедливостта, любовта и хуманността.  Регето е музикален стил, възникнал на остров Ямайка в края на 60-те години на миналия век. Той е резултат от еволюцията на стиловете ска и рокстеди. Един от най-прочутите му представители е Боб Марли.", "date": "2018.11.29", "title": "Регето беше включено в списъка на нематериалното наследство на ЮНЕСКО"}
{"url": "https://www.monitor.bg:443/bg/a/view/uchitelskite-zaplati-s-pone-20-nagore-151016", "text": "Индивидуалните работни заплати на педагогическите специалисти се увеличават с не по-малко от 20% от 1 януари 2019 година. Това предвижда подписаният Анекс към Колективния трудов договор (КТД) за системата на предучилищното и училищното образование. От 01.01.2019 г. минималната основна работна заплата за директор на директор на училище, детска градина и обслужващо звено става 1140 лв., на зам.-директор - 1065 лв., на педагогически специалисти - учител, ръководител ИКТ, логопед, психолог, педагогически съветник, корепетитор, хореограф, ресурсен учител, педагог, възпитател, рехабилитатор на слуха и говора, треньор по вид спорт - 920 лв., на старши учител и старши възпитател - 955 лв. И на главен учител и главен възпитател -1005 лв. В Анекса са предвидени и 39 млн. лева за увеличение на индивидуалните основни работни заплати на непедагогически персонал и съответните разходи за осигурителните им вноски за сметка на работодателя. Другата промяна засяга назначаването на психолози, педагогически съветници или социални работници. От 2019-а 1 щатна бройка ще се разкрива при над 350 ученици в училище, а не както до сега при над 400 ученици, а 2 щатни бройки – при над 800 ученици, до сега това се правеше при над 900 ученици в училище. “С този анекс изпълняваме ангажиментите си към учителите, всички те са най-важни за системата“, заяви при подписването министърът на образованието и науката Красимир Вълчев, съобщиха от ведомството. По думите на председателя на Синдиката на българските учители (СБУ) Янка Такева през тази година са договорени най-добрите финансови параметри за образованието. Председателят на Съюза на работодателите в системата на образованието Надежда Николчева отбеляза, че образованието е приоритет и увеличението на учителските заплати го доказва.", "date": "2018.11.29", "title": "Учителските заплати с поне 20% нагоре"}
{"url": "https://www.monitor.bg:443/bg/a/view/zatvornichki-plashili-s-atentat-koledni-bazari-v-germanija-151014", "text": "След сигнал за възможна атака срещу коледните базари в източните градове Кемниц и Дрезден германските власти са извършили обиск в женски затвор в Кемниц, съобщиха световните медии. \"Претърсени са няколко килии\", каза говорител на прокуратурата в Дрезден. Открити са улики, свързани с подобни планове. Според властите акцията е била извършена в понеделник. Прокуратурата заяви, че е била получена \"смътна информация\" от затворничка, според която две съкилийнички говорели за атаки срещу двата коледни базара. Едната от жените имала контакт с външния свят. \"Въпреки всичко приехме много сериозно сигнала, особено след опита от последните години\", каза прокурор Волфганг Клайн. Според вестниците \"Фрайе пресе\" и \"Билд\" едната от жените е 36-годишна сирийка, заподозряна, че подкрепя терористичната организация \"Ислямска държава\" и вербува нови нейни членове. При ислямистко нападение срещу коледен базар в центъра на Берлин през 2016 г., при което беше използван отвлечен камион, който се вряза в множеството от хора, загинаха 12 души, а 70 бяха ранени.", "date": "2018.11.29", "title": "Затворнички плашили с атентат коледни базари в Германия"}
{"url": "https://www.monitor.bg:443/bg/a/view/lozan-prati-proverka-na-neudobni-sydii-151018", "text": "Скандалният шеф на Върховния касационен съд (ВКС) Лозан Панов прати проверка на неудобни съдии от Апелативния специализиран наказателен съд (АСНС). Поводът е предстоящото разглеждане на мярката за неотклонение на закопчаната със солиден подкуп екскметица на „Младост“ Десислава Иванчева и заместничката й Биляна Петрова от апелативните магистрати. До безпрецедентното решение на Панов да вземе отявлено страна по едно от най-шумните наказателни дела за корупция по високите етажи на властта се стига след като два пъти този съд отказа да пусне двете от ареста. Самата проверка пък бе предшествана от мощна атака от медии на подсъдими олигарси, които открито нападнаха апелативните съдии в опит да ги притиснат да пуснат арестантките на свобода. Сагата с проверката на Апелативния спецсъд се разви в рамките на няколко часа в четвъртък, буквално броени дни преди втората инстанция да разгледа по същество повторното искане за свобода на Иванчева и заместничката й. В четвъртък по обяд на меийлите на съдебните репортери от кабинета на председателя на ВКС изпратиха информация, че Панов е разпоредил проверка на АСНС по повод \"публикации в медиите\" (изданията на подсъдимите олигарси Иво Прокопиев и Огнян Донев – б.р.). От съобщението на ВКС става ясно, че Панов очевидно се сезира по публикации, които са изцяло в полза на двете подсъдими и без да се вълнува от съдбата на третия подсъдим в процеса - бившият кмет на \"Младост\" Петко Дюлгеров, който също е в ареста по решение на АСНС. В разгара на скандала се намеси и прокуратурата, от където изпратиха писмо до шефа на АСНС Георги Ушев с настояване материалите по делото да се дадат след като мине мярката за неотклонение на двете арестантки. Писмото е подписано от и.ф. административният ръководител на Специализираната прокуратура, и.ф. административният ръководител на Апелативна Специализирана прокуратура, наблюдаващият делото прокурор в първоинстанционната прокуратура и въззивният прокурор по делото. Малко по-късно стана ясно обаче, че от апелативния спецсъд са предали материалите на проверяващите, а инспекцията на място е приключила в рамките на същия ден. Проверката пък съвпада доста смущаващо с политически инициативи, които се случват в близкото обкръжение на Панов. Само пет дни по-рано приближени до скандалният магистрат партии като Реформаторския блок, \"Да, България\", ДСБ, Зелените, заедно със НПО-то със сиво финансиране „Правосъдие за всеки“ свикаха малоброен политически протест в подкрепа на подсъдимите за корупция Иванчева и Петрова. Освен това краят на инспекцията в АСНС е обявен за 10 декември. И това изобщо не е случайно, защото точно на този ден Българският хелзински комитет (БХК) раздава годишните си награди. В сряда стана известно, че представители на финансираната от чужди донори организация са получили разрешение да инспектират съдебния арест, където се намират двете подсъдими. Очакванията са БХК да използват Международния ден за правата на човека – 10 декември, за да представят Иванчева и Петрова като \"жертви\" на наказателно преследване у нас, което да бъде последвано от поредния политически протест, в чието организиране изглежда активно участва и лично председателят на ВКС. Нареждането на \"съдия №1\" да бъде извършена проверка в полза на Иванчева и Петрова, освен недопустимо взимане на страната на защитата по делото, напълно опровергава тезата на Лозан Панов, че той няма отношение и никога не е оказвал натиск върху магистрати от по-долните от ВКС съдебни инстанции. Действията на Панов влизат в остро противоречие с последните изводи на Европейската комисия (ЕК), изразени в Мониторинговия доклад, където именно заради антикорупционни действия, като съвместната операция на Специализираната прокуратура и КПКОНПИ, България за първи път получи висока оценка. Основната забележка на Брюксел към страната ни е липсата на постановени от съда присъди по дела за корупционни престъпления, като това срещу триото - Иванчева, Петрова и Дюлгеров. Лозан Панов има и персонален мотив за да разпореди проверка на решенията на АСНС за мерките на Иванчева и Петрова. Нейното приключване е позиционирано така, че да съвпадне с третата годишнина от първата политическа реч, която Панов държа пред върховните съдии в рамките на 135-та годишнина от създаването на ВКС. С действие като това, преследващо политически цели, Панов търси начин да си осигури закрила от политически, икономически и медийни кръгове, пред все по-растящата перспектива в следващите седмици да се стигне до предсрочното му отзоваване с оглед недопустимото му поведение спрямо членовете на Съдийската колегия на Висшия съдебен съвет.", "date": "2018.11.29", "title": "Лозан прати проверка на неудобни съдии"}
{"url": "https://www.monitor.bg:443/bg/a/view/diana-dimitrova-razkri-vyzrastta-si-s-izlojba-150996", "text": "Столичната галерия „Artcenter 12“ се оказа тясна да побере всички почитатели на пленителната актриса и художничка Диана Димитрова, която снощи откри там своята четвърта самостоятелна изложба живопис и графика „Прераждане и 28 сапунени мехура“. Цифрата в заглавието е свързана с годините на авторката, които отлитат леко като сапунени балончета и се пукат от само себе си или под натиска на външната среда, за да отворят място за следващо, още по-красиво прераждане. Сред първите гости на екранната д-р Зорница Огнянова от „Откраднат живот“ бяха колежката й от сериала Милена Живкова – строгата д-р Романова, със съпруга си, известния актьор Ивайло Герасков, както и изпълнителният продуцент на филма Петър Пейчев. Писателят Диана и двамата размениха приятелски прегръдки. Дойде със семейството си и кинорежисьорът Светослав Дончев, с когото скоро на актрисата предстои премиера с филма „Писма от Антарктида“. Сред множеството посетители в уютната галерия актьорската гилдия не бе силно представена. Диана Димитрова обясни, че повечето й колеги и приятели от „Откраднат живот“ същата вечер имат ангажименти по театралните сцени, а някои са на среща с феновете на сериала в Бургас, но проявяват интерес към работата й на художник и са изявили желание да разгледат изложбата в друг ден. Ще имат възможност да го направят до 15 януари. Картините на Диана, която преди НАТФИЗ е следвала и в Художествената академия, са доминирани от женските лица. Те обаче не са стандартни портрети, а сякаш В антитезата на черно и бяло подобно шахматни фигури, често белязани с алено, тези образи издават чувствителния й вътрешен свят, който трепти от полюса на дълбоката тъга до еуфорията на малките делнични победи. Актрисата призна пред „Монитор“, че е създала творбите за 3 месеца, а последната е плод на будуването й в нощта преди откриването. Подготовката на експозицията „Прераждане и 28 сапунени мехура“ съвпадна с най-активния период от снимките за настоящия сезон на „Откраднат живот“, които за д-р Огнянова завършиха днес – ден след откриването на изложбата й.  ", "date": "2018.11.29", "title": "Диана Димитрова разкри възрастта си с изложба"}
{"url": "https://www.monitor.bg:443/bg/a/view/zadyrjaha-anglichanin-s-boen-arsenal-i-droga-151006", "text": "Полицията е открила голямо количество боеприпаси и наркотици в имота на англичанин, живеещ край Варна. В дома на 56-годишния чужденец в село Константиново полицаите се натъкнали на 2 ръчни гранати, 40 патрона, 150 гилзи с различен калибър, 25 сигнални ракети, тротилова пресовка и въздушна пушка. Разкритието станало около 16,45 часа на 28 ноември т.г. при полицейска проверка във връзка с разследване на друг случай. Боеприпасите са незаконно притежавани. В дома е намерена още и суха тревиста маса, големи саксии и помещение със специфично оборудване за отглеждането на дрогата. Направената експертна справка е установила, че се касае за марихуана с общо тегло от 611 грама. Собственикът на имота, поданик на Великобритания, пребиваващ в България, е установен и задържан за срок до 24 часа.  По случая е образувано досъдебно производство, а материалите са докладвани в Районна прокуратура – Варна.", "date": "2018.11.29", "title": "Задържаха англичанин с боен арсенал и дрога  "}
{"url": "https://www.monitor.bg:443/bg/a/view/vkluchvame-se-v-evroproekti-v-maroko-151001", "text": "България може да се включи в съвместни проекти между ЕС и Мароко. Това стана ясно от изявление на премиера Бойко Борисов, който се срещна срещата в Рабат с мароканския си колега д-р Саад Еддин Ел Отмани. „За нас Мароко е перспективен външнотърговски партньор, което се отбелязва с нарастващия стокообмен през последните години. Но има още неизползван потенциал, който си поставяме за цел да развием, чрез съвместни проекти“ изтъкна Борисов по време на срещата си в рамките на първото си официално посещение в африканската страна. По думите му визитата ще даде допълнителен тласък на двустранния политически диалог на най-високо равнище и ще открие нови възможности за сътрудничеството в различни области от взаимен интерес. В рамките на срещата Борисов отчете географската близост на Мароко с ЕС и статута на страната в отношенията със Съюза, които я определят сред основните партньори на България и занапред. заяви българският министър-председател пред Ел Отмани. Борисов добави, че страната ни би желала да се възползва от солидното присъствие на Мароко на Африканския континент и в частност в държавите от Западна Африка, като платформа за съвместно икономическо и политическо сътрудничество с трети страни. „Заинтересовани сме от по-тясно сътрудничество с Мароко в сферата на сигурността, което ще задълбочи партньорството ни и ще даде висока добавена стойност за двете страни“, обясни Борисов. Той посочи като възможни сфери за сътрудничество оръжейната, машиностроителната и металообработващата промишленост. „Трябва да се повишат усилията за инвестиционно сътрудничество, а една от формите за това е създаването на смесени предприятия“, отбеляза от своя страна Ел Отмани. Мароканският премиер коментира също, че визитата от българска страна и разговорите ще дадат силен тласък на икономическите отношения между двете страни. По думите му от самото начало отношенията с ЕС са много добри. отбеляза мароканският премиер. Той благодари на Борисов за това, че България като член на ЕС винаги е подкрепяла идеята за тесни отношения между Съюза и Мароко. Веднага след разговора на четири очи двамата премиери отдадоха почест на кралската гвардейска част. По-късно Борисов посети Мавзолея \"Мохамед V\", където поднесе цветя на гробовете на Крал Мохамед V и Крал Хасан II и почете двамата владетели с минута мълчание. В програмата на премиера за визитата му в Мароко бе включена и среща с председателя на Камарата на съветниците в парламента Абделхаким Беншаман, както и изнасяне на лекция по-късно в четвъртък на тема \"Ролята на България за европейската интеграция на страните от Западните Балкани в контекста на Българското председателство на Съвета на ЕС\". Борисов е придружаван от бизнес делегация, която в петък ще участва в икономически форум с представители на мароканския бизнес в Казабланка. Шефът на АПИ инж. Светослав Глосов, който е част от делегацията, тъй като е почетен консул на България в Мароко обясни, че българският бизнес има традиции в областта на строителството, но за съжаление през последните 30 години наши фирми от бранша нямали представителство на мароканския пазар. По думите му много наши специалисти работят в марокански фирми. \"Мароко почти няма интерес за инвестиции у нас, но за сметка на това туризмът може да се развива много. Очакваме да се засили сътрудничеството между двете страни. Туризмът е номер едно затова трябва да се открие и пряка самолетна връзка между България и Мароко, което ще спомогне за развитието му\", обясни той.", "date": "2018.11.29", "title": "Включваме се в европроекти в Мароко"}
{"url": "https://www.monitor.bg:443/bg/a/view/trymp-otmeni-sreshtata-s-putin-151017", "text": "Американският президент Доналд Тръмп отмени срещата с Путин. Това става ясно от поста му в Туитър, където казва, че очаква с нетърпение срещата на върха в Аржентина, но заради пленяването на украинските кораби той се отказва от среща с руския си колега Владимир Путин. \"Мисля, че ще е най-добре за всички страни, ако отменя срещата\", пише Тръмп. Американският президент се е запознал с доклад по случая в Керч, което го е накарало да вземе това решение. Последният път световните лидери успяха кратко да разговарят в началото на ноември в Париж по време на честването на 100-годишнината от края на Първата световна война. В средата на юли в Хелзинки беше първата пълноформатна среща между Путин и Тръмп. Разговорът между лидерите на Русия и на САЩ започна във формат \"един на един\", но преговорите продължиха с участието на членовете на делегациите.  Държавните глави са обсъдили пътя за нормализация и развитие на двустранните отношения, актуалните въпроси и международната обстановка.", "date": "2018.11.29", "title": "Тръмп отмени срещата с Путин "}
{"url": "https://www.monitor.bg:443/bg/a/view/kustendilci-bjagat-v-sysedna-makedonija-za-koleda-i-nova-godina-151003", "text": "Масово кюстендилци ще прекарат предстоящите Коледни и Новогодишни празници в съседна Македония. Вече втора година туроператорските агенции едва смогват на всички желаещи, които са решили да прекарат празниците в съседката. Причината отново е цената на кувертите и предлаганото ядене и пиене на корем. Репортерска проверка установи, че кувертът в едно от култовите заведения в Крива Паланка е 50 евро и той включва неограничено количество алкохол и различни ястия. Само за сравнение цената на кувертите в местните заведения в Кюстендил тръгва от 65 лв. и достига до 80 лв. Те включват, салата, вечеря, десерт, едно питие, безалкохолно, плодове и бутилка шампанско за четирима човека. Ако обаче кюстендилци решат да разпуснат ще трябва да се бръкнат бая повече от тази сума. „Миналата година празнувахме в Кюстендил. Цената на куверта беше отново тази, но цяла нощ не може да стоиш на едно питие. Като дойде сметката просто се възмутих. Да не говоря, че може да не ти хареса това, което е включено в менюто“, обясни и 34-годишният Петър Драганов от Кюстендил. Вече част от туристическите агенции предлагат оферти и за македонския град Струмица. В сумата от 195 лв. е включен транспорт, една нощувка, празнична вечеря с неограничено пиене и ядене, както и богата музикална програма. Все по-предпочитана е съседката и за предстоящите банкети. „При нас вече валят заявки. Банкетите се организират от местните фирми и срещу сумата от 35 лв. те могат да разпуснат подобаващо – в цената влиза транспорта и отново неограничено количество храна и алкохолни напитки. Няма какво да се лъжем, че хората могат да седят на едно питие часове наред. Българинът обича да пие и да яде“, твърди собственик на местна туристическа фирма. Сред атракциите през т.г. ще бъде и Новогодишна нощ в Турция. Там офертата от 330 лв. включва празнична вечеря на кораб в Босфора, екскурзоводска програма в Истанбул, нощувка и път. „Всеки сам преценява колко пари да похарчи за празниците. Каквото и да си говорим обаче няма човек, който да не иска да изпрати годината подобаващо. Именно затова и напливът от страна на кюстендилци е голям“, обясняват още туроператори от областния град.", "date": "2018.11.29", "title": "Кюстендилци бягат в съседна Македония за Коледа и Нова година"}
{"url": "https://www.monitor.bg:443/bg/a/view/kiev-iska-zatvarjane-na-bosfora-za-rusija-150999", "text": "Украйна ще поиска от Турция да затвори Босфора за руски кораби на фона на възникналата криза в Керченския проток, съобщават световните медии. На втората Международна конференция за морска сигурност в Киев Игор Воронченко, командир на ВМС на Украйна, заяви, че властите ще поискат от Турция да затвори Босфора за руски бойни кораби. \"Като командир на ВМС моля, че международната общност ще вземе решение и ще признае, че срещу Украйна беше предприет агресивен акт...Ние ще се опитаме да поискаме затваряне преминаването през Босфорския пролив в Република Турция\", обяви той и обвини Москва в нарушаване на международното право. Според Воронченко това може да бъде постигнато в съответствие с Член 19 от Конвенцията от Монтрьо от 1936 г. относно Режима на приливите, който дава на Турция контрол над Босфора и Дарданелите и регулиране на преминаването на бойни кораби. Турският президент Реджеп Еродган обяви, че е обсъдил възможността да посредничи за разрешаване на кризата между Киев и Москва. Заместник-председателят на Комисията по отбрана и сигурност към горната камара на руския парламент Франц Клинцевич заяви, че няма правни основания да се затвори Босфора, защото Русия не е страна, участваща във война, тъй като граничните власти действаха в съответствие с международното право по време на инцидента.", "date": "2018.11.29", "title": "Киев иска затваряне на Босфора за Русия"}
{"url": "https://www.monitor.bg:443/bg/a/view/trymp-zapali-kolednoto-dyrvo-vyv-vashington-150998", "text": "Президентът на САЩ Доналд Тръмп запали светлините на коледна елха в центъра на Вашингтон.   Помогнаха му първата дама Мелания и популярни изпълнители, които зарадваха стотиците хора дошли за церемонията въпреки студеното време. 96-та традиционна церемония се проведе в парк южно от Белия дом. Коледното дърво пред резиденцията на американския държавен глава е близо 10-метров син смърч, осветен от огромни светещи гирлянди. От 1923 година американците и техните президенти се събират, за да включат заедно светлините на националното коледно дърво. Въпреки студа хиляди гости и жители на Ню Йорк се стекоха пред емблематичния Рокфелер сентър. Поводът беше 86-та по ред церемония за запалването на светлините на коледната елха. Тази година 22-метровият норвежки смърч е покрит с близо 50 хиляди лампички. На върха на елхата пък заблестя чисто нова 3-метрова звезда Сваровски по дизайн на архитекта Даниел Либескинд.", "date": "2018.11.29", "title": "Тръмп запали коледното дърво във Вашингтон "}
{"url": "https://www.monitor.bg:443/bg/a/view/ssb-i-zam-predsedatelite-na-sgs-pritiskat-sydii-za-bunt-sreshtu-vss-151008", "text": "Втори ден в най-големия окръжен съд в страната – Софийски градски съд (СГС) върви подмолна акция по подготовката на грозна атака срещу безапелационното решение на Съдийската колегия на Висшия съдебен съвет (ВСС), с което с девет гласа за административен ръководител бе избран апелативният магистрат Алексей Трифонов. За втори път в надпреварата се включи и градският съдия Евгени Георгиев, който получи само четири гласа.  цитира три независими един от друг източника от Съдебната палата, според които група съдии от политизирания Съюз на съдиите в България (ССБ) и част от досегашните зам.-председатели на Градския съд буквално притискали колегите си да се подпишат под искане за свикване на извънредно Общо събрание на съда, на което проведеното във вторник гласуване във ВСС да се обяви за незаконосъобразно, с мотив, че не било съобразено с вота на магистратите от СГС. Факт е, че при две гласувания на Общото събрание на Градския съд, мнозинството от присъствалите съдии са подкрепили Георгиев, но това по никакъв начин не обвързва членовете на ВСС при тяхното гласуване. Противното би обезмислило съществуването на кадровия орган и би противоречало на Закона за съдебната власт и на Конституцията. Изборът на Алексей Трифонов от ВСС дойде след повече от една година безвластие в съда. Бившият председател Калоян Топалов напусна през есента на 2017 г., след като в продължение на две години управляваше в условията на непрекъснати скандали и под опеката на председателя на Върховния касационен съд (ВКС) Лозан Панов. Топалов напусна съдебната система малко след като се разбра, че е закупил етаж от къща, за което беше теглил кредит от половин милион лева. А от края на 2017 г. бившият председател на СГС се вписа като адвокат. Източниците на   коментираха, че до последно в СГС са очаквали гласуването на Съдийската колегия да е в полза на съдия Георгиев, което можело да гарантира запазването на постовете на заместник-председателките, останали още от времето на Топалов. ССБ също са се надявали, че ще запазят влиянието си в СГС, което им бе подсигурено в последните три години. Категоричният вот на Съдийската колегия обаче объркал плановете и бил посрещнат с открито недоволство. Така, още в сряда и в четвъртък по обяд, с формални поводи, незабавно били свикани събрания на Търговското и Гражданското отделения на СГС, на което съдии били агитирани да се включат в атака срещу решението на ВСС. В ранния следобед в четвъртък дори започнала и подписка, като активисти на ССБ и приближени до временното ръководство на СГС обикаляли съдийските кабинети, за да събират подписи за свикване на Общо събрание на целия съд. За началото на следващата седмица било насрочено заседание и на Наказателното отделение. Информацията за момента е, че мнозинството от градските съдии не са склонни да се включат в организирането на бунт, съзнавайки, че биха създали опасен прецедент, ако не приемат легитимното решение на Съдийската колегия. Мнозина от тях дори се възмутили, когато разбрали, че от ръководството на ССБ искали градските съдии да привикват част от членовете на Съдийската колегия – Севдалин Мавров и Даниела Марчева, за да им търсят сметка – защо са гласували за Алексей Трифонов, а не за Евгени Георгиев. Мавров, защото бил избран във ВСС при прекия вот на съдиите, а Марчева заради подозрението, че е говорила с Алексей Трифонов да се кандидатира за председател на СГС, непосредствено след като Калоян Топалов подал оставка и преди тя да стане член на ВСС. И тъй като единственият легитимен начин, по който решението може да бъде атакувано, би било обжалването му от изгубилия кандидат, Евгени Георгиев бил увещаван да обжалва решението на ВСС пред Върховния административен съд (ВАС). Особено активни в агитирането били съдийката Вергиния Мичева-Русева, която бе заместник на провалилия се като правосъден министър и неуспял политик Христо Иванов, новоизбраният член на Управителния съвет на ССБ Красимир Мазгалов и бившият кадровик Соня Найденова. Като мотив на Георгиев да обжалва бил посочен отказът на кадровика Боян Новански да се отведе при гласуването. Георгиев поиска отвод, тъй като, според него, Новански демонстрирал предубеждение при процедурата по избор на председател на СГС през пролетта на тази година. Тогава Георгиев отново не бе подкрепен. Съдията обаче не дал категоричен отговор дали ще обжалва решението на кадровия орган, защото не искал да става заложник на лобито на ССБ и на предишното ръководство на Градския съд. Евгени Георгиев предпочитал да запази добри отношения с опонента си Алексей Трифонов, с когото да работят заедно по развитието на медиацията. Опитът за предизвикване на скандал около избора на нов председател на СГС, освен съхраняване на интереса на статуквото, има и друга цел – удар срещу авторитета на Съдийската колегия на ВСС, в момент, в който десет от 14-сет от членовете й излязоха с 14 въпроса до държащия се повече като политик и все по-малко като магистрат председател на ВКС. Политико-икономически кръгове, чиито интереси в съдебната власт защитава Лозан Панов, изглежда са силно притеснени от възможността за скорошен старт на процедурата по предсрочно прекратяване на мандата му. За целта спешно трябвало да се фабрикуват серия от скандали, подобни на този, които да саботират работата на кадровия орган и да се попречи на евентуалното отстраняване на председателя на ВКС, коментираха работещи в Съдебната палата.   отправи писмени въпроси по темата до пресслужбата на СГС. При получаването на отговори, те ще бъдат публикувани. В 18.19 часа пък на електронната поща на   бе получено писмо от съдия Евгени Георгиев, който иска \"право на отговор\" по повод публикацията. От писмото се разбира, че магистратът ще обжалва решението на ВСС за избор на председател на СГС.", "date": "2018.11.29", "title": "Грантаджиите в Темида и зам.-шефове в СГС притискат съдии за бунт срещу ВСС (ОБНОВЕНА)"}
{"url": "https://www.monitor.bg:443/bg/a/view/petkov-nadjavam-se-da-stana-futbolist-na-godinata-151000", "text": "Вратарят на „Славия“ и националния отбор Георги Петков заяви, че би се радвал, ако стане Футболист на годината, но се доверява на преценката на специалистите. „Голямо признание е наистина. Но не ми е фикс идея, че трябва задължително да стана. Ако хората преценят, че аз съм най-достойният, много ще се радвам. Надявам се да спечеля”, призна Петков. Ветеранът сподели още, че се чувства отлично и може да играе още дълго. „Всъщност, чувствам се на 30 години. Не ми тежи това, че съм на 42. Да съм жив и здрав, времето ще покаже до колко години ще играя. Щом мога да помагам на „Славия“, ще играя. Всъщност договорът ми с клуба е докато мога да играя. Нямам режими, защото нямам проблеми с качването на килограми. От 15 години все съм 80-81 кг. Може би и това ми помага да се предпазвам от контузии“, сподели Петков пред blitz.bg и посочи, че не отделя толкова голямо внимание на рекордите. „Ласкае ме това нещо, но да бъда честен: не обръщам толкова голямо внимание на постиженията. Просто съм щастлив, че хората и по-специално треньорският щаб в националния отбор са забелязали доброто ми представяне в последните ми мачове и че могат да разчитат на мен“, добави стражът.", "date": "2018.11.29", "title": "Петков: Надявам се да стана Футболист на годината"}
{"url": "https://www.monitor.bg:443/bg/a/view/73-mln-lv-plashtat-na-fermerite-za-akciza-na-dizela-151002", "text": "До края на 2018 г. ще бъдат изплатени близо 73 млн. лв., от субсидията за дизел, ползван от фермерите, съобщиха от МЗХГ. От ведомството уточниха, че превеждането на парите по сметките на стопаните ще започне на 5 декември и ще продължи най-късно до средата на месеца. В началото на 2019 г. ще бъдат изплатени останалите 11 млн. лв. уточниха от пресцентъра на ведомството. Със заповед на министър Румен Порожанов е определена отстъпка в размер на 0,38 лв. от стойността на акциза за литър закупен газьол през 2017 г. по схемата „Помощ под формата на отстъпка от стойността на акциза върху газьола, използван в първичното селскостопанско производство”. Това е третата кампания, в която процесът по кандидатстване за държавната помощ е облекчен и заявленията се подават заедно с опис и копия от фактурите за закупено гориво за съответната година. Отпадна задължението за водене на дневник. Максималното количество гориво, което подлежи на подпомагане, се определя на базата на методика с разходни норми. След приема на документи НАП извършва проверки на фактурите. а не както преди това под формата на ваучери за гориво. По време на официалното откриване на Деня на българския производител, което се проведе в магазин на една от големите търговски вериги, министър Порожанов съобщи, че е възможно пчеларите да бъдат подпомогнати по схемата „де минимис”, след като се направи анализ, който да потвърждава твърденията им за намалено производство на мед, най-вече заради климатичните условия тази година. По думите му има разминавания в представените данни за смъртност при пчелите от БАБХ и тези на пчеларите. Министърът уточни, че е възложил да се направи анализ на добитото количество мед през 2018 г., тъй като Земеделският министър подчерта, че в сектор „Пчеларство“ са предприети редица мерки за стабилизирането му, като една от тях е забраната за използването на неоникотиноиди, които увеличават смъртността при пчелите. Той допълни, че е необходим стриктен контрол за спазването на рестрикциите.", "date": "2018.11.29", "title": "73 млн. лв. плащат на фермерите за акциза на дизела"}
{"url": "https://www.monitor.bg:443/bg/a/view/selfi-pokazva-v-chas-li-sme-digitalno-150985", "text": "Ученици, учители и директори ще поставят оценка на дигиталната среда в училищата с помощта на инструмента „Селфи“. Школата, които използват разработената от Европейска комисия платформа, ще знаят в кои сфери се развиват най-добре и в кои имат нужда от подобрение. Дигиталният инструмент беше представен пилотно от образователния министър Красимир Вълчев и зам.-министъра Деница Сачева в столичното 137-о СУ „Ангел Кънчев“. „Селфи“ прави диагностика и анализира всички елементи на образователната среда. Това е отворена възможност за училищата да анализират своята степен на готовност за преминаване към ера, в която трябва да развиваме много по-задълбочено дигиталните компетентности у децата. Трябва да подпомогнем тази трансформация към „хибридни“ образователни институции, в които информационните технологии ще са в основата на образователния процес“, заяви Вълчев. „Селфи“ проследява шест области – преподаване и учене, училищно управление, инфраструктура и оборудване, професионално развитие, практики за оценяване и дигитална компетентност на учениците. „Инструментът е на Европейската комисия с цел да подпомогне училищата в Европейския съюз да бъдат подготвени да учат децата, които ще бъдат на пазара на труда и след 30 - 40 години, когато голяма част от професиите ще са свързани с взаимодействие с машини, базирани на изкуствен интелект“, обясни още образователният министър. Идеята е с инструмента да се създаде карта на дигиталните иновации в училищата. По думите на Вълчев в Европа се обучават над 70 млн. ученици от над 5 млн. учители в 250 хиляди училища, които се очаква да се включат в инструмента. В България целта пред образователното министерство е до края на януари дигитална оценка със „Селфи“ да бъде направена в 250 училища, обясни Сачева. Очаква се първият анализ на ЕК да бъде представен март. Инструментът се ползвал в 18 страни, а от МОН са го превели на български. На сайта на ведомството ще има секция, която да дава бърз и лесен достъп до него. Оценката от „Селфи“ ще се формира на базата на анонимни тестове, които се попълват в рамките на 20 - 30 минути от учителите, учениците и директорите в школата. Те са предназначени за ученици от 9 години нагоре, а тяхната трудност е разпределена на три – начален етап, прогимназиален и гимназиален, обясни Клавдия Петрова от 137-о СУ. Всяко училище има определен период от време, в който са активни линковете за попълване, а след това на базата на всички анкети се прави диаграма. Ученици от 11-и клас от школото направиха демонстрация пред министъра и разясниха как се попълва.", "date": "2018.11.29", "title": " „Селфи“ показва в час ли сме дигитално"}
{"url": "https://www.monitor.bg:443/bg/a/view/radoslav-jankov-nagraden-s-telefon-ot-a1-150995", "text": "Носителят на Световната купа по сноуборд Радослав Янков получи подарък от водещия български телеком А1, който от 10 години е спонсор на Българската федерация по ски и Световната купа в Банско. Лично Илияна Захариева, директор \"Корпоративни комуникации\" на А1 връчи на Янков апарат iPhone X. \"Поздравления за всичко, което правиш и радостта, която ни носиш, каза тя при награждаването. - Желаем ти много здраве и успешен сезон. Същите са пожеланията ни и към българските скиори за новия сезон и предстоящата Световна купа в Банско. А1 подкрепя състезанията за Световната купа и БФСки още от 2009-а година, така, че през 2019-а година и ние ще празнуваме юбилей. Гордеем се да бъде партньори.\" \"Благодаря на А1 за страхотния подарък, който ми направиха, коментира пък Радо Янков. - Надявам се да имам страхотни поводи на правя снимки с телефони и да споделям добри новини. Радвам се, че отново в България ще има стартове от Световната купа по ски. Не знам дали хората у нас осъзнават, че в Банско ще дойде целият елит от Световната купа и всеки един зрител ще може да се докосне до тях и да ги гледа на живо. Много от моите колеги ме питаха, кога отново ще има Световна купа по сноуборд в Банско, защото са останали с отлични впечатления от първите две издания. Надявам се в близките години отново да имаме щастието да караме на състезанията от най-висок ранг у нас. Много съм щастлив от това, което Алберт Попов направи още на старта на Световната купа. От гледна точка състезател се радвам, че той е на много малка разлика от Хиршер, който е извънземен, и това показва, че е на прав път, и пред него стои светло бъдеще за добри резултати, добри класирания\". Радослав Янков разказа, че е здрав, няма никакви проблеми в момента и че с треньора му Георги Атанасов са намерили точната дъска за сезона и няма да правят повече експерименти за ключовите стартове. Те заминават тази седмица за Хохфюген (Гер), където на 8 и 9 декември ще открият сезона със стартове в паралелния гигантски слалом за Европейската купа. След това Янков ще се премести в Италия, където се открива и Световната купа. Първите състезания в паралелния гигантски слалом от нея са на 13 декември в Кареца и на 14-и в Кортина д'Ампецо.", "date": "2018.11.29", "title": "Радослав Янков награден с телефон от А1"}
{"url": "https://www.monitor.bg:443/bg/a/view/studiana-na-nu-bojana-struvat-50-mln-evro-151005", "text": "Над 50 милиона евро – толкова е инвестирала компанията Nu Image в изграждането на инфраструктурата на „Ню Бояна“. Това каза изпълнителният директор на филмовите студиа Ярив Лернер пред The Location Guide. обясни още Лернер, който към момента е в Лондон за конференцията FOCUS, акцентираща върху аудио-визуалния сектор. Повече подробности около новата платформа той ще разкаже по време на презентацията си на 4 декември, когато ще промотира България и „Ню Бояна“ в частност като филмова дестинация. Сред последните продукции, които доведоха у нас холивудски звезди, бе „Рамбо: Последна кръв“. Към момента екип на „Ню Бояна“ продължава да пътува със Силвестър Сталоун и на остров Тенерифе, където работата по лентата продължава на пълни обороти. „По-голямата част от „Рамбо 5“ ще бъде заснета на Канарските острови, защото там функционира механизъм, според който се връща 40% от изразходения там бюджет“, обясни наскоро Лернер. Въвеждането на финансов стимул за чуждестранните инвеститори в киноиндустрията ни е битка, която Асоциацията на филмовите и телевизионните продуценти води от повече от седем години. „24 от 27 страни в Европейския съюз са въвели подобни стимули. Истината е, че българското кино не е в изключително здраве. Борбата е да сме конкурентно способни и да се равним по процент с близките нам страни. В Румъния връщат на продуцентите 30%, в Сърбия – 28“, каза и Краси Ванков, председател на асоциацията.", "date": "2018.11.29", "title": "Студиата на „Ню Бояна“ струват 50 млн. евро "}
{"url": "https://www.monitor.bg:443/bg/a/view/bg-film-s-premiera-na-syndans-150987", "text": "Документалният филм „Тайният живот на Вера“ (Tha Magic Life Of V) на българския режисьор Тонислав Христов ще направи световната си премиера в рамките на един от най-значимите фестивали за независимо кино отвъд Океана - „Сънданс“. Освен, че ще бъде представена на форума, основан от Робърт Редфорд, лентата ще се бори и за отличие. Тя се нареди сред 12-е заглавия в официалната международна селекция за документално кино на терен. „Тайният живот на Вера“ е копродукция между Финландия (Making Movies) и България (“Соул Фууд”), но творческият екип е съставен от предимно родни специалисти. Зад сценария стоят Христов, Любомир Цветков и Каарле Ахо от финландска страна. Виртуозът Петър Дундаков е отговорен за музиката в продукцията, а оператор е Александър Станишев. „Тайният живот на Вера“ бележи втория пореден пробив на Христов в „Сънданс“. Припомняме, че миналата година българският режисьор отново успя да представи свой проект на феста. „Пощальонът“ също попадна в документалната селекция на „Сънданс“. Заглавието отново бе българско-финландска копродукция, като спечели титлата „най-добър документален филм“ на Balkans and Caucasus Observatory в Триест (Италия). „Сънданс“ стартира на 24 януари и ще продължи до 3 февруари. Фестът ще представи общо 112 заглавия в рамките на тези 11 дни. Сред интригуващите продукции е и Untouchable на Урсула Макфарлейн – документална лента за възхода и падението на мастития продуцент Харви Уайнстийн, обвинен от десетки представителки на шоубизнеса в сексуален тормоз. Любопитно е и заглавието Extremely Wicked, Shockingly Evil and Vile на Джо Берлингер. В него актьорът Зак Ефрон („Училищен мюзикъл“) ще се опита за пореден път да скъса със славата си на протеже на „Дисни“, като ще влезе в обувките на серийния убиец и изнасилвач Тед Бънди.", "date": "2018.11.29", "title": "БГ филм с премиера на „Сънданс“"}
{"url": "https://www.monitor.bg:443/bg/a/view/uajldyr-i-furi-se-sbiha-predi-macha-150991", "text": "Страстите между световния шампион на WBC в тежка категория Дионтей Уайлдър и Тайсън Фюри се разгорещиха няколко дни преди предстоящата им битка в Лос Анджелис на 1 декември. На последната пресконференция обстановката беше нажежена и двамата разменяха люти закани един към друг. Когато се изправиха лице в лице, Дионтей започна да крещи в лицето на Фюри, като се заканваше бясно, че ще го нокаутира. Тайсън пък реши да се шегува с Уайлдър, но нещата бързо ескалираха, двамата се сбутаха и трябваше да бъдат разтървани. Секунди по-късно Циганския крал се съблече гол до кръста. Двамата непобедени боксьори ще проведат най-голямата битка в САЩ през последните 15 години. Срещата помежду им ще е в събота в „Стейпълс център“ в Лос Анджелис. Според легендата Майк Тайсън психологическото предимство е на страната на Фюри. Ленъкс Люис пък смята, че ако битката стигне до последния гонг, Фюри ще победи, но ако завърши преди това, успехът ще е за Уайлдър.", "date": "2018.11.29", "title": "Уайлдър и Фюри се сбиха преди мача "}
{"url": "https://www.monitor.bg:443/bg/a/view/bfs-prati-spornija-volen-chinkov-na-slavija-cska-150990", "text": "Съдията Волен Чинков ще ръководи дербито от 17-ия кръг на Първа професионална лига между „Славия и ЦСКА в неделя от 17 часа. Меко казано спорният рефер е получил най-важния наряд за кръга, след като преди няколко дни не отсъди две ситуации за дузпа срещу “Лудогорец” по време на мача им с “Локо” (Пд). Прегрешенията на Чинков са предостатъчно напоследък, като включват слаби негови изяви в мачовете “Ботев” - “Славия”, ЦСКА - “Ботев” и “Лудогорец” - “Септември” тази пролет, когато бе дадена дузпа в допълнителното време, донесла победата за шампионите. Опасенията на всички в червения лагер са, че Чинков ще извади от строя с картони някои от най-важните футболисти на тима точно преди дербито с „Лудогорец“ на 6 декември. В същото време треньорът на ЦСКА Нестор Ел Маестро скри играчите от снега, като „армейците“ направиха занимание изцяло на закрито. Върху заснежените терени на базата в Панчарево пък се готвеха само вратарите, за които метеорологичните условия не бяха проблем. Звездата на ЦСКА Кирил Десподов обаче не издържа и скочи в снежните преспи, след което се похвали със снимка в Instagram, която само за минути събра хиляди харесвания.", "date": "2018.11.29", "title": "БФС прати спорния съдия Волен Чинков на дербито “Славия“ - ЦСКА"}
{"url": "https://www.monitor.bg:443/bg/a/view/orlin-goranov-vkarat-li-te-v-tvyrdi-korici-maj-e-vreme-da-zapochnesh-otnachalo-150984", "text": "Май е време да започвам живота си отначало след като вече ме вкараха в книга и то с твърди корици, пошегува се пред феновете си в Стара Загора звездата на естрадата и оперния подиум , певецът Орлин Горанов, който представи част от живота си в, събран в 230 страници и над 100 фотоса под красноречивото заглавие „Да започнем отначало“. Амбициозният проект е отнел 6 месеца, през които почти денонощно  край него е била „изповедницата“  Веселина Пасково, която не смогвала да презарежда батериите на   диктофона. Май е време да започвам живота си отначало след като вече ме вкараха в книга и то с твърди корици, пошегува се пред феновете си в Стара Загора звездата на естрадата и оперния подиум , певецът Орлин Горанов, който представи част от живота си в, събран в 230 страници и над 100 фотоса под красноречивото заглавие „Да започнем отначало“. Амбициозният проект е отнел 6 месеца, през които почти денонощно  край него е била „изповедницата“  Веселина Пасково, която не смогвала да презарежда батериите на   диктофона. Направо си беше малка лудост това начинание, още повече че се намериха и приятели, които подмятаха:“Започнеш ли да пишеш мемоари, пиши се отписан…“, призна роденият преди 61 години в малкото градче Берковица носител на най-големите награди не само в родната естрада и който след като грабва статуетката за най-добър изпълнител на „Златния Орфей“ през 1984 г., доста преди да достигне Христовата възраст решава да загърби дотогавашната си слава и да запише …оперно пеене в Консерваторията. С което хвърлил в потрес  шефката на изпитната комисия, проф. Благовеста Карнобатлова. Всъщност пеенето го „скарало“ с актьорската професия, когато на третия кръг от изпитите за ВИТИЗ след казармата  бил порязан с аргумента: „Толкова добре пее, що му трябва да заема място в драмата!“. Разбрал го след години , когато вече имал натрупан солиден стаж в немския „Фридрихшадпалас“  от композитора Борис Карадимчев, който бил в комисията на театралната академия. Това не му попречило обаче да застане пред камерите на филмовата провокация „Мисия Лондон“, където първоначално трябвало да играе ролята на посланика, но в крайна сметка се наложило да влезе в кожата на първия демократично избран президент. Осем години в ансамбъла на някогашното ГУСВ /трудовите войски/; безброй концерти, десетки дуети /Не крие, че сред най-успешните е с Кристина Димитрова, с която го запознал съпруга й, известният Агент Иван Тенев. И с която до такава степен си паснали, че го нарочили за семейна двойка и дори им приписали две дечица. Добре, че съпругата му Валя /руса като Агнета от шведската култова група АББА/ не се вързала и не вдигала скандали от ревност!/; стотици песни и десетки участие в оперни спектакли  по сцените на три континента  са само част от мозайката, за която продължава да събира шарени камъчета. Рекламираният в САЩ като „тенорът на Изтока“ изпълнител признава, че никога не се е чувствал звездаДори имало моменти, в които се хващал да размишлява  „как нищо не знае и нищо не може да направи“. Един от тях бил в Маями, където на улицата половин час  „запях с отворени широко очи и аха да ми се откъсне ченето “ тийнейджър-афроамериканец, който пеел толкова виртуозно, че чак му завидял. Съжалява , че не го записал, за да си „открадне“ нещичко от неподправената му техника. Иначе се прекланя пред певци като Павароти, Джо Кокър и Стиви Уондър.Гордее се, че след едно изпълнение в „Аида“ с трупата на пловдивската опера пред  дома на Верди в родното му село Ронколе при него дошъл внукът на кочияша на гениалния композитор, за да го похвали. „Нямам колебания в избора си между операта и естрадата.Музиката е една и нейната мисия е да вдъхновява и да носи удоволствие…“, обяснява тенорът  и припомня как при появата на Андреа Бочели музикалната общност изпаднала в ступор от „невъзможното“ съчетание на стилове. „Това, което се опитвам да правя , е да представя класиката през съвременните тенденции в популярната музика. Надявам се , че донякъде успявам…“, лаконично сподели в Града на липите Горанов, като се „извини“, че в книгата му нямало „хляб“ за жълтите вестници защото така и си останал с един брак и една дъщеря от брака. Иначе можел с часове да разказва вицове, които са повече притчи, отколкото анекдоти и да готви стотина манджи по рецепти от цял свят. За които се е замислил дали да не ги събере във „вкусно книжле“. Но преди това май щял да се пробва в пътеписния жанр, за да разкаже как му предлагали 15 000 рубли, за да „хариже“ на грузински отговорен партиен другар от град Кутаиси харесалата му се Милица Божинова от някогашната Тоника. Е, грузинецът се разминал с мерака си, но на Орлин се наложило да изпие поне 40 тоста  с вино в рог. Съжалява само че няма как в пътеписите да вкара Япония, защото така и не успял да пее на сцената в Токио с Кристина Димитрова  хита „Детски спомен“, която японците харесали много като музика, но договорът се препънал в текста „Вървях един следобед/ без цел и посока…“. Така и не възприели как е възможно да загубиш толкова много време в безцелно … шляене. Близо два часа продължи срещата в Стара Загора, почти час отне раздаването на автографи , което накара шефовете на „Книгомания“, под чийто щемпел излиза „Да започнем отначало“ да се замислят дали да не направят допечатка към първоначалният тираж от 5 000 бройки.", "date": "2018.11.29", "title": "Орлин Горанов: Вкарат ли те в твърди корици, май е време да започнеш отначало"}
{"url": "https://www.monitor.bg:443/bg/a/view/irlandci-objaviha-igrach-za-myrtyv-za-da-otmenjat-mach-150993", "text": "Третодивизионният ирландски „Балибрак“ влезе в заглавията на световните медии с едно доста нетрадиционно действие от страна на администрацията. След като тимът е останал без достатъчно футболисти за двубоя с „Арклоу Таун“, администраторът на клуба е решил да обяви един от играчите за мъртъв, за да успее да отложи двубоя. Информацията се появи във Facebook, като тя твърдеше, че Фернандо Нуна Ла Фуента е починал при пътна катастрофа. „Нашите мисли и молитви са със семейството, приятелите и съотборниците му в този момент. Почивай в мир, Фернандо“, написаха от клуба. Фернандо обаче дори не е знаел за лъжата и е разбрал от шокирани роднини, които са се свързали с него. „Знаех, че от клуба ще използват името ми, за да опитат да отложат двубоя, но че „причината“ ще е доста по-лека - счупен крак“, обясни шокираният играч. Целта все пак е била постигната и двубоят е отложен, а за да стане гафът още по-голям, всички останали мачове са започнали с минута мълчание. В крайна сметка Ла Фуента приема случилото се с чувство за хумор - „На никого не се е случвало нещо подобно, и според мен е забавно“. Шефовете на клуба все пак са се извинили лично на „мъртвеца“, а клубният секретар е уволнен.", "date": "2018.11.29", "title": "Ирландци обявиха играч за мъртъв, за да отменят мач"}
{"url": "https://www.monitor.bg:443/bg/a/view/viktor-nikolaev-i-adelina-radeva-se-zavyrtat-v-kryg-150992", "text": "Водещите на сутрешния блок „Здравей, България“ Виктор Николаев и Аделина Радева ще се появят на голям екран за новия филм на Стефан Командарев „В кръг“. Двамата правят периодични роли и в сериала „Откраднат живот“ без да се отделят от работното си студио, а сега също няма да нарушат логиката на амплоато си и отново ще изиграят себе си и във втората лента от планираната трилогия на режисьора. Участието им предполага съобщаването в ефир на ключова информация, която ще повлияе значително на персонажа на Асен Блатечки. „В кръг“ следва логиката на „Посоки“ - всяка сцена ще бъде заснета в един кадър. Вместо шест таксита обаче тук из нощна София ще пътуват три патрулки. разказа Командарев пред Нова тв, която е копродуцент на заглавието. Сюжетите в лентата са вдъхновени от истинските истории, които разказват служителите на реда, които дори се срещнаха с актьорите преди старта на снимикте. Клапата на „В кръг“ вече щракна, а камерата ще се върти с прекъсвания до месец март. Действието се развива в нощта на 9 срещу 10 ноември 2019 г., когато се навършват 30 години от падането на комунизма и от падането на Берлинската стена, разкрива още режисьорът. Трите двойки полицаи на екрана пък ще бъдат Ирини Жамбонас и Стефан Денолюбов, Асен Блатечки и Иван Бърнев, както и Васил Василев-Зуека и Стоян Дойчев. Във филма ще участват още Герасим Георгиев-Геро и Павел Поппандов.", "date": "2018.11.29", "title": "Виктор Николаев и Аделина Радева се завъртат „В кръг“"}
{"url": "https://www.monitor.bg:443/bg/a/view/svetovni-ski-zvezdi-reklamirat-s-klip-bansko-150994", "text": "Най-големите звезди на алпийските ски при мъжете се включиха безплатно в рекламния клип за стартовете от Световната купа в Банско от 22 до 24 февруари. Сред тях са носителят на Кристалния глобус Марсел Хиршер, норвежкият ветеран Аксел Лунд Свиндал, Фриц Доплер, Виктор Мюфа Жанде, Феликс Нойройтер, Тед Лигети, както и най-изявеният българин този сезон - Алберт Попов. Те канят феновете да посетят България и да се насладят на зрелището в пиринския курорт. Това съобщи президентът на Българската федерация по ски Цеко Минев на специална пресконференция по случай началото на ски сезона у нас. Клипът ще бъде излъчван по \"Евроспорт\". \"Интересът към състезанието е огромен, каза Цеко Минев. - Отсега валят заявки от много хора от цял свят и то не само от екипите и отборите. Хората искат да С трите старта, които ще организираме от 22 до 24 февруари влизаме в лигата на най-големите, защото толкова стартове имат още само Бийвър Крийк, Венген и Кицбюел. Хората искат да гледат гледат на живо състезанията, защото не се случва често надпревари от скоростните и техничните дисциплини да са заедно. На пръв поглед февруари е далече, но всъщност ни остава много малко време. Подготовката е напреднала, но ни чака страшно много работа.\" През този сезон се навършват 10 години от поредицата домакинства на България на престижните стартове, уточни пък зам.-председателят на БФС Георги Бобев. \"Радвам се, че ние през тези години изградихме един високо мотивиран екип, който работи така, че тези състезания да се случат по световните стандарти\", каза той. Бобев съобщи още, че с отличното си представяне и спечелените 18 точки на слалома в Леви Алберт Попов е осигурил участие на още един българин в старта за Световната купа в Мадона ди Кампильо (Ит) на 22 декември. Така и Камен Златков ще има шанса да кара с елита. За стартовете от алпийската комбинация (Супер Г и слалом), Супер Г и гигантски слалом се очакват над 150 скиори. Бюджетът, предвиден за състезанието, е към 5 млн. лева, обяви Цеко Минев. Само наградният фонд е 450 000 швейцарски франка на ден. Президентът на БФС уточни, че то е част от държавната политика за домакинство на престижни първенства у нас, започнала със световните шампионата по волейбол, художествена гимнастика и кану каяк през 2018 г. По традиция за един състезателен ден в големите световни ски курорти разходите са около 1,5 млн. евро, но у нас ще излязат по-евтино заради по-ниските заплащания на труда. Половината от сумата е вече осигурена от спонсорите на федерацията - \"Ауди\", Fibank, A1, \"Дженерали Застраховане\" и др. Всички екипи обаче са готови за работа по трасетата и всичко около тях. Ще започнат 50-60 души, а заедно с доброволците от цял свят с организацията на състезанията ще бъдат ангажирани от начало до край (може би 10 дни след състезанията) около 1000 души. Подготовката на пистите за Световната купа ще започне на 9 февруари, обяви на пресконференцията Виктор Гичев (шеф на състезанието). Той и Валентин Стефанов (шеф на трасетата) ще ръководят подготовката за най-мащабното спортно състезание в България за 2019-а година. По трасетата ще работят 180 човека. В групата за поредна година ще има екип на \"Юлен\", както и 35 представители на 101-и алпийски полк и студенти от НСА. Сноуконтролът за стартовете в Банско е 10-и февруари. 25 телевизии са заявили към момента желание да предават пряко стартовете от Банско. Още толкова ще излъчват на запис и с репортажи. Картина от Банско ще има от Канада до Япония. Очакванията са над 300 журналисти да дойдат в ски курорт №1 на България, за да отразяват състезанията за Световната купа. Календарът на Световната купа обхваща 15 уикенда, като поне 10 от тях за заети от традиционни домакини - прочути световни ски центрове. За останалите 4-5 места се борят по 200 - 250 курорти, готови на всичко, за да посрещнат Белия керван. За да успеят обаче всичко трябва да им е готово и да предлагат условия на световно равнище по критериите на ФИС. А домакинствата са ясни 5 години напред. Включването на Банско в семейството на големите алпийски домакини на Световната купа вече 10 години е огромно признание за България и развитието на ски спорта в страната ни.", "date": "2018.11.29", "title": "Световни ски звезди рекламират с клип Банско"}
{"url": "https://www.monitor.bg:443/bg/a/view/bez-promjana-na-partijnite-subsidii-150977", "text": "Субсидиите, които получават партиите в НС за всеки получен глас на изборите си остават 11 лева. Това решиха депутатите при гласуването на текстове от бюджета за 2019 година. Това стана без каквито и да било дебати в пленарната зала, а няколко члена бяха гласувани анблок от народните представители. Така те бяха гласувани със 97 гласа \"за\", само 46 \"против\" и едва 3 \"въздържали се\".  Онези партии, които са останали извън НС, явили са се самостоятелно на вота, но са спечелили най-малко 1 % от гласовете също имат право на партийна субсидия. Това не важи за онези формации, които са участвали в коалиция на изборите.  Само преди седмица при гостуването си в bTV в предаването на Слави Трифонов премиерът Бойко Борисов заяви, че ще предложи субсидията да стане 1 лева, но уточни, че това е в ущърб на малките партии, а големите ще станат зависими. Само няколко дни по-късно в същото предаване шефката на НС Цвета Караянчева обясни, че ГЕРБ не са съгласни на 1 лева партийна субсидия.  Преди това депутатите влязоха в спор относно еднократната помощ за отглеждане на дете. БСП предлагат работещите родители да получават такава в размер на 10 минимални работни заплати или 6400 лева за всяко второ и трето дете. Това предизвика реакция от страна на Обединени патриоти в лицето на Юлияна Ангелов и Валери Симеонов. Според първия ако се стимулира демографията, то по-добре да се премахнат таксите за детските градини. Симеонов на свой ред пък обясни, че БСП със своите предложения БСП насаждат в обществото погрешна позиция, че с материални стимули могат да се справят с демографията. Това според Симеонов е абсолютно невъзможно. Със социални помощи за деца не може да се стимулира раждаемостта, каза Симеонов. Той дори се обърна към една от социалистките - \"Лично аз поемам сериозен ангажимент - 20 400 лв. Аз ще ви ги дам за три поредни раждания. Дайте да видя колко време ще ви отнеме\". Това предизвика възмущението на Георги Свиленски от БСП, който заяви, че не минава ден без скандално изказване на Симеонов и че в главите им е само \"пари, власт и постове\".  Симеонов пък отговори, че ако е било така, то не би бил в НС, както и че се е отказал от бизнеса си. Той увери, че не претендира за постове. За него по-важно било да бъде себе си. \"Такъв какъвто се харесвам - прям и честен\", каза още той.  В крайна сметка депутатите гласуваха помощите за деца, каквито са и досега. Така еднократната помощ за първо дете е 250 лева, за второ - 600, за трето - 300 лева, а за 4-то и всяко следващо по 200 лева. Ако пък са близнаци сумата е 1200 лева. ", "date": "2018.11.29", "title": "Без промяна на партийните субсидии"}
{"url": "https://www.monitor.bg:443/bg/a/view/kolegi-posochiha-grisho-za-naj-dobre-izglejdasht-v-tura-150976", "text": "Повечето от звездите на мъжкия тенис посочиха Григор Димитров за най-добре изглеждащия в Тура. Това се случи в специално допитване на TennisTV. Рафаел Надал и Александър Зверев не се нуждаеха от много време, за да посочат българина, като Саша дори допълни, че „всички обичат Григор“. Иснър си даде време да помисли, но също бе категорично за българина. Роже Федерер даде своя глас за Жереми Шарди, а Милош Раонич избра Фелисиано Лопес. Самият Димитров се въздържа от глас, заявявайки, че феновете трябва да вземат това решение. В същото време считаният за наследник на Григор у нас Адриан Андреев се класира за третия кръг на сингъл на турнира за юноши \"Еди Хер\" в Брейдънтън (САЩ). Водачът в схемата на 18-годишните Андреев победи с 6:1, 6:4 Артур Пантино (Фил). Българинът приключи участието си на двойки след като заедно с Антон Матушевич (Вбр) загубиха във втория кръг от хърватите Хорват и Календер с 6:2, 6:7(2), 7-10. Същото сполетя и Даниела Димитрова при девойките. Катерина Димитрова обаче продължава на 1/4-финал на двойки при 14-годишните. С кенийката Анджела Окутой те победиха с 6:4, 6:3 канадките Картър и Капрес.", "date": "2018.11.29", "title": "Колеги посочиха Гришо за най-добре изглеждащ в Тура"}
{"url": "https://www.monitor.bg:443/bg/a/view/uchilishten-avtobus-katastrofira-dve-ot-decata-raneni-150974", "text": "Училищен автобус катастрофира в Русенско. Две деца са леко ранени. Автобусът се е движел по маршрута град Бяла - село Джулюница. В превозното средство са се возили 4 деца, две от тях са закарани за преглед в общинската болница в град Бяла с охлузни рани и без опасност за живота им По информация на транспортното министерство превозното средство 16+1, документите на шофьора и автобуса са изрядни в системата на ДАИ. Автобусът е собственост на професионална гимназия в Бяла. Катастрофата е станала, след като микробус поднася, влиза в насрещното и удря училищния автобус.", "date": "2018.11.29", "title": "Училищен автобус катастрофира, две деца са ранени"}
{"url": "https://www.monitor.bg:443/bg/a/view/zadyrjaha-turski-shofior-za-smyrtta-na-granichen-policaj-150983", "text": "72-часова мярка за неотклонение постанови прокурор от Ямбол спрямо 63- годишен турски гражданин, водач на ТИР заради гибелта на граничен полицай при пътно-транспортно произшествие. Ердел Юзукджулер е бил зад волана на товарно „Волво“ с прикачено на него полуремарка, в който сее  врязал към 6,00 часа заранта на 28 ноември лек автомобил „Опел Астра“. На място е загинал 57-годишният служител в граничната полиция  Велик Клюнков. Инцидентът е станал на главения път от Елхово за ГКПП Лесово, няма данни жертвата и турчинът да са употребили алкохол или дрога. Почти на същото място на 30 септември надрусан с амфетамини турски шофьор стана причина за друга тежка катастрофа, при която на място загина 51 – годишен мъж и тежко са били ранени спътниците му:две жени и дете. От ямболската окръжна прокуратура уточниха, че тази седмица в съда бил внесен обвинителният акт срещу виновника за предходния инцидент.", "date": "2018.11.29", "title": "Задържаха турски шофьор за смъртта на граничен полицай"}
{"url": "https://www.monitor.bg:443/bg/a/view/nad-7-mln-tona-carevica-i-nad-3-mln-tona-slynchogled-proizvedeni-prez-2018g-150980", "text": "Над 7 милиона тона царевица и над 3 милиона тона слънчоглед са били произведени през тази година. Реколтата е добра, обяви в Пловдив министърът на земеделието Румен Порожанов. Той уточни, че заради валежите този юни добивите от  пшеницата са били по-ниски, но пък по-високата влажност се е отразила на по-добрата реколта на царевицата и на слънчогледа. „Годината беше добра. Неблагополучие имаше в Северна Европа, където имаше суша, в Германия, Испания, Португалия също. От гледна точка на проблемите, които бяха с климата, мисля, че бяхме пощадени”, каза Порожанов преди началото на Осмия Национален агро семинар в Пловдив. Малко по-рано през деня, по време на откриването на хипермаркет на голяма верига в града той уточни, че през последните три години българските производители на месо произвеждат над 210 хиляди тона годишно, като през тази година се очаква количеството да бъде по-голямо. По думите му най-голямата трудност пред министерството тази година са били болестите по животните. „Успяваме да се справим с африканската чума по свинете на база превенцията, която сме направили и да нямаме икономически загуби в свиневъдството”, обясни той. По думите му Агенцията по храните трябва да работи по-усилено по темата за опасността от птичия грип. „Там, където има открити заболели животни с птичи грип от тежкия щам, да се преустановява работа”, каза Порожанов. Той призна, че тази година е имало проблеми с овцевъдството, за което са предвидени компенсации. За да бъде обяснено това защо е направено следващия вторник в министерството ще бъде свикан съветът по животновъдството. „Анализът на млекопреработвателните предприятия показва, че млечните продукти от овче мляко имат по-трудна реализация на пазара. Което донякъде създаде проблеми в изкупуването. Сега ние сме направили компенсация за овцевъдите. Това е за абсолютно всички, независимо кой от коя асоциация е”, заяви министърът. Той уточни, че при изкупуването на кравето мляко не е имало такъв проблем. По темата за бюджета на министерството за догодина Порожанов си пожела повече пари за капиталови разходи. Бюджетът на министерството за 2019г. е стандартен от 300 милиона лева. Средствата са нужни за инвестиции в лаборатории на Агенцията по храните. „И мисля, че с този бюджет от 300 милиона лева, надграждайки над 2 милиарда годишно, които се получават през Европейския гаранционен фонд, респективно през ОП „Развитие на селските райони“, парите дават добър облик на българското земеделие и българската хранителна промишленост”, каза той. Той призова българските потребители да изберат българските продукти за предстоящите Коледно-новогодишни празници. По думите му Агенцията по безопасност на храните ще прави проверки по отношение качеството на храните за празниците. Събитията в Пловдив бяха част от кампанията на министерството „Аз подкрепям българските производители, подкрепи ги и ти!”.  ", "date": "2018.11.29", "title": "Над 7 млн. тона царевица и над 3 млн. тона слънчоглед произведени през 2018 г."}
{"url": "https://www.monitor.bg:443/bg/a/view/babh-zapochva-izvynredni-proverki-za-nikulden-150978", "text": "Във връзка с предстоящия празник Никулден, Българската агенция по безопасност на храните (БАБХ) започва извънредни проверки на обекти за производство и продажба на риба и рибни продукти в цялата страна. Контролните органи на БАБХ ще извършват инспекции от 3 до 7 декември. Тематичните проверки за Никулден са свързани с по-интензивното предлагане и търсене на храни за празника и ще се проведат съвместно с Изпълнителната агенция по рибарство и аквакултури и Комисията за защита на потребителите. Ще бъдат инспекстирани водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, и заведения за обществено хранене. БАБХ призовава хората да купуват риба от регистрирани обекти, за да не се излагат на риск. Съвети към потребителите при закупуване на прясна риба: Върху повърхността на прясната риба има много тънък слой слуз, ако слузта е обилна, а слоят плътен, това означава, че рибата е престояла по-дълго време. Люспите на рибата трябва да са блестящи, плътно залепени за тялото. Не трябва да има разкъсвания. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо. Потребителите могат да подават сигнали за нередности онлайн или на телефон - 0700 122 99.", "date": "2018.11.29", "title": "БАБХ започва извънредни проверки за Никулден"}
{"url": "https://www.monitor.bg:443/bg/a/view/salome-zurabishvili-prezident-na-gruzija-150963", "text": "Саломе Зурабишвили, подкрепена от управляващата партия \"Грузинска мечта\", печели втория тур от президентските избори в Грузия с 59,52 на сто от гласовете. Нейният съперник Григол Вашадзе, издигнат от основната опозиционна сила - \"Единно национално движение\" на бившия президент Михаил Саакашвили, събира 40,48 процента. Това съобщи днес грузинската ЦИК след преброяване на бюлетините от всички секции. По данни на ЦИК преброяването на гласовете от всичките 3705 избирателни секции показва, че за Зурабишвили са гласували 1 147 627 избиратели - 59,52 на сто, а за Вашадзе - 780 633, или 40,48 процента. Снощи Саакашвили, който живее в изгнание в Холандия, призова грузинците да не признават резултатите от президентските избори и да започнат в четвъртък \"масово неподчинение на властите\".", "date": "2018.11.29", "title": "Саломе Зурабишвили - президент на Грузия"}
{"url": "https://www.monitor.bg:443/bg/a/view/livyrpul-treperi-do-posledno-v-shampionskata-liga-150979", "text": "Финалистът от миналия сезон в Шампионската лига „Ливърпул“ е изправен пред сериозната угроза да отпадне от турнира още в груповата фаза. Това стана възможно след загубата с 1:2 срещу ПСЖ, която прати тима на третото място. Така ако мърсисайдци искат да продължат в надпреварата, в последния си мач – домакинство на „Наполи“, трябва да победят италианците минимум с два гола разлика. В Париж селекцията на Юрген Клоп допусна третата си загуба като гост този сезон. За ПСЖ пък двата гола вкара звездата Неймар, с което се превърна в най-резултатния бразилец в историята на Шампионската лига – 31 попадения, изпреварвайки Кака. След загубата Клоп бе категоричен, че тимът му има сили да се справи с „Наполи“ и да си гарантира място на осминафиналите, като разкритикува сериозно представянето на съдията. \"Ние сме един от най-чистите отбори във Висшата лига, а според този мач изглеждахме като касапи, недоволен бе германският спец. - Приемаме резултата, но остава чувството на абсурдност. По мое мнение, когато се правиш, че все едно умираш, а после се изправиш и продължиш, трябва да получиш жълт картон. Нуждаем се от една специална вечер срещу “Наполи”. Ако успеем, значи сме заслужавали да се класираме напред. Ако не успеем, значи без нас. На 11 декември ще има истински финал на \"Анфийлд\" и няма да е никак лесно, но аз винаги съм оптимист“, допълни още Клоп. Вечерта в Шампионската лига предложи още един рекорд. Суперзведата на „Барселона“ Лео Меси отбеляза феноменално попадение в гостуването на „ПСВ Айндховен“, което каталунците спечелиха с 2:1. С него той изпревари Кристиано Роналдо в класацията за най-много вкарани голове с екипа на един отбор в Шампионската лига. Лео вече е със 106 гола, а посртугалецът има 105. С изиграването на двубоите от 5-ия кръг на груповата фаза в Шампионската лига станаха ясни и 12 от участниците в 1/8-финалите. Кръг преди края мястото си в турнира и напролет си осигуриха „Барселона“, „Байерн“, „Аякс“, „Манчестър Сити“, „Реал“, „Рома“, „Ювентус“, „Манчестър Юнайтед“, „Атлетико“ (М), „Борусия“ (Д), „Порто“ и „Шалке“. Освен неяснотата в класирането в група „С“, за което стана дума, в група „В“ „Тотнъм“ и „Интер“ ще определят втория участник, след като „Барса“ е недостижим на върха. В група „F“ битката за второто място пък е между „Лион“ и „Шахтьор“ (Донецк).", "date": "2018.11.29", "title": "„Ливърпул“ трепери до последно в Шампионската лига"}
{"url": "https://www.monitor.bg:443/bg/a/view/starozagorka-zanese-s-taksi-7-bona-na-izmamnici-150981", "text": "7 100 лв остави под камък в близост до трафопост край Стара Загора 69-годишна жителка на Града на липите, която станала поредна жертва на ало измамници. Бившата учителка  попаднала в капана по превърналата се в класика система „МВР иска съдействие за да залови престъпници“, след като по обяд в сряда на домашния й телефон се обадил „старши инспектор Николов от криминалната“. Непознатият „обяснил“, че името на жената е намерено в списък на измамници, които всеки момент щели да й позвънят. Тя обаче не трябвало да изпада в паника, защото „неговите момчета“ вече били в дирите им и всеки момент щели да ги закопчаят с белезници. За да стане това обаче по-бързо тя трябвало да предостави само за час или два наличните в жилището й пари. Възприела чутото за истина жената събрала банкнотите от апартамента си, сложила ги в портмоне, наела такси и отишла до указаното място: голям камък в местността Беш бунар, където пъхнала пачката и се прибрала в очакване на повторно обаждане.Часове по-късно измамата била разкрита от съседка на жертвата, с която тя споделила за „съдействието“. Образувано е поредното досъдебно производство за извършено престъпление по чл.209, ал.1 от НК.", "date": "2018.11.29", "title": "Старозагорка занесе с такси 7 бона на измамници"}
{"url": "https://www.monitor.bg:443/bg/a/view/njama-verojatnost-vizite-za-sa-sht-da-otpadnat-prez-2019-g-150973", "text": "„Няма вероятност визовия режим на българите за САЩ да отпадне в краткосрочен план. Това няма да стане през 2019 г., защото изисква промяна на закона от конгреса, а през януари демократите ще добият контрол в Камарата на представителите.” Това каза във Велико Търново американският посланик у нас Ерик Рубин. Той обясни обаче, че страната му прави всичко да улесни получаването на визи. „Повечето от визите, които издаваме са за десет години, а процесът по подновяване на вече изтеклите става по пощата. Ние одобряваме почти 90% от всички апликации и почти 100% от визите, необходими за академичен обмен”, каза още посланикът. Той коментира още, че диверсификацията на енегрийните източници е много важна за националната и енергийната сигурност на България. според него най-важната стъпка, която трябва да се реализира тази година е интерконектора Гърция – България, което ще донесе газ от Азърбайджан до българския пазар. Посланик Рубин коментира и конфликта между Русия и Украйна. Той призова Русия незабавно да спре провокациите и да освободи пленените в Азовско море украински моряци, както и да спазва споразумението между двете страни от 2003 г., което позволява на украинските кораби да прминават свободно в транзитни води. Във Велико Търново посланик Ерик Рубин се срещна и разговаря с кмета Даниел Панов за възможностите за американски инвестиции в областта на бизнеса, туризма, хотелиерството, земеделието, медицината и технологиите. След това дипломатът изнесе лекция пред студенти от местния университет и разговаря с ректора му проф. Христо Бонджолов за развитие на академичния обмен. Освен Велико Търново, посланик Рубин посети и Севлиево, където беше запознат с американските инвестиции в региона. Той изрази желание да съдейства за повишаване на езиковата подготовка на работещите в американските предприятия в града. Освен това беше обсъдена и възможността за американско финансиране на разкопките на крепостта Хоталич.     Снимка: Н.Пр. посланик Ерик Рубин с ректора на ВТУ, проф. Христо Бонджолов", "date": "2018.11.29", "title": "US визите няма да отпаднат през 2019 година"}
{"url": "https://www.monitor.bg:443/bg/a/view/desetki-iskat-da-osinovjat-dvete-izostaveni-bebeta-ot-plovdiv-150965", "text": "Десетки семейства от цялата страна искат да осиновят и изпращат дрешки и памперси за двете изоставени в УМБАЛ „Пловдив” новородени. За зарязаните от майките им Златка на 1,5 месеца и Илия на 7 дни Агенция Монитор писа първа. След като двата случая добиха медийна известност, в Неонатологичното отделение в болницата са започнали да получават телефонни обаждания на желаещи осиновители, каза завеждащата отделението д-р Диана Аргирова. Тя благодари на всички за проявения интерес към изоставените Златка и Илия, като уточни, че съдбата на бебетата е в ръцете на социалните. „ Проявената съпричастност, топлота и загриженост, както към децата, така и към отделението, много ни зарадваха”, каза д-р Аргирова. Тя отбеляза, че телефоните в болницата и дори в дома й не спират да звънят, но припомни, че осиновяването на бебетата от лечебното заведение е невъзможно. Това може да стане само ако лицата са вписани в регистъра за кандидат-осиновители, а процедурата започва след изявено желание в Отделите за Закрила на детето към Дирекциите за социално подпомагане по местоживеене. От болницата децата биват настанявани временно в приемни семейства. Този четвъртък малката Златка бе изпратена в приемно семейство, а до седмица друго приемно семейство ще поеме и Илия.", "date": "2018.11.29", "title": "Десетки искат да осиновят двете изоставени бебета от Пловдив"}
{"url": "https://www.monitor.bg:443/bg/a/view/zadyrjan-pri-shumna-akcija-za-imanjarstvo-si-trygna-s-probacija-150982", "text": "Задържан при шумно огласена преди повече от година акция срещу иманяри и търговия с културни ценности старозагорец се размина с пробация в рамките на 24 месеца. До минималното наказание за 45-годишния Антон Ж. се стигна след сключено споразумение с наблюдаващия досъдебното производство  прокурор и след като експертизата установила, че иззетите при обиска от него артефакти са с незначителна стойност. Мъжът бе арестуван на 2 юли 2017 година заедно с още двама души от Града на липите и Харманли в лек автомобил „Фолкваген Пасат“. Тогава криминалистите оповестиха че първоначално са  били иззети 46 антични монети и 1 800 евро. В хода на акцията при обиск в дома на Желев били намерени още 5 старинни предмета, 3 монети , 3 металдетектора и части за направата на още няколко.Нумизматичната експертиза обаче установила, че иззетите монети , сечени през владичествата на царете Лициний, Валент и Филип ІІ Македонски и няколкото метални пафти са на стойност под 60 лв. Металотърсачите се оказали  собственост на така и останало неустановено лице, което ги било оставило само за съхранение в дома на Жеков. Всичко това дало основание на съда в Стара Загора да одобри споразумението за пробацията. Останалите задържани прекарали само денонощие в ареста, тъй като били само …спътници в автомобила, водачът на Пасата си връща иззетите евра. Пишман иманярът ще трябва да заплати направените разноски в размер на 269 лв, антиките  ще попълнят колекцията на историческия музей.", "date": "2018.11.29", "title": "Арестуван при шумна акция за иманярство си тръгна с пробация"}
{"url": "https://www.monitor.bg:443/bg/a/view/trup-v-snega-izplashi-chistachi-150968", "text": "Труп на мъж е изплашил работници на комуналната фирма във Враца, които разчиствали снега с роторна машина. Те открили вкочаненото тяло към четири часа сутринта в четвъртък пред вход „Г” на блок № 7 в жилищен комплекс \"Младост\", съобщиха от полицията. За разпознаването на мъртвеца помогнал съсед, който станал да пие вода и видял, че пред балкона му има линейка и ченгета. Той казал, че мъртвият е Борислав, който живее на четвъртия етаж в същия вход. По думите му мъжът е на около 40 години, не е семеен и живее със сестра си и дъщеря й. След аутопсията ще се разбере дали Борислав е починал от измръзване или има друга причина за смъртта му. Не е изключено той сам да е посегнал на живота си, коментират комшии.", "date": "2018.11.29", "title": "Труп в снега изплаши чистачи"}
{"url": "https://www.monitor.bg:443/bg/a/view/slujitel-na-nap-hvanat-s-15-000-beljazani-pari-podkup-150971", "text": "Заловен е служител от отдел „Ревизии“ в НАП в момент на получаването на предварително поискан подкуп от 15 000 лв., съобщиха градският прокурор на София Емилия Русинова и директорът на ГДБОП Ивайло Спиридонов. Парите били първият транш от 45 000 лв., които трябвало да бъдат платени от управителя на фирма, за да му бъде съставян благоприятен ревизионен акт. Преди това двама данъчни ревизори се свързали с бизнесмена, първоначално се срещнали на паркинг, а след това отишли в лоби бара на столичен хотел. Там те му казали, че за фирмата му са установени недекларирани печалби за около 800 000 лв. Няколко дни по-късно единият от данъчните – Любомир С., позвънил на бизнесмена по интернет и последвала втора среща. На нея той обяснил, че ако му съставят ревизионен акт с такива размери, това ще доведе до сезиране на прокуратурата и ДАНС и затова му предлагат вместо 800 000 лв.да направят акт за около 16-20 000 лв. Но в замяна на това той трябвало да им даде 45 000 лв. Било му казано още, че данъчните му правят отстъпка, защото по принцип вземали по 8% от сумата, но в конкретния случай решили да поискат 4%. След срещата изнудваният фирмаджия се оплакал в полицията, това е станало в началото на ноември. Оттам нататък е започнало разследване, при което са използвани всички видове СРС, каза Спиридонов. Последвала трета среща между данъчния и изнудвания, която се състояла в Панчарево, защото служителят на НАП бил в отпуск и не му било удобно да ходи до София. Уговорките за подкупа продължили, бизнесменът заявил, че не може да изпълни условието да края на годината да даде по-голямата част от 45 000 лв. Накрая се разбрали плащането на стане на 3 транша – един през ноември, един през декември и последният през януари преди съставянето на ревизионния акт. Предаването на първите 15 000 лв. станало на 28 ноември близо до работата на Любомир С., където той бил задържан. На следващия ден е привлечен като обвиняем и предстои прокуратурата да поиска съдът да му наложи мярка за неотклонение „задържане под стража“. През 2015 г. този служител на НАП със заповед е бил отстранен от работа заради престъпление от общ характер, но по-късно съдът го върнал на работа. По повод на задържания с подкуп данъчен служител от ТД на НАП София, изпълнителният директор на НАП Галя Димитрова заяви, че ръководството на Агенцията ще бъде безкомпромисно срещу всяка форма на корупционни поведение. Ръководството на НАП ще предприеме незабавни дисциплинарни мерки, както и ще окаже пълно съдействие на правоохранителните органи. „Корупцията няма място в НАП и всички служители трябва да се съобразяват в поведението си в професионален и личен план с етичните стандарти на Агенцията“, допълни Димитрова.", "date": "2018.11.29", "title": "Хванаха данъчен ревизор с 15 000 лв. подкуп (ОБНОВЕНА)"}
{"url": "https://www.monitor.bg:443/bg/a/view/chernokojite-diskriminirani-v-es-150956", "text": "Чернокожите хора се натъкват на системна дискриминация в целия Европейски съюз, се казва в доклад на Агенцията на ЕС за основните права, цитиран от ДПА.  Хората от африкански произход в Европа живеят в по-скромни жилища и имат по-ограничен достъп до работни места. А на улицата много от тях са обект на расов тормоз и на придирчиви полицейски проверки, констатират авторите на доклада, публикуван във Виена. Чернокожите младежи са особено уязвими за дискриминация на работното място и на трудовия пазар. В някои страни от ЕС до 76 процента от тях нито работят, нито се учат, нито се обучават за някаква професия, в сравнение с 8 процента от населението като цяло.  Около 45 на сто от чернокожите живеят в пренаселени жилища, срещу 17 процента за населението като цяло. Само 15 на сто от тях са собственици на домове, срещу 70 на сто за населението като цяло.  Изнасяйки тези данни, агенцията призовава всички страни членки на ЕС да разработят практически наръчници за полицейските служби, за да могат те да избягват практиката на незаконен профайлинг на чернокожите, която в много случаи говори за расизъм.  Докладът се базира на данни от 12 страни от ЕС, като при проучването е била събрана информация от над 25 500 души от имигрантски или етнически малцинствен произход, включително 6000 чернокожи.", "date": "2018.11.29", "title": "Чернокожите дискриминирани в ЕС "}
{"url": "https://www.monitor.bg:443/bg/a/view/borisov-pristigna-v-maroko-posreshtna-go-premiera-na-kralstvoto-150967", "text": "Премиерът Бойко Борисов пристигна на официално посещение в Мароко, съобщиха от пресцентъра на МС. Той бил посрещнат лично от премиера на Кралството Саад Еддин Ел Отмани. По-късно двамата министър-председатели ще проведат среща на четири очи, на която ще обсъдят задълбочаването на двустранните отношения и новите възможности за сътрудничество в различни области от взаимен интерес. В Рабат българският премиер Бойко Борисов ще разговоря и с председателя на Камарата на съветниците (Горната камара) в мароканския парламент Абделхаким Беншамаш. След срещата министър-председателят Борисов ще изнесе лекция за ролята на България за европейската интеграция на страните от Западните Балкани по време на нашето първо председателство на Съвета на ЕС. В делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов.", "date": "2018.11.29", "title": "Борисов пристигна в Мароко, посрещна го премиера на Кралството"}
{"url": "https://www.monitor.bg:443/bg/a/view/besarabski-bylgarin-e-sred-plenenite-ukrainski-morjaci-150966", "text": "Украинецът от български произход Владимир Варимез от село Бановка се оказа сред 24-те моряци, които бяха арестувани след сблъсък с руския флот при опита на три украински кораба да преминат през Керченския проток. Бащата на Владимир се готви да замине за Севастопол, където се намират моряците, задържането на които доведе до ескалация на напрежението между Киев и Москва, за да направи опит да се срещне със сина си. \"Министерството на външните работи на Република България още вчера бе уведомено, че украински гражданин от български произход на служба в украинската армия е сред задържаните войници на борда на трите кораба, опитали се да преминат Керченския пролив. По информация на кмета на родното му село той няма българско гражданство. Данни, че въпросният човек е български гражданин, няма и в информационните масиви в България. Страната ни ясно е заявила, че настоява за незабавно освобождаване на всички моряци от трите украински кораба. Ако при допълнителни проверки се установи, че задържаният е и български гражданин, ще направим всичко възможно той да получи консулска защита. Българското Генерално консулство в Одеса е във връзка с кмета на родното село на украински войник от български произход\", коментираха от МВнР.", "date": "2018.11.29", "title": "Бесарабски българин сред пленените украински моряци (ОБНОВЕНА)"}
{"url": "https://www.monitor.bg:443/bg/a/view/surovijat-neft-naj-evtin-ot-oktomvri-minalata-godina-150970", "text": "Фючърсите на петрола сорт Brent с доставка през януари 2019 година продължиха да поевтиняват на Междуконтиненталната борса (ICE) в Лондон, предадоха световните агенции. Контрактите загубиха 1,4 на сто и се котираха за 57,94 долара за барел. За последен път цената на петрола от този сорт бе под 58 долара за барел на 25 октомври 2017 г. В Ню Йорк американският лек суров петрол с доставка през януари поевтиня с 0,9 на сто до 49,82 долара за барел, спадайки под прага от 50 долара за първи път от 10 октомври миналата година.", "date": "2018.11.29", "title": "Суровият нефт най-евтин от октомври миналата година"}
{"url": "https://www.monitor.bg:443/bg/a/view/naj-mnogo-plashtame-s-bezkontaktna-karta-v-supera-i-na-benzinostancijata-150969", "text": "показват данните от MasterIndex 2018, годишното проучване на Mastercard, което се провежда сред активните картодържатели в България. Броят на потребителите, които плащат безконтактно през последната година, се е увеличил с цели 11% - през 2018 г. 65% от картодържателите са използвали този метод докато само година по-рано делът им е бил 54%. Увеличава се възрастта на потребителите, които плащат безконтактно - през 2018 г. безконтактните трансакции са най-популярни сред потребителите между 35 и 44 години, докато през 2017 - сред 18 - 24 годишни потребители (59%). Основните предимства на безконтактните плащания, посочени от потребителите, са лесните и удобни трансакции (80.8%), по-бързото осъществяване на плащанията в сравнение с други методи (78.4%) и сигурността (29.1%). 8.9% от потребителите предпочитат безконтактни плащания, тъй като ги намират за забавни. Повечето български потребители плащат безконтактно при пазаруване в хипермаркети и супермаркети (84%), търговски вериги (67%), бензиностанции (47%), парфюмерии и дрогерии (16%), както и кина и театри (4%). Всеки четвърти картодържател плаща безконтактно сметките си в ресторанти, кафенета и заведения за бързо хранене. Проучването MasterIndex 2018 също така показва, че 94.3% от потребителите не са срещали проблеми при безконтактно плащане през последните 6 месеца. По-рано тази година паневропейско проучване на Mastercard за безконтактните разплащания на европейския пазар потвърди увеличението в ползването на безконтактните разплащания в цяла Европа като отчете ръст до 97% на безконтактните трансакции за последната година. Българският пазар отбеляза впечатляващ ръст от 151%, което е далеч над средното, с тенденция за постоянен растеж. „Проучването MasterIndex доказва, че безконтактните трансакции са предпочитания начин за плащане за непрекъснато увеличаващ се брой български потребители основно заради тяхното удобство, скорост и сигурност“, каза Ваня Манова, мениджър за България и Македония, Mastercard. „Ние подкрепяме развитието на безконтактните плащания като стандарт в страната; до края на тази година всички ПОС терминали в България ще бъдат безконтактни. Технологиите непрестанно се развиват и това променя потребителското изживяване - не само у нас, но и в целия свят – ние сме готови за следващото поколение платежни продукти и услуги - мобилните плащания.\"", "date": "2018.11.29", "title": "Най-много плащаме с безконтактна карта в супера и на бензиностанцията"}
{"url": "https://www.monitor.bg:443/bg/a/view/italija-s-nov-zakon-za-vytreshnata-sigurnost-150957", "text": "Камарата на депутатите на Парламента на Италия прие нов закон за вътрешната сигурност, за чиито автор медиите спрягат вицепремиера и министър на вътрешните работи Матео Салвини. Правителството на Джузепе Конте поиска нормативният акт да бъде одобрен чрез вот на доверие, който според политическите наблюдатели направо „циментира“ кабинета с получените 396 гласа „за“ срещу 99 „против“ и трийсетина „въздаржали се“. Интересното е, че законът бе подкрепен и от депутати на намиращи се по принцип в опозиция формации, като например партията на Силвио Берлускони „Форца Италия!“. Нормативният акт вече е в сила след като миналата седмица той бе одобрен и от Сената на Републиката или горната камара на Парламента. Бърз поглед върху новия закон показва, че той е насочен преди всичко срещу мигрантската заплаха за страната и регулира най-вече имигрантското присъствие на територията й. Така например норативнит акт предвижда да се отнема правото на престой или на политическо убежище на всеки чужденец, който участва в трафик и пласмент на наркотици, краде, изнасилва, изнудва, бие се, посяга на служители на реда и др. При доказване на едно от тези деяния следва незабавно експулсиране от страната не само на съответния нарушител, но и на неговите помагачи. Също така повече няма да се дава разрешително за престой по хуманитарни причини като лечение, събиране на семейства и др. В някои по-особени случаи на този „параграф“ като например насилствено проституиране, домашно насилие или природни бедствия ще се предоставя т.нар. специално разрешително за престой с продължителност от 90 до максимум 180 дни. Увеличава се от 2 на 4 години изпитателния срок на кандидатите за италианско гражданство, като занапред честта да го получат ще имат само мераклиите, владеещи много добре езика на Данте. Въпросното гражданство ще се отнема незабавно от всички лица, които са осъдени за тероризъм. Въвежда се също така такса от 1,5% в полза на държавата върху всички банкови преводи на мигранти, изпращащи пари към техните страни и въобще в чужбина. Законът постановява също така занапред всички полицаи да бъдат въоръжени с “Taser” или пистолет с електрически импулси за бързо обезвреждане на лица, неспазващи обществения ред. С електронни гривни за проследявани ще бъдат „обзавеждани“ домашните насилници, хулиганите, преследвачите на жени и др. С до 6 месеца затвор ще бъдат наказвани агресивните просяци, които се опитват да изтръгнат пари от хората едва ли не насила. Освен спортните запалянковци пред стадионите, занапред за оръжие или опасни материали могат да бъдат пребърквани посетителите на търговски центрове, на концерти, театри, митинги и други обществени прояви. На кметовете на населените места се дава правото да затварят т.нар. етнически магазини, разкривани най-често от имигранти от Бангладеш и Пакистан, с които напоследък Италия е буквално залята.", "date": "2018.11.29", "title": "Италия с нов закон за вътрешната сигурност "}
{"url": "https://www.monitor.bg:443/bg/a/view/pravim-bylgaro-marokanski-predprijatija-150972", "text": "България и Мароко ще създават смесени предприятия с цел повишаване на инвестиционното сътрудничество между двете страни. Това стана ясно след среща на министър-председателя Бойко Борисов с мароканския му колега Саад Еддин Ел Отмани в Рабат, който го посрещна лично на летището, съобщиха от пресцентъра на Министерския съвет. Двамата премиери били категорични, че перспективни сфери за инвестиционно сътрудничество са строителството, текстила, туризма, транспорта, преработвателните предприятия, хранително-вкусовата промишленост. Лидерите обсъдили добрите перспективи за сътрудничество в областта на оръжейната, машиностроителната, металообработващата промишленост. „За нас Мароко е перспективен външнотърговски партньор, което се отбелязва с нарастващия стокообмен през последните години. Но има още неизползван потенциал, който си поставяме за цел да развием“, казал премиерът Борисов и посочил, че днешната визита ще даде допълнителен тласък на двустранния политически диалог на най-високо равнище и ще открие нови възможности за сътрудничеството в различни области от взаимен интерес. От своя страна премиерът на Кралството посочил, че от самото начало сътрудничеството на страната му с ЕС е много добро. „Мароко има силно и значително присъствие в Африка. Благодаря ви, че България като член на ЕС винаги е подкрепяла идеята за тесни отношения между ЕС и Мароко,“ отбелязал Саад Еддин Ел Отмани. По време на срещата Борисов отчел географската близост на Мароко с ЕС и статута на страната в отношенията със Съюза, които я определят сред основните партньори на България и занапред. „Имаме желание за участие в съвместни проекти, в рамките на програми на ЕС, изпълнявани в Мароко“, коментирал премиерът. Той изтъкнал, че България би желала да се възползва от солидното присъствие на Мароко на Африканския континент – и в частност в държавите от Западна Африка, като платформа за съвместно икономическо и политическо сътрудничество с трети африкански страни. „Заинтересовани сме от по-тясно сътрудничество с Мароко в сферата на сигурността, което ще задълбочи партньорството ни и ще даде висока добавена стойност за двете страни“, подчертал още Борисов.", "date": "2018.11.29", "title": "Правим българо-марокански предприятия"}
{"url": "https://www.monitor.bg:443/bg/a/view/mastyrshefove-vlizat-vyv-fermata-150953", "text": "След като вече почти три месеца участниците във „Фермата“ преживяват основно с базови храни като картофи, хляб и зеленчуци, трима от тях получиха възможността да се насладят на невероятни кулинарни шедьоври. Лесовъдката Милена, филоложката Александра и помакът Нури опитаха четиристепенно меню, излязло изпод вещите ръце на кулинарите от „Men in the kitchen“. Даниел Радойков, Кольо Минчев и Николай Немигенчев са специалистите, които стоят зад марката, а събирането им като екип се случи благодарение на миналия сезон на „Мастършеф“, в който бяха участници. Тримата фермери опитаха храна, приготвена като в 5-звезден ресторант, след като отборът им стана победител в тазседмичния исторически куиз. Така, докато останалите участници отново похапваха хляб, лютеница и кисело мляко, Милена, Александра и Нури се насладиха на рецепти, микс от български и чуждестранни вкусове. Три вида амюз буш, патешко магре, говеждо бонфиле и невероятен десерт бяха изкушенията, които докоснаха небцата на победителите. Кулинарните шедьоври, на които фермерите се насладиха, ги накараха да се почувстват като в луксозен ресторант, а Милена обяви, че оттук нататък става фен на предаванията за готвене.", "date": "2018.11.29", "title": "Мастършефове влизат във „Фермата“ "}
{"url": "https://www.monitor.bg:443/bg/a/view/osydiha-obshtina-da-plashta-8-bona-zaradi-bezdomno-kuche-150964", "text": "8000 лв. ще трябва да плати община Горна Оряховица на мъж, пострадал при пътен инцидент, причинен от бездомно куче. През септември 2014 г. около 3,00 ч. след полунощ Борис К. отивал на работа първа смяна с мотоциклета си. Внезапно той бил нападнат и повален на земята от бездомно куче. В резултат от падането мъжът получил счупвания на ръцете и краката и се наложило месеци да се придвижва с помощта на патерици. Направени са му две операции, при едната от които е поставена изкуствена тазобедрена става. а след това състоянието му се усложнило и се наложило той вече в продължение на повече от 4 години да приема скъпоструващи лекарства и здравето му да е сериозно застрашено. След консутация с адвокат Борис подал съдебен иск срещу община Горна Оряховица, от която поискал 70 хил. лв. обезщетение за нанесените материални и душевни щети и влошеното здравословно състояние. Окръжният съд във Велико Търново е признал иска на мъжа за справедлив и сега той ще трябва да си търси парите чрез частични искове. По първия от исковете съдът вече е постановил общината да заплати на Борис 6 хил. лв. плюс 2000 лв. за направените по делото разноски. Това е първият с подобен висок размер, уважен от съда иск на гражданин от региона не само срещу община, но и изобщо срещу държавна институция. Досега граждани са печелили дела по искове най-вече срещу полицията и прокуратурата, но максималните размери не са надхвърляли 40-50 хил. лв.", "date": "2018.11.29", "title": "Осъдиха община да плаща  8 бона заради бездомно куче"}
{"url": "https://www.monitor.bg:443/bg/a/view/biznesklimatyt-nagore-prez-noemvri-150954", "text": "През ноември 2018 г. общият показател на бизнес климата се повишава с 0.6 пункта в сравнение с октомври, което се дължи най-вече на подобрената стопанска конюнктура в промишлеността и търговията на дребно. Съставният показател „бизнес климат в промишлеността“ нараства с 1.8 пункта в резултат на подобрените очаквания на промишлените предприемачи за бизнес състоянието на предприятията през следващите 6 месеца. Анкетата регистрира известно увеличение на осигуреността на производството с поръчки, което обаче не е съпроводено с повишени очаквания за производствената активност през следващите три месеца. Основните фактори, затрудняващи бизнеса, продължават да бъдат свързани с несигурната икономическа среда и недостига на работна сила. Относно продажните цени в промишлеността очакванията на мениджърите са те да останат без промяна през следващите три месеца. През ноември съставният показател „бизнес климат в строителството“ се понижава с 2.2 пункта, което се дължи на по-резервираните оценки на строителните предприемачи за настоящото бизнес състояние на предприятията. Мненията им относно строителната активност през последните три месеца, както и очакванията им за следващите три месеца, са също по-неблагоприятни. Несигурната икономическа среда, недостигът на работна сила и конкуренцията в бранша остават най-сериозните затруднения за дейността на предприятията. По отношение на продажните цени в строителството по-голяма част от мениджърите предвиждат запазване на тяхното равнище през следващите три месеца. Съставният показател „бизнес климат в търговията на дребно“ се покачва с 1.0 пункт в сравнение с октомври в резултат на подобрените очаквания на търговците на дребно за бизнес състоянието на предприятията през следващите шест месеца. Прогнозите им по отношение на обема на продажбите и на поръчките към доставчиците през следващите три месеца също остават благоприятни. Конкуренцията в бранша продължава да бъде основната пречка за бизнеса, следвана от несигурната икономическа среда и недостатъчното търсене. Относно продажните цени преобладаващите очаквания на търговците са те да останат без промяна през следващите три месеца. През ноември съставният показател „бизнес климат в сектора на услугите“ запазва приблизително нивото си от предходния месец. Очакванията на мениджърите за развитието на бизнеса в сектора през следващите шест месеца са по-оптимистични, като и прогнозите им за търсенето на услуги през следващите три месеца се подобряват. Основните фактори, затрудняващи дейността на предприятията, остават конкуренцията в бранша и несигурната икономическа среда, като през последния месец се отчита засилване на неблагоприятното въздействие на първия фактор. По отношение на продажните цени анкетата регистрира известни очаквания за увеличение през следващите три месеца, макар по-голяма част от мениджърите да предвиждат запазване на тяхното равнище.", "date": "2018.11.29", "title": "Бизнесклиматът нагоре през ноември"}
{"url": "https://www.monitor.bg:443/bg/a/view/kuentin-tarantino-se-ojeni-150958", "text": "Чешитът на Холивуд Куентин Тарантино се отказа от „свободата“ и мина под венчило на малка тайна церемония. 55-годишният режисьор се врече във вечна вярност на 35-годишната си изгора – израелската певица и модел Даниела Пик, съобщи „Мирър“. Церемонията се е състояла в Лос Анджелис само с най-близките, но двойката предвижда и голямо тържество тази вечер. Булката е била облечена в бяла класическа рокля с воал и тиара, а бащата на „Криминале“ се е бил изтупал в класически черен костюм. Двамата се запознават през 2009 г., когато Тарантино отишъл в Израел, за да представи филма си \"Гадни копилета\". През септември миналата година Тарантино и Пик се сгодиха, като тогава гости на партито им бяха Брус Уилис, Самюъл Джаксън, Ума Търман и Даян Крюгер.  Бракът на Тарантино с Пик е първи за него. Досега 55-годишният режисьор твърдеше, че между семейството и работата е направил избор в полза на работата.", "date": "2018.11.29", "title": "Куентин Тарантино се ожени"}
{"url": "https://www.monitor.bg:443/bg/a/view/nacionalite-otstypiha-edno-mjasto-v-ranglistata-na-fifa-150961", "text": "България загуби една позиция и вече заема 46-о място с 1425 точки в световната ранглиста на ФИФА. Българският тим направи две ремита 1:1 с Кипър и Словения през този месец и не успя да спечели първото място в своята група в турнира Лига на нациите. Начело в ранглистата за ноември остава отборът на Белгия с 1727 точки, следван от Франция (1726) и Бразилия (1676). Ранглиста на ФИФА: 1. (1) Белгия - 1727 точки 2. (2). Франция - 1726 3. (3). Бразилия - 1676 4. (4). Хърватия - 1634 5. (6).Англия - 1631 6. (7).Португалия - 1614 7. (6).Уругвай - 1609 8. (8). Швейцария - 1599 9. (9). Испания - 1591 10. (10). Дания - 1589 - - - 46. (45) България - 1425", "date": "2018.11.29", "title": "Националите отстъпиха едно място в ранглистата на ФИФА"}
{"url": "https://www.monitor.bg:443/bg/a/view/ustrojstvo-zabavljava-kucheto-150959", "text": "Съществуват продукти, предназначени да забавляват кучетата, които са вкъщи сами, някои от тях представляват стационарни устройства, докато други са подвижни. Новото устройство Pupple, което събира средства, комбинира двете в една система. Подвижната част на Pupple е Wi-Fi контролирана моторизирана топка, наричана Bird. Посредством приложение за iOS / Android, стига да разполагат с достъп до интернет, потребителите могат дистанционно да контролират тази топка,  като я търкалят по пода, докато кучето я преследва. Също така могат да наблюдават любимеца си в реално време чрез вградена 1080p / 30fps широкоъгълна камера, която остава стабилна, докато прозрачна външна обвивка на Bird се търкаля. Тази камера може да снима и на тъмно с помощта на два вградени инфрачервени светодиода. Приложението уведомява потребителите, когато батерията от 3 000 mAh започне да се изтощава, като могат да направляват Bird до неговата станция за безжично зареждане, наречена Nest. 90-минутно зареждане е достатъчно за до два часа времето за игра. Поставен отгоре на Nest или където потребителите пожелаят е стационарното устройство на Pupple, наречено Treat House. То разполага със собствена камера за нощно виждане, която позволява на потребителите да наблюдават своя любимец, както и аудио комуникационна система с обратна връзка, улавяща кога кучето лае или скимти и автоматично уведомява потребителя през приложението. Потребителите могат да използват Bird, да разговарят с кучето или да дадат лакомство от Treat House. Pupple в момента набира средства в Kickstarter, като срещу залог от $ 165, желаещите ще получат комбинация от Bird и Nest, с планирана цена на дребно $ 249, а срещу $ 289 се предлага пълен пакет Bird, Nest и Treat House. Ако Pupple стигне до производството, доставките трябва да започнат през юли.", "date": "2018.11.29", "title": "Устройство забавлява кучето"}
{"url": "https://www.monitor.bg:443/bg/a/view/singapurska-mis-s-roklja-ot-sreshtata-trymp-kim-150960", "text": "Развоят на отношенията между САЩ и Северна Корея вдъхнови участничка в конкурса Мис Вселена да облече специален тоалет, предаде ДПА. Двадесет и четири годишната Мис Сингапур Захра Ханум ще носи на финала на конкурса през декември в Тайланд тоалет, вдъхновен от историческата среща на върха на Доналд Тръмп и Ким Чен-ун, провела се през юни в Сингапур. Роклята на красавицата е внушителна. В горната й част към гърба има прикрепени широко разперени криле на гълъб, а символът на мира е извезан на предната част на бюстието на роклята. В долната си част роклята представлява мащабна картина, на която на фона на синьо небе и на кадри от Сингапур, е изрисувано историческото ръкостискане на Тръмп и Ким, като ръцете на двамата лидери се подават от ръкави на сако с цветовете съответно на американското и севернокорейското знаме. Тоалетът е дело на сингапурския дизайнер Мое Касим, който споделя, че намира за напълно естествено това, че се е вдъхновил от историческата среща на Тръмп и Ким, на която е ставало дума за постигане на мир.    ", "date": "2018.11.29", "title": "Сингапурска мис с рокля от срещата Тръмп Ким"}
{"url": "https://www.monitor.bg:443/bg/a/view/putin-i-trymp-vse-pak-shte-se-sreshtnat-150943", "text": "Срещата между президентите на Русия и САЩ Владимир Путин и Доналд Тръмп в Аржентина все пак ще се състои, въпреки случилото се в Керченския проток. Това съобщи в четвъртък Ройтерс, позовавайки се на осведомен източник. По данни на агенцията, преговорите ще се проведат на 1 декември в рамките на срещата на върха на страните от Г-20. Двамата лидери ще имат повече от два часа на разположение, за да обсъдя наболелите международни и двустранни теми.  Източник от Вашингтон твърди, че Путин и Тръмп сами ще определят формата на срещата си в Буенос Айрес. Според запознати, двамата държавни глави първо ще говорят на 4 очи, след което ще продължат преговорите в разширен състав - в присъствието на делегациите на Русия и САЩ. По-рано Тръмп постави под съмнение беседата си с Путин в Аржентина. US президентът поиска \"пълен доклад\" от своя екип по национална сигурност във връзка с инцидента в Керченския проток. В неделя Русия откри огън срещу украински военни кораби, след което задържа плавателните съдове и екипажите им. Мотивирайки действията си, руската страна заяви, че украинските кораби „незаконно са пресекли границата на страната и са навлезли в нейни териториални води“.  ", "date": "2018.11.29", "title": "Путин и Тръмп все пак ще се срещнат "}
{"url": "https://www.monitor.bg:443/bg/a/view/neftohimik-gubi-v-belgija-cska-v-sofija-151004", "text": "Волейболният ни шампион \"Нефтохимик 2010\" загуби драматично своя мач като гост срещу белгийския ПАР-КАЙ (Менен) с 2:3 (21, 23,-22-21,-22) в Рьозеларе от 1/6-финалите на евротурнира за купата на CEV. Бургазлии, водени от старши треньора Найден Найденов поведоха с 2:0 гейма на домакините. Белгийците обаче постигнаха пълен обрат и доведоха двубоя до тайбрек, в който също успяха да наложат своята игра. Така при реванша на 4 декември в бургаската зала \"Младост\" волейболистите на \"Нефтохимик\" имат шанс да продължат в турнира само при победа с 3:0 или 3:1, а при 3:2 ще трябва да играят т.нар. \"златен гейм\". При успех шампионите ни ще срещнат победителя от норвежкия мач между \"Фьорде\" и \"Викинг ТИФ\". Най-резултатен за \"Нефтохимик\" в Белгия беше капитанът Георги Петров с 21 точки (5 блока!). Младите руснаци Дмитрий Яковлев (2 блока, 1 ас) и Савелий Поздняков (2 блока, 1 ас) направиха съответно 18 и 17 т. За домакините от Менен Женте Де Врийс (Хол) заби 25 т. (2 блока, 1 ас). ЦСКА пък започна със загуба участието си в третия по сила европейски турнир \"Чалъндж къп\". Играчите на Александър Попов паднаха от белгийския \"Волей Хаасроде\" (Льовен) с 1:3 (23,-18,-17,-20) пред едва около 500 зрители в столичната зала \"Христо Ботев\". Реваншът е на 5 декември от 21,30 ч. наше време в Льовен. Само чудо с 3:0 или 3:1 и \"златен гейм\" могат да спасят \"червените\" от отпадане.", "date": "2018.11.29", "title": "\"Нефтохимик\" губи в Белгия, ЦСКА - в София"}
{"url": "https://www.monitor.bg:443/bg/a/view/karakachanov-izprati-kontingenta-ni-v-afganistan-150944", "text": "Министърът на отбраната Красимир Каракачанов изпрати 158 военослужещи от 37-ия контингент на Българската армия като част от съюзническите ангажименти, за Афганистан. Неврокопският митрополит Серафим отслужи водосвет и поръси със светена вода мъжете и жените в униформа, като им пожела всички да се завърнат живи и здрави след като изпълнят мисията си. „Там те ще са далеч от България в една трудна обстановка. Виждате, че всеки ден в Афганистан има атентати, като някой път нападения са в близост до нашата база – предимно в Кабул. Ситуацията е много напрегната. Има терористични атаки и вътрешни битки. Затова винаги, когато изпращам момчетата, а имаме и няколко момичета им давам по една икона на Св. Георги, която да ги пази. Пожелавам им колкото тръгнат, толкова да се върнат – живи и здрави“, каза министър Каракачанов. Той добави, че според докладите на командирите на военнослужещите към момента всичко е наред по отношение подготовка и техническо обезпечаване на състава. Министър Каракачанов отбеляза, че участието на български военнослужещи на такива мисии е много важно, тъй като те трупат ценен опит. „Едно е да служиш в казармата в една спокойна атмосфера, далеч от границата на конфликтите, но друго е да си на терен“, допълни военният министър. Той отбеляза, че и у нас има предизвикателства, свързани със сигурността, най-вече по отношение нелегалните миграти заради които понякога армията подпомага полицията. „Но друго е да си в един район, където бойните действия са нещо ежечасно. Вероятността да се наложи да използваш уменията си и оръжията си е много по-голяма. В крайна сметка един войник е войник тогава, когато е минал през подобно каляване. Контингентите, които изпращаме на всеки 6 месеца, освен че изпълняват съюзническите ни ангажименти, по-важното е, че трупат реален боен опит, за да може ако един ден се наложи да го полазват – да знаят какво да правят“, подчерта министър Каракачанов.", "date": "2018.11.29", "title": "Каракачанов изпрати контингента ни Авганистан с икона на Свети Георги"}
{"url": "https://www.monitor.bg:443/bg/a/view/poroshenko-putin-iska-cjala-ukrajna-150962", "text": "Президентът на Украйна Петро Порошенко обвини руския президент Владимир Путин, че се опитва да анексира цялата страна. В интервюта за германски медии той призова канцлера Ангела Меркел да помогне на Украйна, информира Ройтерс.   Русия иззе три украински кораба и задържа екипажа им в неделя до Кримския полуостров заради незаконно навлизане в руските териториални води, което категорично се отрича от Киев. В интервюта за германския вестник \"Билд\" и вестникарската група \"Функе\" Порошенко отхвърли обвиненията на Русия, че навлизането на украинските кораби в Азовско море е провокация. \"Не вярвайте на лъжите на Путин\", подчерта той пред \"Билд\". \"Путин иска да върне старата руска империя. Крим, Донбас, цялата страна. Като руски цар, както той самият се разглежда, империята му не може да функционира без Украйна. Той я разглежда като негова колония\", убеден е държавният глава на Украйна. Порошенко призова Германия, най-големият купувач на руски газ, да преустанови строежа на \"Северен поток-2\". Нуждаем се от силен, решителен и ясен отговор срещу агресивното поведение на Русия. Това също означава спиране на газовия проект \"Северен поток-2\", отбеляза Порошенко. Държавният глава на Украйна също призова НАТО да изпрати кораби в Азовско море. Часове по-късно германският канцлер Ангела Меркел коментира, че можем да решим нещата, само ако останем все тъй разсъдливи и разговаряме помежду си. „Тези противоречия не може да бъдат решени с военна сила“, заяви Меркел на германско-украински икономически форум в Берлин. Меркел обеща да обсъди ситуацията в Азовско море с президента на Русия Владимир Путин на срещата на върха на Г-20 в Аржентина. Същевременно генералният секретар на НАТО Йенс Столтенберг призова Москва изцяло да изпълнява, \"без отлагане\" договора между Русия и САЩ за ядрените ракети, подчертавайки, че новите руски ракети със среден обсег поставят споразумението \"в сериозна опасност\". Договорът за ликвидиране на ракетите със среден обсег, подписан през 1987 г., забранява ядрени ракети с обсег до 5500 км. Договорът беше сключен въз основа на европейската архитектура за сигурност, ограничавайки риска от ядрена атака. Президентът на САЩ Доналд Тръмп миналия месец заплаши да се оттегли от този договор. НАТО също предупреди Русия за новата ракета. На този фон Русия планира да разположи в Крим нов радар от системата за ранно предупреждение за ракетни нападения. Локаторът \"Воронеж-М\" ще започне да се строи догодина на мястото на старата радиолокационна станция \"Днепър\" край Севастопол. Системата може да открива космически и аеродинамични обекти, включително балистични и крилати ракети. Според източника бойните й възможности далеч ще надминават тези на \"Днепър\", при все че старият радар, следял предимно Близкия изток, е можел да \"вижда\" изстрелване на балистични ракети от разстояние 3500 км. По-рано стана ясно, че Русия започва да използва в Крим автоматизирана система \"Рубеж\" за контрол на надводната обстановка при охраната на морските граници. Москва се закани да подсили ПВО на Крим с още един зенитен комплекс С-400. Досега на полуострова бяха разположени три дивизиона С-400 - край градовете Евпаторяи, Феодосия и Севастопол. Междувременно стана ясно,че срещата между президентите на Русия и САЩ Владимир Путин и Доналд Тръмп в Аржентина вероятно все пак ще се състои, писа Ройтерс. Преговорите ще се проведат на 1 декември в рамките на срещата на върха на страните от Г-20 в 14:30 ч. Двамата лидери ще имат повече от два часа на разположение. Източник от Вашингтон твърди, че Путин и Тръмп сами ще определят формата на срещата си в Буенос Айрес, като първо ще говорят на четири очи.  ", "date": "2018.11.29", "title": "Порошенко: Путин иска цяла Украйна"}
{"url": "https://www.monitor.bg:443/bg/a/view/svyrzaha-gazoprovodite-tap-i-tanap-150946", "text": "Успешно беше завършено свързването на Трансадриатическия газопровод (TAP) с Трансанадолския газопровод (TANAP), съобщава агенция АНА-МПА, като се позовава на съобщение на TAP. Заварката е била извършена на границата между Гърция и Турция в присъствието на представители на компаниите на двата газопровода. В съобщението се казва, че \"това свързване е още един важен момент в реализирането на Южния газов коридор, един нов енергиен маршрут, който ще увеличи енергийната сигурност и диверсификацията на енергийните доставки. По Южният коридор ще се транспортира природен газ от находището \"Шах Дениз II\" в Каспийско море към Турция и оттам - към европейските пазари\". Генералният директор на TAP Лука Скепати е заявил, че събитието е важна крачка напред и е припомнил, че според графика доставките на природен газ по Южния газов коридор за Европа трябва да започнат през 2020 г. Трансанадолския газопровод (TANAP) преминава през Азербайджан, Грузия и Турция, а Трансадриатическия газопровод (TAP) - през Гърция, Албания и достига до Италия през Адриатическо море. Чрез интерконектора Гърция - България (IGB) и България ще може да получава природен газ от Азербайджан по Южния газов коридор.", "date": "2018.11.29", "title": "Свързаха газопроводите TAP и TANAP"}
{"url": "https://www.monitor.bg:443/bg/a/view/hvanaha-dvama-bylgari-s-11-t-hashish-na-jahta-150952", "text": "Хванаха двама българи с 11 тона хашиш на яхта в италиански води. Сицилийския пролив продължава да е писта за дрога, съобщава италианският ежедневник „Ла Република“. В понеделник следобед в близост до бреговете на Рагуза италианската полицията по предварителна информация от испанските служби задържала яхта, която плавала под холандски флаг. На борда й полицейските служители открили общо 11 тона хашиш. Екипажът се състоял от двама българи. В момента те се разследват от икономическата полиция в Палермо и Рагуза, която се опитва да проучи точния маршрут на дрогата през Сицилийския пролив.", "date": "2018.11.29", "title": "Спипаха двама българи с 11 т хашиш на яхта"}
{"url": "https://www.monitor.bg:443/bg/a/view/dvama-raneni-sled-udar-na-pytja-150945", "text": "Мъж и жена пострадаха след катастрофа на мокрия и заледен път. Инцидентът станал в сряда около 10,30 ч. между селата Драганово и Сушица. Семейството пътувало в лекия си автомобил”Ауди”, управляван от мъжа. Внезапно автомобилът се завъртял и се ударил странично в насрещно движещият се микробус „Мерцедес”. И двамата пътници в аудито са откарани в болница. Жената е с травма на мозъка, а мъжът с охлузни рани по тялото, като след прегледа той е освободен за домашно лечение. Водачите и на двата автомобила са изпробвани за алкохол, но пробите им са отрицателни. Причините за произшествието са в процес на изясняване,а по случая се води досъдебно производство, съобщават от полицията.", "date": "2018.11.29", "title": "Двама ранени  след удар на пътя"}
{"url": "https://www.monitor.bg:443/bg/a/view/pisatelka-darjava-kuvioz-na-bolnica-150947", "text": "Млада писателка дарява кувьоз за недоносени бебета на общинската болница в Горна Оряховица. Десислава Николова е от Видин и е автор на книгата „Щастлива и красива бременност като моята”. Преди време по своя инициатива и с подкрепата на фондация „Капачки за бъдеще” тя организира акция за набиране на средства за закупуване на така необходимия транспортен кувьоз. В акцията се включват стотици българи както от страната, така и от чужбина. Със събраните средства кувьозът вече е купен и на 9 декември официално ще бъде дарен на началника на АГ отделението в болницата в Горна Оряховица д-р Михаил Милатович. Това не е първата подобна благородна проява на Десислава Николова. Преди време тя организира благотворителна акция и събра средства за купуване на кувьоз и за друга общинска болница, тази в Червен бряг.", "date": "2018.11.29", "title": "Писателка дарява  кувьоз на болница"}
{"url": "https://www.monitor.bg:443/bg/a/view/krisko-prevyrtja-brojashta-na-youtube-video-150950", "text": "От хитмейкър Криско устремено се превръща в римейкър след като изкара поредния кавър в рамките само на тази година. Рапърът не се поколеба отново да прескочи през жанровете и този път заложи на поп-фолк класиката „Едно ферари с цвят червен“. В обновената песен, която носи заглавието „Едно ферари модел 2019“, се включват и авторите й – Слави Трифонов и Ку-ку Бенд. По-малко от денонощие след като клипът беше пуснат в Youtube той навъртя главозамайващите 300 000 гледания. Всяка минута средно 270 души са си пуснали новата песен, или това прави по около 5 човека в секунда. Логично парчето е под номер три в класацията на онлайн платформата „Набиращи популярност“. Във видеото, дело на Кирил Киров – Кико, отново има привлекателни дами по оскъдно облекло, но сексапилът е значително по-премерен от предходния им общ клип към песента „Гледай как се прави“, в който се прескачаха моделки и плеймейтки. Камерата намира двамата изпълнители и Ку-ку бенд в препълнен клуб а Криско е с новата си изрусена визия тип Еминем. Още след излизането на „Гледай как се прави“ преди 7 месеца, Криско даде заявка сътрудничеството му с шоумена да продължи, а в последните седмици подаде няколко кукички във Фесйбук страницата си, че това ще се случи с нов дует. Явно успехът на дебютния им съвместен проект е амбицирал екипа, след като първото им парче инкасира над 36 милиона гледания до днес. То отново беше върху основа на чалга класика – песента „Тошка“ на Щилян. Дни след пускането й оригиналният изпълнител заяви, че никой не го е питал дали може да използва оригинала, нито са му платени авторски права и това разрази истински скандал. Оригиналът „Едно ферари с цвят червен“ беше издаден през 1997 г в едноименен албум и се превърна в истинска чалга класика. Въпреки това е гледан в Youtube 1 260 000 пъти – цифра, която римейкът ще стигне по прогнози до ден-два. Преди два месеца пък Криско, заедно с Тита, пуснаха кавър на хип-хоп класиката на Мишо Шамара „Искам да бъда с теб“, която също се оказа хит в интернет с 11 милиона гледания до сега.", "date": "2018.11.29", "title": "Криско превъртя брояча на Youtube (ВИДЕО)"}
{"url": "https://www.monitor.bg:443/bg/a/view/vejdi-rashidov-nujna-e-reforma-v-obshtestvenite-medii-150942", "text": "Обществените медии трябва да получават повече средства след реформи. Необходим е широк дебат за бъдещето им, обяви от парламентарната трибуна председателят на медийната комисия Вежди Рашидов във връзка с предложението на БСП бюджетите на обществените медии БНТ и БНР да бъдат увеличени с по 5 млн. лева. Александър Симов от БСП аргументира искането: \"С добре финансирани обществени медии опасността от фалшиви новини най-малкото ще бъде намалена, Когато имаме добре функциониращи обществени медии, фалшивите новини няма да бъдат чак такъв проблем, защото ще имаме нормален коректив в журналистиката\". Десислава Атанасова от ГЕРБ бе категорична, че борбата с фалшивите новини трябва да се води: \"Има вече идеи как да се случи това. Вероятно не през закона за бюджета на държавата\". В крайна сметка БНР ще разполага с 44,2 млн. лева бюджет през следващата година, а парите за БНТ ще бъдат 67,7 млн. лева, записаха народните представители като отхвърлиха искането на опозицията. От левицата припомниха, че обществените медии изпълняват и други функции освен създаването на медийно съдържание, като поддържане на фонд с материали, както и три оркестъра, както и три хора. Затова настояха и за специално обособен бюджет за музикалните състави на радиото. Председателят на медийната комисия в парламента Вежди Рашидов настоя за цялостен дебат за обществените медии \"Едва след реформа може да говорим така, само за увеличаване на пари, защото медиите невинаги служат на обществото\".", "date": "2018.11.29", "title": "Вежди Рашидов:  Нужна е реформа в обществените медии"}
{"url": "https://www.monitor.bg:443/bg/a/view/priemyt-na-zajavlenija-po-mjarka-14-ot-prsr-spored-mjastoto-na-obekta-150948", "text": "ДФ „Земеделие“ информира животновъдите, че приемът на заявления за плащане по мярка 14 „Хуманно отношение към животните“ от Програмата за развитие на селските райони (ПРСР) 2014-2020 г., ще се извършва в ОД на ДФЗ по местонахождение на животновъдния обект. Необходимо е кандидатите предварително да се запознаят с изискванията по мярката и наборът от документи, разписани в Наредба № 4 от 8 август 2017 г. за прилагане на мярка 14. В случай че заявлението не се подава лично от кандидата, а чрез упълномощено лице (пълномощно по образец от ДФЗ), е необходимо всички съпътстващи декларации, задължително да бъдат подписани от кандидата/титуляра. Декларацията по чл. 19 и 20 от Закона за защита на личните данни следва да е подписана от кандидата/титуляра и от упълномощеното лице. ДФ „Земеделие“ обръща внимание, че съгласно чл. 13 и чл. 24 от Наредба 4 от 08.08.2017 г., кандидатите по мярка 14 могат да увеличават броя на животните, одобрени за подпомагане с първото заявление, при подаване на заявка за плащане, без да поемат нов ангажимент, ако увеличението е с не повече от 10 % от одобрените животински единици (ЖЕ) и не могат да заявят нова дейност или подмярка в рамките на поетия ангажимент, като това е възможно единствено с подаването на ново заявление за подпомагане при обявяване на прием. Приканваме стопаните предварително да актуализират данните за отглежданите от тях животни в Системата за идентификация и регистрация на животните на БАБХ съгласно чл. 30, ал. 2, т. 3 от Закона за подпомагане на земеделските производители. Актуализацията включва мястото на отглеждане на животните и капацитет на обекта. За дребните преживни животни се изисква изрично да е посочено и тяхното предназначение. ДФЗ – РА напомня на земеделските стопани, че всички постоянни животновъдни обекти (ЖО), в които се отглеждат едри преживни животни (ЕПЖ) и/или дребни преживни животни (ДПЖ) трябва да бъдат регистрирани по реда на чл. 137 от Закона за ветеринарномедицинската дейност. За проверка на изискването, стопаните следва да предоставят издадените удостоверения при подаване на заявленията за плащане по мярката. В тази връзка е необходимо за временните ЖО, регистрирани на името на кандидата, в поле „Вид обект“ в системата на БАБХ да бъде изрично посочено „пасище“, за да не се изисква предоставянето на удостоверение по реда на чл. 137 от ЗВД. Обръщаме внимание, че за животни от вид телета/малачета е необходимо предоставяне и на съответните кантарни бележки във връзка с определянето на съответната категория за всяко животно. В случай че не бъде предоставена кантарна бележка животното ще се счита за теле/малаче от категория „над 220 кг”. При подаване на заявлението за плащане, кандидатите, които нямат промени по отношение на свободната подова или дворна площ за стопанисваните от тях ЖО спрямо заявените през предходния прием данни не следва да предоставят „Становище“ по образец от БАБХ. Кандидатите, които желаят да актуализират своите данни спрямо 2017 или заявяват нови ЖО трябва да предоставят становище, предварително издадено от БАБХ, във връзка с доказване на наличие на достатъчно осигурена свободна площ в животновъдния обект. Изискването е по образец и е част от критериите за допустимост по Мярка 14. На електронната страница на ДФ „Земеделие“ са публикувани образци на документи, необходими при подаването на заявлението за плащане. Припомняме, че приемът на документи по мярка 14 „Хуманно отношение към животните“ ще се осъществи в периода от 30 ноември до 31 декември 2018 г.", "date": "2018.11.29", "title": "Приемът на заявления по мярка 14 от ПРСР според мястото на обекта"}
{"url": "https://www.monitor.bg:443/bg/a/view/4000-koledni-elhi-shte-grejnat-v-severoiztochna-bylgarija-150949", "text": "Близо 4 000 броя коледни елхи ще предоставят стопанствата към Североизточното държавно предприятие на хората от областите Шумен, Търговище, Добрич и Варна. От тях 997 ще бъдат в контейнери, със закрити корени, а 2 952 ще бъдат отсечени, съобщиха от пресцентъра на предприятието. Най-много елхи със запазена коренова система са произведени в разсадника на ДГС-Върбица и ДГС-Търговище, а най-много отсечени елхи - 1100, ще предоставят от ДГС-Преслав. Дръвчетата са от видовете ела, смърч и черен бор. 950 броя отсечени коледни елхи са подготвили от ДГС-Търговище и още 411 от ДГС-Върбица, като те са от видовете смърч, дуглазка и ела.", "date": "2018.11.29", "title": "4000 коледни елхи ще грейнат в Североизточна България"}
{"url": "https://www.monitor.bg:443/bg/a/view/mashinnijat-vot-skara-upravljavashti-i-opizicija-150936", "text": "Машинният вот скара управляващи и опозиция. Спорът се разигра по време на дебатите за бюджета за 2019 година, а формалният повод бе бюджета за ЦИК, където такива пари не са предвидени. БСП  предложиха към парите на ЦИК да се добавят и 50 млн. лева за капиталови разходи, с които да се осигурят машини за всички секции. Именно стана причина дебати повече от час. В крайна сметка предложението на социалистите бе отхвърлено, а шефката на бюджетната комисия Менда Стоянова успокои, че са предвидени 50 млн. лева за машинното гласуване, но те не са по бюджета  на ЦИК,а в перо в централния бюджет.  По думите на Стоянова тези средства ще бъдат пренасочени, когато има условия за плащане.  Иначе БСП обвиниха управляващите, че се отказват от машинния вот и видяха в отказа им изрично да запишат 50-те млн. лева към разходите на ЦИК , като възможност за манипулиране на изборите. Трябва да дадете ясна воля за прозрачни избори, призова социалистът Драгомир Стойнев. В отговор шефът на правната комисия Данаил Кирилов пък обвини БСП, че се опитват да политизират дебата за бюджета и умишлено скриват данни, които не са им удобни. Той припомни двата анализа на ЦИК за електронното гласуване и за машинния вот, според които ЦИК не може и не е нужно да изпраща машини във всички секции, в това число и в чужбина. Няма как да пратим машини във всеки кораб. Няма смисъл да има машини и в подвижните секции, аргументира се Кирилов. Той дори припомни промените в Изборния кодекс, където  се предлага да няма машини за гласуване в този тип секции и в малките такива. Той дори припомни, че след въвеждането на машините в предишния ИК от Мая Манолова, кметовете е трябвало да „налегат“ устройствата и да натискат тъчскрийните. каза той. Кирилов се аргументира, че така всъщност има двойно преброяване и не се пести време. Той уточни, че с поправките в ИК ще се предложи Информационно обслужване да изработва машините, че да няма съмнения за манипулиране на резултатите. Така според Кирилов за една машина няма да се дава наем от 3000 до 5000 лева, а ще излезе доста по-ниска цена. Пои думите му проблемът не бил закупуването на устройствата, а нуждата от рефициране на софтуера и надлежното му сартифициране. От ГЕРБ дори заподозряха, че още отсега си търсят оправдание за загубата на предстоящите избори и искат да обвинят за това машинния вот.  На свой ред Йордан Цонев поясни, че е без съмнение, че ще има машинен вот, като по темата вече има консенсус. Той поясни, че 5 млн. лева не стигат, колкото е бюджета на ЦИК, но и 50 млн. лева, колкото искат БСП, също са прекалено много. Според него Информационно обслужване има нужните специалисти да изработят машините. „какво ще получим, ако закупим само една кутия с хардуер?“, попита той и обясни, че софтруерът се прави у нас за всеки различен вот. По неговите сметки един тъчскрийн струвал около 300 евро, отделно софтуера и  неговата защита. Така БСП не хареса аргументите на управляващите, като обвини ГЕРБ, че ги е страх да не загубят изборите. „Г-н Цветанов готов ли сте да изведете ГЕРБ на избори само с машинно гласуване?“, попита социалистът  Георги Свиленски, който е и шеф на предизборния щаб на БСП. Той даде за пример изборите през 2015 г, когато в зала „Арена Армеец“ имало огромни опашки и 75 % сгрешени протоколи. Той дори поясни, че ако машинното гласуване било въведено тогава, то изборите щели да приключат още в 20.00 часа, а Цветанов нямало да се хвали с 10-та победа на ГЕРБ. Това предизвика поредния спор между БСП и ГЕРБ,  този път с Цветан Цветанов, който пък оглавява и предизборния щаб на ГЕРБ.  Самият Цветанов припомни аферата „Костинброд“, която създали от БСП с цел да манипулират обществото. Всичко е измама.  Искате да постигате победа като правите фалшиви новини, каза Цветанов.  Според него на следващия вот, ще е първата загуба на Свиленски като шеф на социалистическия щаб и поредната за БСП.  Срещите на червените за представянето на „Визия за България“ пък били посещавани само от 10-на човека. каза Цветанов. Това пък бе повод Йордан Цонев да се пошегува, че дебатите са се превърнали в  предизборна кампания и двамата шефове на щабове вече я започнали и не става дума за евровота , а за предсрочните избори. В крайна сметка след час дебати, НС одобри бюджета на ЦИК за догодина, където са заложени само малко над 4 млн. лева разходи.", "date": "2018.11.29", "title": "Машинният вот скара управляващи и опозиция"}
{"url": "https://www.monitor.bg:443/bg/a/view/dyshterja-spasi-bashta-si-ot-telefonna-izmama-150937", "text": "Възрастно семейство от Тервел стана поредната жертва на телефонни измамници. Само бързата намеса на дъщеря им спаси бащата от раздяла с парични средства. За нещастие, майката вече беше подарила няколко хиляди на измамниците. Около 10 часа на 28 ноември възрастните хора получили обаждане на стационарния си телефон. Мним служител на полицията ги помолил за съдействие, за да заловят телефонни измамници. За целта жената била накарана да отиде до Силистра и да остави в градския парк колкото пари има вкъщи. Съпругът й пък трябвало да отиде до банката си в Добрич, за да изтегли още пари. Семейството предоставило на фалшивия полицай и номерата на мобилните си телефони. Измамниците започнали непрекъснато да комуникират с възрастните хора. През това време дъщеря им, на 50 години, живееща в Тервел, се опитвала да се свърже с родителите си, но телефоните и на двамата били в режим на разговор. Около 13.30 ч. разтревожената жена подала сигнал в РУ Тервел. От проведените ОИМ и ПСД, бащата бил намерен в клон на банка в град Добрич, при опит да изтегли пари от сметката си. Майката е открита в град Силистра, където вече била оставила в градския парк плик с 8 000 лева. По случая е образувано досъдебно производство.", "date": "2018.11.29", "title": "Дъщеря спаси баща си от телефонна измама"}
{"url": "https://www.monitor.bg:443/bg/a/view/national-geographic-povejda-na-kulinarno-pyteshestvie-iz-italija-150920", "text": "Готвенето е изкуство, подправено с много въображение, любов и истинска радост от малките моменти в живота, които италианците умеят да превръщат в големи събития. Тортелините и канелоните са познати навсякъде по света, но не толкова популярен е фактът, че кухнята в родината на Микеланджело има толкова лица, колкото и региони. Книгата „Вкусът на Италия“ на издателство \"Егмонт\" подрежда мозайката от традиции в готвенето, обусловени от географията и климата на всяка провинция, селското стопанство, историята и културата. И не е обикновена книга с инструкции за готвене, а празник за сетивата със 100 изпитани рецепти, спиращи дъха фотографии на National Geographic и безценни съвети от доказани специалисти. Джак Бишъп, Юджиния Боун, Джулия дела Кроче са имената, които застават кулинарно зад проекта – безспорни експерти и страстни почитатели на италианската храна. А за да не остане нищо скрито-покрито в технологиите на приготвяне на ястията, екипът на America’s Test Kitchen е подложил всяка рецепта на тест. Джак Бишъп е главен творчески директор на America’s Test Kitchen. Той е лабораторен експерт по дегустации и ръководи творческите екипи, работещи по предаванията, списанията, книгите, уебсайтовете и онлайн готварското училище на America’s Test Kitchen. Юджиния Боун е известен журналист и автор на кулинарни публикации с множество награди и няколко книги зад гърба си. Джулия дела Кроче пътува из Италия от дете. Тя е специалист по италианската храна и е автор на дузина книги, повечето преведени и разпространявани в цял свят. America’s Test Kitchen e професионална кухня, разположена в Бостън, САЩ. Това е домът на списанията Cook’s Illustrated и Cook’s Country, откъдето и обществената телевизия излъчва America’s Test Kitchen и Cook’s Country from America’s Test Kitchen. Там се заснемат и епизодите на онлайн училището по готвене America’s Test Kitchen Cooking School.", "date": "2018.11.29", "title": "National Geographic повежда на кулинарно пътешествие из Италия"}
{"url": "https://www.monitor.bg:443/bg/a/view/psj-si-otmysti-na-livyrpul-barsa-se-zatvyrdi-na-vyrha-rezultati-150934", "text": "Втората порция мачове от 5-ия кръг в груповата фаза на Шампионската лига се изиграха снощи. В ранните мачове „Атлетико“ (Мадрид) победи „Монако“ с 2:0 в двубой от група А и оглави класирането с 12 точки. В среща от група D „Локомотив“ (Москва) удари „Галатасарай“ също с 2:0 и постигна първа победа в групите, като отказа турския тим от мечтата да продължи напред. \"Черешката на тортата\" бе двубоят между „Пари Сен Жермен“ и „Ливърпул“, спечелен от парижани с 2:1, докато в другия мач от групата „Наполи“ победи „Цървена звезда“ с 3:1. Важният мач в група С бе между „Тотнъм“ и „Интер“. \"Шпорите\" постигнаха целта си за задължително победа и спечелиха с 1:0, като останаха в борбата за плейофите, като всичко ще се реши в последния кръг. В другия мач от групата класиралият се вече напред отбор на „Барселона“ спечели с 2:1 като гост на ПСВ. Атлетико М - Монако 2:0 (1:0 Бадиашил 2-авт., 2:0 Грзиман 24) Борусия Д - Брюж 0:0 ПСВ Айндховен - Барселона 1:2 (0:1 Меси 61, 0:2 Пике 70, 1:2 Де Йонг 83) Тотнъм - Интер 1:0 (1:0 Ериксен 80) Пари Сен Жермен - Ливърпул 2:1 (1:0 Бернат 13, 2:0 Неймар 37, 2:1 Милнър 45-д.) Наполи - Цървена звезда 3:1 (1:0 Хамшик 11, 2:0 Мертенс 33, 3:0 Мертенс 52, 3:1 Бен Набуан 57) Локомотив М - Галатасарай 2:0 (1:0 Криховяк 43, 2:0 Игантиев 54) Порто - Шалке  2:1 (1:0 Милитао 52, 2:0 Корона 55, 2:1 Бенталеб 89-д., 3:1 Марега 90)", "date": "2018.11.29", "title": "ПСЖ си отмъсти на „Ливърпул“, „Барса“ се затвърди на върха (РЕЗУЛТАТИ)"}
{"url": "https://www.monitor.bg:443/bg/a/view/ludogorec-izliza-v-mach-na-chestta-programa-liga-evropa-150935", "text": "Шампионът „Лудогорец“ излиза тази вечер от 19,55 часа срещу „Байер“ (Леверкузен) в двубой от петия кръг на група А на Лига Европа. \"Орлите\" от Разград загубиха шансове да продължат в 1/16-финалите, след като постигнаха едва две равенства досега, докато германският тим си осигури класирането напред. Треньорът на съперника Хайко Херлих призна, че ще пусне част от футболистите, които играят по-рядко, но това не означава, че „Байер“ няма да търси победата, тъй като целта пред отбора е да спечели първото място в групата. Двубоят е важен за „Лудогорец“ и от финансова гледна точка, тъй като победите в Лига Европа носят по 570 000 евро, а равенството - 190 000 евро. Победителят в групата прибира 1 милион, което дава мотивация на „Байер“. Мачът има значение и за клубния коефициент на \"орлите\", защото през следващия сезон ще отпадне този от 2014/2015 година. Група А: Байер Леверкузен – Лудогорец, ФК Цюрих - АЕК Ларнака Група В: Розенборг – Селтик, Залцбург - РБ Лайпциг Група С: Бордо - Славия Прага, Зенит Санкт Петербург - Копенхаген Група D: Андерлехт - Спартак Търнава, Фенербахче - Динамо Загреб Група Е: Карабах - Спортинг Лисабон, Ворксла Полтава - Арсенал Група F: Милан – Дюделанж, Бетис - Олимпиакос Група G: Спартак Москва - Рапид Виена, Рейнджърс - Виляреал Група Н: Аполон Лимасол- Лацио, Айнтрахт Франкфурт - Олимпик Марсилия Група I: Малмьо – Генк, Сарпсборг - Бешикташ Група J: Краснодар – Акхисарспор, Стандард Лиеж - Севиля Група К: Астана - Динамо Киев, Яблонец - Рен Група L: БАТЕ Борисов – Видеотон, Челси - ПАОК", "date": "2018.11.29", "title": "„Лудогорец“ излиза в мач на честта (ПРОГРАМА ЛИГА ЕВРОПА)"}
{"url": "https://www.monitor.bg:443/bg/a/view/bdj-pytnicheski-prevozi-eood-shte-kompensira-vsichki-svoi-klienti-koito-sa-pytuvali-s-byrzija-vlak-3623-ot-sofija-za-burgas-na-28-noemvri-syobshtiha-ot-jeleznicata-150941", "text": "„БДЖ - Пътнически превози” ЕООД ще компенсира всички свои клиенти, които са пътували с бързия влак № 3623 от София за Бургас на 28 ноември, съобщиха от железницата. Влакът замина със 192 минути закъснение поради обледяване токоснемателя на локомотива, който е трябвало да го обслужи, както и липсата на възможност в момента да бъде подменен с друг. Поради изчакването да бъде осигурен локомотив се е стигнало до голямото закъснение. В тази връзка националният железопътен превозвач ще възстанови сумата за билета на всички, които са се отказали от пътуването, а на всички потърпевши, които са изчакали заминаването на композицията, ще предостави по един двупосочен билет за избран маршрут на пътуване с влак в страната. Клиентите на „БДЖ-Пътнически превози” ЕООД могат да получат своята компенсация в срок до три месеца на билетните каси във всяка една гара в страната, като предоставят билета си от пътуването с бързия влак № 3623 от София за Бургас на 28.11.2018 г. Към момента движението на влаковете в страната се извършва в условията на зимна обстановка, като някои композиции се движат със закъснения. Няма прекъснато движение в нито един железопътен участък. Националният железопътен превозвач призовава своите клиенти да проявяват търпение и да се информират своевременно за актуалната обстановка на движение на влаковете. Поради зимните условия е възможно възникването на принудителни престои и натрупване на закъснения при движението на влаковете. Актуална информация за движението на влаковете клиентите на „БДЖ–Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2018.11.29", "title": "С безплатни билети компенсират пътниците от закъснелия влак София - Бургас"}
{"url": "https://www.monitor.bg:443/bg/a/view/georgi-gospodinov-ochi-v-ochi-sys-stolichni-gimnazisti-v-sghg-150921", "text": "Писателят Георги Господинов ще се срещне и ще разговаря с ученици от столични гимназии на 28 ноември (сряда) от 12.00 ч. в Софийската градска художествена галерия. Инициативата е израз на желанието да се осъществи неформално, живо общуване на автора с младите му читатели. Столична община е организиратор на срещата. На нея ще присъства и кметът на София Йорданка Фандъкова. В разговора ще се включи и Яна Генова, директор на фондация „Следваща страница“ и на Къщата за литература и превод в София. Георги Господинов е тазгодишният носител на Специалната награда на София за изключителни постижения и принос в националната култура, която му бе връчена на тържествена церемония в Народния театър „Иван Вазов” в Деня на София – 17 септември.   ", "date": "2018.11.29", "title": "Георги Господинов очи в очи със столични гимназисти в СГХГ"}
{"url": "https://www.monitor.bg:443/bg/a/view/hajka-sreshtu-terora-na-tir-ovee-vyv-vraca-150939", "text": "Шофьори на тежки камиони, които незаконно преминават през Враца са сурвакани с 10 акта при акция на ДАИ, полицията и инспектората на общината. Проверките са извършвани на входно-изходната артерия на града, като са проверявани автомобилите, движещи се по пътя Мездра-Враца и пътуващите в посока София, съобщиха от местната управа. В рамките на инспекцията са засечени водачи на ТИР-ове, които незаконно преминават през града, без да се съобразяват със знака „Транзит“. Целта на инспекциите е да бъде намален трафикът на преминаващи тежкотоварни автомобили през града, за да се намали възможността от възникване на сериозни пътно-транспортни произшествия, както и да не се компрометира новоизградената пътна настилка. За да спре терора на тежките машини, Враца ще инвестира средства за поставянето на смарт-система, която да предупреждава за навлизането на ТИР-ове в града. Това съобщи на ноемврийската сесията на общинския съвет кметът Калин Каменов. Съоръженията ще бъдат вкопани в асфалта и ще подават сигнали в автомобилната администрация и в полицията, когато тежките камиони навлязат в градската среда.", "date": "2018.11.29", "title": "Хайка срещу терора на ТИР-ове във Враца"}
{"url": "https://www.monitor.bg:443/bg/a/view/emilija-iska-dete-ot-bashur-150938", "text": "Фолкзвездата Емилия призна, че е готова за ново включване от щъркела. Изпълнителката на „Смелите си имат всичко“ има две деца от бившата си половинка Коко Динев. Сега Емилия се надява да дари с наследник и настоящия си съпруг Жорж Башур. призна звездата пред Нова тв, като уточни, че за първи път не се чувства в двойствената роля на мъжа и жената във връзката. Певицата и строителният бизнесмен се разходиха до олтара в края на месец юли. Тогава обаче двамата не вдигнаха пищен купон около сватбата заради тежката катастрофа, при която загина синът на Башур – Феди. Самата Емилия неведнъж е описвала връзката си с Жорж като кармична, като е категорична, че по скалата от 1 до 10 тя е влюбена в съпруга си „16“. Междувременно блондинката е заета и с подготовката за големия концерт, с който телевизия „Планета“ ще отпразнува 17-ия си рожден ден. Датата на събитието е 4-и декември, а мястото - „Арена Армеец“.", "date": "2018.11.29", "title": "Емилия иска дете от Башур"}
{"url": "https://www.monitor.bg:443/bg/a/view/d-r-veselin-vasilev-lunata-e-vse-po-atraktivna-za-kosmicheski-turizym-150904", "text": "Засега Марс е просто една мечта, човешка мисия там е рискована, коментира в интервю пред \"Монитор\" изп. директор на клъстер за аерокосмически технологии. - По-скоро това е пореден етап в развитието на изследванията на Марс, защото е една отдавна планирана стъпка. Експериментът трябваше да се осъществи още през 2016 година, но се забави заради приборите, които се приготвяха за него. Така че това е поредна стъпка в една устойчива програма за изследване на свойствата на планетата Марс. В случая този апарат има два основни прибора за изследване. Става дума за стационарна сонда, която каца на едно място, но със специално подбрано плато. То е равно, хоризонтално и няма много скали. Предвидено е да разположи там тези два прибора. Грубо казано, това е сеизмограф и сензор за разпространение на топлинните вълни. Това позволява да се погледне в дълбочина и да се види как се разпространяват вибрациите във вътрешността на планетата. По този начин ще се направи нещо подобно на ехографска картина и ще се създаде представа за вътрешната структура на Марс като планета - какви са различните слоеве, материали и др. В продължение на месеци тази станция ще прави карта на вътрешността. - Всъщност има три седмици, докато системата реално функционира. Снимките целяха просто да покажат, че апаратът работи. Той обаче няма потенциал да прави химически анализ и да покаже дали има вода, например. Прави сеизмични и температурни изследвания. Той е допълнителен прибор на мисиите, които се планират и от НАСА, и от Европейската космическа агенция. Това ще даде допълнителна информация на научната общност, която все още не е налична. Заедно с другите сонди ще създаде цялостна представа за Марс като планета и среда. - Искам да обърна внимание, че през тази година се осъществи една друга успешна мисия до Марс - на Европейската космическа агенция. Тя е на роботизираната сонда „ЕкзоМарс“ и представлява спътник, който обикаля около планетата и прави изследвания, заснема изображения. Това е допълнителен инструмент и затова казвам, че всички изследвания трябва да се анализират заедно, а не отделно. Там има български прибор, изработен от наши учени от БАН. Той измерва радиацията по време на полета до Марс и около планетата. Това е много интересно, защото показва, че ако пътуваме до Марс за около шест месеца и след това се върнем на земята за шест месеца, тогава ще съберем радиационна доза около 60% от допустимото за целия ни живот. Това показва, че е много опасно все още да се мисли за човешка мисия до Марс, независимо какво се говори. Здравето на астронавтите ще бъде силно застрашено. В този смисъл дали съществува живот на Марс, тепърва ще се установява, но е далеч от това да мислим, че може да се заселим там. Учените полагат усилия да съберат максимално информация, но не става дума за нещо революционно. Едва ли ще открием марсианци, но това е пътя на научното познание. - Поради две причини. Основната е, че тя е много близка по параметри до Земята, нещо познато е. Тя може да бъде едно естествено разширение на живота на Земята, подобно на завоюване на друг континент. Има обаче много път да се извърви, за да се случи. Марс позволява развитие на биологични и геоложки изследвания. Другата причина е, че Марс отдавна е известен със своята привлекателност и мистерии, предизвиква във въображението ни различни асоциации - извънземни, канали. Така че поддържа обществения интерес. Мнението ми е, че доколкото Марс е нещо далечно, той представлява по-скоро интерес за учените, а много по-малко за предприемачите. Следващата стъпка, която ще навлезе много по-бързо в човешкото полезрение, а и ще е по-достъпна за всички нас, е близкото околоземно пространство - Луната. Отдавна се говори за космически туризъм, най-естествената човешка дейност за неспециалисти е просто човек да отиде до там, да разгледа и да се върне. Активно се работи върху това и скоро ще има оферта на услуги в тази посока. Работи се върху космически хотели. Околоземното пространство е сравнително добре изучено. То е и безопасна среда, там радиацията от Космоса е почти същата като на Земята. Много по-лесно ще има масово присъствие на човека. Следващата стъпка за по-напреднали е усвояване на Луната от гледна точка на нейните полезни изкопаеми, възможностите да се разработят нови технологии. Вече се говори за международна космическа станция, която обикаля около Луната и която позволява да бъде един хъб между Земята и Луната. Това са сериозни проекти, които в момента се разработват и са в сферата на фантастиката. - Да, защото Марс все още е в сферата на фантастиката. Най-вероятно изследването на Марс ще се осъществи от роботизирани системи, които ще позволят без присъствието на човека да изследваме тези планети, които все още са много опасни за нас. А и не се знае какви са ползите, защото става дума за огромни инвестиции. Сондата, която сега кацна на Марс, е приблизително с размерите на автомобил и проектът струва 1 млрд. долара. Никой не очаква възвращаемост на тази инвестиция. За да усвояваме Космоса в един устойчив режим, трябва да мислим за икономическа целесъобразност. В този смисъл дестинации, които са от близкото околоземно пространство като Луната, са първите, които могат да генерират възвращаемост на инвестициите. Вече дори се говори за добиване на минерали от астероиди. Това също е продиктувано от една възможност за комерсиализация. Няколко милиона тона астероид, който е пълен с никел, може да донесе една сериозна възвращаемост. Интересът е в развитието на такива технологии.  - Говорил съм с представители на НАСА, с директора на настоящата програма, може би това наистина ще се реализира. Дали ще е през 30-те години или по-късно, никой не знае. Само че това са рисковани мисии, които не биха били толкова успешни. Последните данни показват, че такива мисии са опасни за здравето. - Точно така, към околоземното пространство. Там рисковете са по-малко, технологиите наближават етап на развитие, при който може да се говори за комерсиализация. Тоест може да се включи и частният сектор, което ще доведе до възвращаемост. Реално в момента това е двигателят на космическия бизнес. Марс все още е една мечта, един двигател, но там става дума за роботозирани сонди. Не по-малко интересен от Марс в момента е и друг експеримент на НАСА за сонда, която отива към Слънцето. Колкото повече го познаваме, толкова по-добре ще можем да планираме живота на Земята. Но и тук става дума за инвестиции от милиарди. - Най-вероятно на Луната не може да има, защото структурата и начинът, по който тя е формирана, не позволяват това. Важно е обаче младите хора да си дадат сметка защо правим всичко това и че е важно да имаме устойчиво присъствие в Космоса. Изпълнителен директор на Клъстер за аерокосмически технологии, изследвания и приложения- CASTRA, който обединява експертизата на 20 високотехнологични МСП, водещи ВУЗ и академични организации с цел развитие на сектора на космическите изследвания и индустрия. Завършил е Образцова математическа гимназия „Акад. К. Попов“ в Пловдив, има магистърска степан по приложна физика от ПУ „П. Хилендарски“ и докторат по електроника от Университета на Льовен, Белгия. Има над 15 години опит във водещи технологични компании в Европа и САЩ. Лектор в магистърска програма „Аерокосмическо инженерство и комуникации“ към Физическия факултет на СУ „Св. Климент Охридски“.", "date": "2018.11.29", "title": "Д-р Веселин Василев: Луната е все по-атрактивна за космически туризъм"}
{"url": "https://www.monitor.bg:443/bg/a/view/exxon-shte-zahranva-neftenite-si-kladenci-v-teksas-s-ekoenergija-150940", "text": "Exxon Mobil ще използва електроенергия добита от фотоволтаици и ветрогенератори за да захранва помпите си за добив на петрол в Тексас, съобщава Bloomberg. Американската корпорация подписа за целта най-големият договор за производство на възобновяема енергия сред нефтените компании. Контрактът е за срок 12 години с датската фирма Orsted A/S за изграждане на 500 мегавата мощности. Причината за решението на нефтения гигант е дефицитът на електроенертия в петролните басейни Permian и Delaware, които за периода след 2015 г. са се увеличи 3 пъти, като същият ръст се очаква и към 2022 г.", "date": "2018.11.29", "title": "Exxon ще захранва нефтените си кладенци в Тексас с екоенергия"}
{"url": "https://www.monitor.bg:443/bg/a/view/miniori-i-energetici-na-protest-po-jyltite-paveta-150933", "text": "Миньори и енергетици излизат днес на протест в столицата. Те изразяват притесненията си срещу неясното бъдеще на мините „Марица-Изток“, тъй като Европа настоява да се спре въгледобива и производството на ток от въглища. Шествието ще започне в 13 часа - от сградата на Националната художествена галерия, и ще премине през софийските улици - по \"Раковски\" до сградата на ЕК и ЕП, после към Президентството и пред енергийното министерство. Протестиращите ще спрат пред министерствата, които могат да решат проблема. В петък се очаква среща на представители на КТ „Подкрепа” и КНСБ с президента и с премиера.", "date": "2018.11.29", "title": "Миньори и енергетици на протест по жълтите павета"}
{"url": "https://www.monitor.bg:443/bg/a/view/borisov-s-lekcija-v-maroko-za-integracijata-na-zapadnite-balkani-150925", "text": "Лекция за ролята на България в интеграцията на Западните Балкани ще изнесе премиерът Бойко Борисов в Мароко. Днес и утре министър-председателят е на официално посещения в Кралството. Той ще разговаря с колегата си Саад Еддин Ел Отмани за новите възможности за сътрудничество в различни области от взаимен интерес. На бизнес форум ще се обсъдят въпроси от селското стопанство, IT сектора, строителство и енергетика.", "date": "2018.11.29", "title": "Борисов с лекция в Мароко за интеграцията на Западните Балкани"}
{"url": "https://www.monitor.bg:443/bg/a/view/deputatite-prodyljavat-dnes-s-budjet-2019-150930", "text": "Депутатите ще продължат днес да гласуват Бюджет 2019. Вчера те приеха окончателно финансовата рамка за догодина заедно с бюджетите на всички министерства. Без промяна остава майчинството през втората година на детето - 380 лв. От 1 юли таванът на пенсиите става 1200 лева, а всички пенсии се увеличават с 5,7%. От 1 януари хората с по-високи доходи ще плащат осигуровки върху 3000 лева, а не върху 2600 лева, както досега. Най-възрастните хора ще получават минимална пенсия от 219 лева", "date": "2018.11.29", "title": "Депутатите продължават днес с Бюджет 2019"}
{"url": "https://www.monitor.bg:443/bg/a/view/tom-kruz-pribira-oskar-za-kaskada-150926", "text": "Каскадьорите да получават шанс за „Оскар“ – за това лобират кинаджии в Холивуд, три месеца след като Американската филмова академия неуспешно се опита да котира отличие за популярен филм на наградите си. Последният, който се застъпи за идеята, е режисьорът на „Мисията невъзможна: Разпад“ Кристофър Маккуори, а ако предложението бъде прието, то статуетката от тази година почти сигурно би отишла в ръцете на Том Круз именно за ролята му на Итън Хънт. Това би бил и първият „Оскар“ за холивудския ас. „Нека да премахнат членството ми в Академията, но се радвам, че пропадна идеята за награда за популярен филм. Те изглежда забравят, че мисията на киното е да развлича и докосва своите зрители и не виждам причина да се смята, че добре представилите се ленти в боксофиса не са достойни за „Оскар“ за най-добър филм. В същото време, имаме изкуство, каквото е каскадьорството, което съпътства киното почти от неговото създаване. Дубльорите рискуват живота си и имат огромни заслуги в превръщането на един проект във филма, който виждаме реално на големия екран. Ако ще има нова категория, смятам, че трябва тя да бъде посветена на тях“, обяснява Маккуори, цитиран от Slashfilm. Идеята за „Оскар“ за каскада е подкрепена още от звезди като Хелън Мирън и Едгар Райт. Припомняме, че до опита за внедряване на статуетка за популярен филм се стигна след рекордно ниския рейтинг на церемонията тази година. “Въпреки, че идеята беше пронизана с нощ в сърцето, все още има интерес към нея”, каза наскоро президентът на Академията Джон Бейли. Следващите престижни отличия ще бъдат връчени на 24 февруари. Продуценти на шоуто ще бъдат Дона Гиглиоти и Глен Вайс, а фенове отсега лобират комикът Джими Кимъл да отстъпи ролята си на водещ на актрисата Упи Голдбърг. Звездата от „За цветни момичета“ е дирижирала церемонията вече четири пъти. Освен това Голдбърг продължава да се подвизава на малкия екран в тв шоуто The View, където би могла да рекламира следващите „Оскар“-и.", "date": "2018.11.29", "title": "Том Круз прибира „Оскар“ за каскада"}
{"url": "https://www.monitor.bg:443/bg/a/view/robyrt-de-niro-progovori-za-razvoda-150929", "text": "Холивудският ас Робърт де Ниро наруши мълчанието си относно изненадващото решение да се раздели със съпругата си Грейс Хайтауър след 21- годишен брак. „Грейс и аз имаме две красиви деца. Влизаме в период на промяна на нашата връзка, който е труден, но конструктивен процес. Уважавам Грейс като чудесна майка и моля да уважавате личното ни пространство в процеса на развитие на ролите ни като партньори в родителството.\", гласи официалната позиция на звездата. Актьорът от „Нос Страх“ и Хайтауър си казаха заветното „да“ през 1997 година и имат два общи наследника - Елиът и Хелън. Това е вторият провален брак на актьора, който има и извънбрачни близнаци от връзката си с модела Туки Смит - Джулиан Хенри и Арън Кендрик.", "date": "2018.11.29", "title": "Робърт де Ниро проговори за развода"}
{"url": "https://www.monitor.bg:443/bg/a/view/bylgarin-osyden-v-avstrija-za-terorizym-150927", "text": "Българин беше осъден на 7 години затвор в Австрия, след като у него били открити планове за терористична атака, предаде Франс прес, като се позова на прокуратурата. 24-годишният мъж се прибрал от Сирия през 2015 г. По същото дело 38-годишен австриец бе осъден на 8 години затвор за това, че убедил две двойки и общо деветте им деца да се присъединят към джихадистката групировка \"Ислямска държава\" в Сирия. Според прокуратурата той имал \"централна идеологическа роля\" в религиозна група. Въпросните две двойки, които впоследствие се върнали от Сирия в Австрия, вече са били осъдени. От 2011 г. около 300 души от Австрия са отишли в Сирия и Ирак или са се опитали да го направят. Петдесетина от тях са загинали, а стотина са се върнали, според данни на австрийското министерство на вътрешните работи.", "date": "2018.11.29", "title": "Българин осъден в Австрия за тероризъм "}
{"url": "https://www.monitor.bg:443/bg/a/view/orban-stana-shofior-na-chyk-noris-150928", "text": "Унгарският премиер Виктор Орбан заведе холивудския актьор Чък Норис на контратерористично обучение по време на визитата на звездата в Унгария като част от благотворителна инициатива.   Орбан закара актьора с автомобил до мястото на обучението, което беше запечатано от видео, качено на Фейсбук страницата на премиера. Видеото показва и разговора между двамата, в който Орбан казва на Чък Норис, че всъщност той е \"уличен боец\" и е отраснал в малко село, като покани звездата при следващата си визита в Унгария да го посети. Двама обсъждат и управлението на Унгария, като Чък Норис сравнява Орбан с Доналд Тръмп. \"90% казват за мен негативни неща. Либералите ме мразят\", казва Орбан. Чък Норис го пита \"Като Тръмп ли?\", на което премиерът отговаря \"Малко повече\". След като наблюдава тренировката пък Чък Норис казва, че това е най-доброто обучение, което е виждал.", "date": "2018.11.29", "title": "Орбан стана шофьор на Чък Норис "}
{"url": "https://www.monitor.bg:443/bg/a/view/nato-se-gotvi-za-kiber-vojna-150931", "text": "НАТО провежда големи кибер учения в Естония, съобщи пресслужбата на Алианса. Тя пояснява, че по време на упражнението ще бъдат тествани военни операции в киберпространството. Учението \"Кибeр коалиция\", което се провежда в град Тарту, е насочено към обучение на специалисти по кибер отбраната от страните от Северноатлантическия алианс и тестване на тяхната способност да защитават мрежите на НАТО и националните мрежи от опити за проникване. През последните месеци се засилиха обвиненията, че свързани с Кремъл руски хакери са заплаха за западната сигурност.", "date": "2018.11.29", "title": "НАТО се готви за кибер война "}
{"url": "https://www.monitor.bg:443/bg/a/view/v-edinstvenoto-selo-lovci-njama-nito-edin-lovec-150903", "text": "В единственото българско село , кръстено с царски указ през далечната 1934 година Ловци няма нито един организиран ловец  или риболовец. „Не зная някога да е имало ловец, нашите хора не носят пушки или пищови, не съм и чувала някой да се е похвалил с трофеи. Нямам представа каква е била логиката при смяната на старото име Рахманци да кръстят селото по този начин. Сменили са нашето име, а на съседното Чурка са го оставили…“, коментира кметицата Рукие Кабадалиева. Наскоро навършилата 28 години жена поела селското управление  през 2015 г. след като завършила следването си в специалността“Туризъм“  при смолянския филиал на пловдивския университет „Паисий Хилендарски“ и поработила известно време във Великобритания. В Ловци с постоянен адрес са 230 души почти по-равно са мъжете и жените. Най-възрастна е  родената през 1932-а баба Фатме.В съставното Чурка пък има точно 110 души, там жените са с 9 повече от мъжете. По думите на госпожица Кабадалиева някогашната махала  Рахманци била създадена в край на по-миналия ХІХ век от бежанци, първоначално били вдигнати само три къщи, постепенно се застроили и съседните махалички.Тукашните се гордеят с Римския мост, който от незапомнени времена бил изграден над преминаващата  в близост река Маданска.Липсата на ловна дружинка принудила младата жена миналата есен да дири съдействие от маданските авджии, след като от Чурка се ожалили че мечка е нападнала кошерите им. Докато обаче се съберат ловците звярът потънал в планинските дебри. Още три села в страната носят авджийско име: едното е старозагорското Ловец, където в момента с постоянен адрес живеят 90 души, като най-възрастната баба Тана Георгиева  наскоро духнала 93-та свещичка на тортата. За разлика от  маданското Ловци  за старозагорското Ловец има доказателства , че е съществувала още в епохата на траките. При археологически разкопки в землището му е намерен сегмент от сребърен колан с позлата от V в преди Христа. Изкусният майстор е изобразил на него два бягащи един срещу друг глигана, разделени от три лотосови цвята. На втори план са двама конници, които ловуват глиганите, подпомагани от по един коленичил зад всеки от тях воин с лък. Под конника вляво има бягащо куче, а под този вдясно – шлем, разказва кметицата Татяна Димитрова, която съжалява че уникалната находка от десетилетия е във витрините на НАИМ при Бан и местните са я виждали само на снимка.Старото име на Ловец е Авджи Дуванджи, което подсказва, че обитателите му са били соколари в армията на падишаха.През 1906-а решили да го побългарят, но писарят сторил грешка и се наложило да го изписват като Ловеч чак до 1954-а, когато поправили стореното. В момента в Ловец си имат ловна дружинка от 20 майстори на точния мерник, неин председател е Любомир Рахнев.  С авджийско име е и село в община Върбица, Шуменско, където живеят около 720 души, но по-голямата част отдавна са поели към ягодовите плантации в Англия и боровинковите в Норвегия, обяснява кметът Себахтин Али Мехмед, който признава че не си пада по дивеча и затова нямал и ловен билет. Заради сезонната заетост на местните м.г. захлопнало врати училището, засега работела детската градина, ама не се знаело докога ще е така. Най-възрастната жителка е 88-годишната баба Минивер Хасанова, а четата на организираните авджии водел пришелец от Велики Преслав. Близостта на язовир Тича с неговата почти 100-километрова обиколка привличала стотици запалени риболовци по всяко време на годината.Почти като легенда се разказва, че от водите му през 2007 година 29-годишният тогава Красимир Александров от Пловдив извадил с въдица 112 – килограмов сом с дължина 254 см. Някога селото се казвало Асанкево, в началото на ХХ век го прекръстили Евдокиево, по името на княгиня Евдокия Българска, сестрата на цар Борис ІІІ, но в суматохата през 1934 година правителството на превратаджията Кимон Георгиев  решил за в бъдеще да се нарича Ловец. Третото ловно село е търговишко, което до 1934-а носело името Авдалар, което ще рече „гора за лов“, коментира каращият пети кметски мандат Димитър Алексиев, който отскоро станал организиран ловец и дори миналия сезон взел активно участие в отстрелването само за един ден на 7 диви прасета.Търговишкото Ловец наброява по списък малко над 500 жители и тук падането на Берлинската стена се е отразило и близо 200 са поели към чужбина. Сред заминалите за Турция при внука си е и най-възрастната , баба Фатме , която живот и здраве след три години ще стане столетница.24 са членовете на местната ловна дружинка, водач им е Румен Станков.Районът  изключително богат на дивеч, има благородни елени, кошути и сръндаци но този сезон засега е скъпернически: с по едва един-два падпадъка на колана се върнали на два пъти мераклии, оплака се Алексиев, който очаква до седмица да бъде взето решение за единична стрелба по диви прасета.", "date": "2018.11.29", "title": "В единственото село Ловци няма нито един ловец"}
{"url": "https://www.monitor.bg:443/bg/a/view/sela-ostanaha-bez-tok-150924", "text": "В Шуменско, пет села са без ток, няма затворени пътища в областта, съобщава БНР. В област Русе, няма проблем с движението по Дунав мост след вчерашните затруднения заради снеговалежа. В Добричко минути преди 7 ч. е подаден сигнал за закъсал микробус до село Сенокос, тръгнал да превозва пациент за хемодиализа. Все още няма ток в някои села в Монтанско, работи се по отстраняване на проблема. Вече са преодолени проблемите с електроснабдяването на селища в общините Враца и Роман.", "date": "2018.11.29", "title": "Села останаха без ток"}
{"url": "https://www.monitor.bg:443/bg/a/view/blizo-3000-pravjat-opiti-za-samoubijstvo-vsjaka-godina-150899", "text": "Близо 3000 души на година правят опити за самоубийства. От тях около 800 успяват да сложат край на живота си. Това показват данни на Националния център по опазване на общественото здраве.", "date": "2018.11.29", "title": "Близо 3000 правят опити за самоубийство всяка година "}
{"url": "https://www.monitor.bg:443/bg/a/view/pyrvi-sluchaj-na-svinski-grip-v-sofija-150932", "text": "Първият случай грип – А, известен като свински грип беше установен в София, съобщи за НОВА проф. Тодор Кантарджиев. Той обясни, че от него се разболяват предимно млади хора. Неразположението настъпва бързо с температура и болки по цялото тяло. Проблемът е, че този вид грип нерядко води до усложнения в белите дробове. По-възрастните пък се разболявали по-често от адено вируси, които водят със себе си бактериални инфекции. Проф.Кантарджиев подчерта, че все още няма епидемична обстановка и че няма нищо страшно, когато инфлуенцата се лекува навреме от лекар. Белодробните усложнения обаче били по-опасни от пневмонията.", "date": "2018.11.29", "title": "Първи случай на свински грип в София"}
{"url": "https://www.monitor.bg:443/bg/a/view/snegyt-spira-da-vali-minusovi-temperaturi-150923", "text": "Снеговалежът спира в цялата страна, но дневните и нощните температури ще останат под нулата, сочи прогнозата на НИМХ. Студеното време ще се разпростре в 16 области, включително и в столицата. Край морето леденият ден ще е допълнен със силен вятър от север-североизток Минималните температури в по-голямата част от страната ще са отрицателни - между минус 7° и минус 2°, по Черноморието и в крайните югозападни - малко по-високи. Максималните ще са от минус 5° - минус 2° в Северна България до минус 1° - 4° в Южна. В планините в Западна България в сутрешните часове все още ще вали слаб сняг, но до обяд в повечето места ще спре, тогава и облачността временно ще се разкъса и намалее. Най-късно валежите ще спрат в планините в Източна България, там облачността през целия ден ще остане значителна. Ще духа умерен до силен североизточен вятър. Застудяването ще продължи и максималната температура на височина 1200 метра ще е около минус 4°, на 2000 метра – около минус 8°.", "date": "2018.11.29", "title": "Снегът спира да вали, минусови температури"}
{"url": "https://www.monitor.bg:443/bg/a/view/porojanov-shte-uchastva-v-den-na-bylgarskija-proizvoditel-v-dve-ot-golemite-verigi-150922", "text": "Министърът на земеделието, храните и горите Румен Порожанов днес ще посети търговските вериги „Метро“ и „Билла“, в които ще се проведе Ден на българския производител. Събитията са част от кампанията на министерството „Аз подкрепям българските производители, подкрепи ги и ти! В 10:00 ч министърът ще бъде в магазин „Метро“ - София на бул. „Цариградско шосе“ №7-11, а в 12:30 ч. в магазин „Билла“ - Пловдив на бул. „Александър Стамболийски“ № 131. По-късно през деня, министър Порожанов ще открие Осмия национален агро семинар, който ще се проведе в  „Гранд Хотел Пловдив“ от 13:00 ч. Събитието се организира от Националната асоциация на зърнопроизводителите.", "date": "2018.11.29", "title": "Порожанов ще участва в Ден на българския производител в две от големите вериги"}
