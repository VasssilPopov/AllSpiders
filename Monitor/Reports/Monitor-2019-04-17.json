{"url": "https://www.monitor.bg/bg/a/view/stopanskata-kamara-s-kolektiven-isk-sreshtu-naredbata-za-kasovite-aparati-162860", "text": "Българската стопанска камара (БСК) ще заведе колективен иск срещу Наредба Н18 на Министерство на финансите, която наложи въвеждането на нови касови апарати. Към момента към иска са се присъединили над 180 фирми, съобщиха от работодателската организация.   Според наредбата всички компании, които не ползват фискален софтуер, бяха задължени от 1 април да сменят касовите си апарати. Разходите за изготвяне на жалбата пред ВАС и сигнала до ЕК, извършването на правни анализи на българското и европейското законодателство, правна аргументация, такси и възнаграждения за процесуално представителство, екип от юристи и експерти, ще възлязат на около 24 500 лв. без ДДС. Те ще бъдат разпределени между всички организации, сдружения, асоциации и дружества, които подкрепят инициативата.  В началото на месеца председателят на камарата Радосвет Радев изпрати писмо до премиера Бойко Борисов, министъра на финансите Владислав Горанов и Национална агенция за приходите, в което посочи, че е възможно стоките и услугите да поскъпнат заради новите изисквания в Наредба Н18 за касовите апарати. По думите на Радев бизнесът ще плати пет пъти по-висока цена за прилагане на новите условия на наредбата от предварителната оценка на въздействието й. От Българска стопанска камара смятат, че липсва диалог между бизнеса и институциите относно спорните въпроси с фискалните устройства. Удължаването на част от сроковете по Наредба Н18, без това да е придружено с промени по същество, само отлага хаоса с няколко месеца.  От 1 април всички компании, които не използват софтуер по продажбите и са регистрирани по ДДС, вече трябва да използват нови касови апарати, съгласно изискванията на Наредба Н18 на Министерство на финансите. Фирмите са задължени да издават касови бележки с QR код, който хората могат да сканират и да проверят дали тяхната покупка е отразена в сървърите на приходната агенция. За фирмите, които нямат регистрация по ДДС, условието е да въведат нови фискални устройства до края на юни.", "date": "2019.04.17", "title": "Стопанската камара с колективен иск срещу наредбата за касовите апарати"}
{"url": "https://www.monitor.bg/bg/a/view/bg-izobretenie-robot-izpravja-na-kraka-invalidi-162859", "text": "Българи изработиха робот, който изправя на крака хора в инвалидна количка, съобщи бТВ. Роботът е плод на любовта на двама души - Любомир и Силвия. След инцидент тя остава в количка, а той сбъдва мечтата й да я върне към нормален живот. Любомир и Силвия, които са родители на 5 деца, минават заедно през предизвикателството, което съдбата им отправя. След инцидент, жената сяда в инвалидна количка. Любомир намира съмишленици, с които създават роботизирано помощно средство. То вдига на крака съпругата му и тя отново може например да достига високите шкафове в кухнята. Успява и да ходи на работа - маникюрист е в салон за красота. \"Трябва нещо да се случи, за да те стресне и да оцениш живота. И когато една любов е истинска си склонен да направиш всичко за нея\", казва Любомир Василев, съпруг на Силвия. Създателите на робота казват, че той е уникален. Роботът е патентован, а създателите му търсят подкрепа, за да го произвеждат и за други хора в нужда.", "date": "2019.04.17", "title": "БГ изобретение: Робот изправя на крака хора в инвалидна количка "}
{"url": "https://www.monitor.bg/bg/a/view/desetki-ginat-pri-katastrofa-s-bus-v-portugalija-162858", "text": "28 души загинаха при тежка катастрофа с туристически автобус на португалския остров Мадейра, съобщи Би Би Си.  Информацията беше потвърдена от националната информационна агенция на Португалия. По информация на \"Билд\", 9 от жертвите са германски граждани. В автобуса е имало общо 50 пътници, той е излязъл от пътя и се е преобърнал в дере. Има десетки ранени, на място са изпратени екипи на спешна помощ и полицията. Подробностите около инцидента се изясняват.", "date": "2019.04.17", "title": "Десетки гинат при катастрофа с бус в Португалия "}
{"url": "https://www.monitor.bg/bg/a/view/oblachen-chetvyrtyk-s-valeji-i-umeren-vjatyr-162854", "text": "Атмосферното налягане ще се повишава и ще е по-високо от средното за месеца. През следващото денонощие облачността ще е значителна. На много места ще има валежи от дъжд, по-значителни в Предбалкана и Рило-Родопската област. С временни прекъсвания ще продължи да вали и през нощта срещу петък. Ще духа слаб до умерен вятър от север-североизток. Минималните температури ще са между 2 и 7 градуса; максималните - между 12 и 17 градуса, в Североизточна България - 9-11 градуса. По Черноморието ще е облачно и дъждовно. Ще духа умерен вятър от север-североизток. Максималните температури ще са между 10 и 13 градуса. Температурата на морската вода е 11-13 градуса. Вълнението на морето ще е 2-3 бала. Над планините ще е облачно, с валежи от дъжд, а над 1700 м - от сняг. Ще духа умерен, по високите и открити части - и силен вятър, от север-североизток. Максималната температура на височина 1200 м ще е около 5 градуса, на 2000 м - около минус 2 градуса. В петък и в събота ще остане сравнително хладно за периода и предимно облачно. В петък отново ще има превалявания, на повече места - в следобедните часове и в източната половина от страната. Вятърът ще бъде от север-северозапад, в Източна България - умерен. В събота все още ще има превалявания, но на по-малко места и предимно слаби. Вятърът ще се обърне от изток-североизток и температурите ще се понижат.", "date": "2019.04.17", "title": "Задава се облачен четвъртък с валежи и умерен вятър"}
{"url": "https://www.monitor.bg/bg/a/view/virtualna-razhodka-360-gradusa-iz-notr-dam-predi-pojara-162857", "text": "Колекция от виртуални разходки из изгоряталата катедрала в сърцето на Париж.", "date": "2019.04.17", "title": "Виртуална разходка 360 градуса из Нотр Дам преди пожара (ВИДЕО)"}
{"url": "https://www.monitor.bg:443/bg/a/view/miliarderi-djoan-rouling-i-magijata-da-pravi-pari-s-hari-potyr-162848", "text": "Авторът на \"Хари Потър\", Джоан Роулинг е най-високоплатеният романист в света през 2017 г., според класация на бизнес списанието „Форбс“. Тя е и третата най-високо платена знаменитост, като само за измилата година е спечелила 54 млн. долара. Според изчисленията на \"Ню Йорк Таймс\", броят на продадените книги от романите за Хари Потър са на стойност 7,7 млрд. долара, още толкова поредицата са спечелени от гледанията в кината, а ако Роулинг е взела поне 10 на сто от филмите, то тогава известната авторка е взела 770 млн. долара.Самата но има някои причини да се смята, че известният автор е милиардер. Авторът на Хари Потър е направил всичко възможно, за да запази детайлите от богатството си под наметалото за невидимост, но през 2016 г. \"Ню Йорк Таймс\" го оценява на 1,2 млрд. долара след данъци. Самата Роулинг отрича да е милиардер, а \"Форбс\" оценява състоянието й за около 650 млн. долара през 2017 г. Известната поредица за Хари Потър започва да излиза през 1997 г., като най-малко половин милиард копия от книгите са били продадени по целия свят. Последната книга от поредицата \"Хари Потър и Даровете на смъртта\" разби рекордите и стана най-бързо продаваната фантастична книга на всички времена. 10 години след последната книга на Хари Потър и шест години след последния филм, тя е най-високо платеният писател в света. \"Форбс\" я класира като третата най-високо платена знаменитост, спечелила е около 95 млн. долара през 2017 г. Година по-късно още 54 млн. долара. Не толкова успешната поредица „Фантастичните животни“ е генерирала по-малко от филмите за Хари Потър или около 814 млн. долара. Според оценката на \"Форбс\", Роулинг е получила 10 млн. долара за по-малко обичаните магични зверове. Светът на Роулинг е построен в увеселителни паркове в САЩ и Япония. Американското издание е изчислило, че Роулинг е получила двуцифрени суми в милиони долари от парковете, но без да уточнява точно колко. Не толкова известно за българската аудитория е, че Първите три книги от поредицата са продадени в 1,2 млн. копия и са спечелили 9,9 млн. долара. През 2012 г. Роулинг стартира уебсайта си Pottermore - цифровото сърце на магьосническия свят на автора. Въпреки огромния си успех, пътят към \"магическото богатство\" не става с щракване на пръстите й. В свое интервю Роулинг разказва, че е живяла няколко години в Обединеното кралство След успеха й тя казва, че сега е щастлива да остане във Великобритания и да плаща най-високата данъчна ставка на Великобритания от 45%. Обсъждайки данъците, Роулинг казва: \"Аз съм длъжна на социалната държава. Когато животът ми удари дъното, тази предпазна мрежа беше там, за да спре падането\" Нейните благотворителни дарения през годините са достигнали най-малко 150 млн. долара. Роулинг основава неврологичната клиника \"Ан Роулинг\" в Университета на Единбург с 16 млн. долара. Клиниката е кръстена на майка й, която е била диагностицирана с множествена склероза и е починала, преди Роулинг да стане публикуван автор.", "date": "2019.04.17", "title": "Милиардери: Джоан Роулинг и магията да прави пари с Хари Потър"}
{"url": "https://www.monitor.bg:443/bg/a/view/roditeli-izplashtat-3-godini-abiturientskija-bal-temata-162851", "text": "Родителите изплащат кредитите за разходите по абитуриентския бал до 3 години. Това каза за „Монитор“ кредитният консултант Тихомир Тошев. По негови думи няма тенденция да се теглят заеми предварително. Практиката е по-обичайна за по-бедните региони като Северозападна България и Родопите. „Обикновено става въпрос за малки суми от рода на 200-300 до 500 лв., които не достигат при организацията на събитието“, поясни Тошев. За тази година все още не е ясно дали ще наблюдаваме същата тенденция, но за момента няма такива случаи. Повечето родители разчитат на спестявания, които започват да събират още през миналата година, след 15 септември. Масово родители от Кюстендил споделят, че са принудени да теглят заеми, и то за посрещането само на една вечер. В тях не влизат обаче средствата за подготвителни курсове и предстоящите кандидатстудентски изпити. „Ние тази година имаме абитуриент. Нямаме спестени средства и теглихме заем в размер на 5 хил.лв. Така са повечето хора на днешно време. Да не говорим, че ще го изплащаме поне 3 години“, твърди 45-годишната Татяна от областния град. За са спестят някой лев, немалко родители на абитуриенти отиват за облекло за бала в Одрин. Причина за насочването към турските магазини е, че цената заради обезценката на местната валута. В Пазарджишко бъдещите студенти масово пътуват до югоизточната ни съседка в търсене на хубаво облекло, показа проверка на „Монитор“. Повечето семейства започват да мислят за предстоящите разходи около бала в началото на последната учебна година на децата си. За девойките разходите винаги са по-големи. Тези, които пътуват до съседна Турция, дават по 1200-1500 лири, или 450-500 лв. за рокля с брюкселска дантела. Мъжките костюми също излизат близо 1200 лири, а за обувките момчетата дават 50-60 лв. Мнозина са направили покупката от Одрин още преди 2-3 месеца. Тази година девойките залагат на огненочервено или тъмносиньо като цветове, но не липсват и сребристо, и пепел от рози в съчетание с черно. Има гимназистки, които пък искат да приличат на любимците си от световните сцени и си поръчват рокля по модела на някоя знаменитост. Така тоалетът – с плат и труд на шивача, излиза над 1000 лв., но пък остава утехата, че за една нощ ще приличаш на любимата си звезда от екрана. Трудно може да се намери „Всеки иска да е различен, затова е трудно да се каже кои цветове са по-търсени“, коментира търговец пред „Монитор“. Платът за цяла рокля с дължина до глезена би могъл да стигне 200 лв. като в зависимост от сложността и кройката, от някои платове може да се наложи да се вземе много повече. Сатенът трудно излиза над 25 лв., а с тюла момичетата трябва да внимават, тъй като той би могъл значително да оскъпи облеклото. Модните специалисти съветват през този сезон роклите да не се подчертават с дълбоко деколте или да са силно украсени, а да има дантела. По-евтината дантела струва между 60-80 лв., но далеч не е толкова впечатляваща. При правилно подбрани аксесоари, може да се постави бродерия с лъскави материи и така роклята да изглежда не по-малко елегантна и шик. Тази година все повече абитуриентки поръчват 3D вариант на украшението, което излиза 150 лв. Обувките и чантите по поръчка обаче стават много по-бавно – за тях абитуриентката чака 3 седмици. Търсени сега са от естествена кожа, а към тях може да се добави и каишка за тези, на които им е по-трудно да ходят. „Дебелите токчета са харесвани и си го обяснявам с това, че момичетата не могат да ходят на високи обувки“, коментира служител в ателието за поръчки. Трендът да се търси по-изчистен и лек грим в телесни цветове се запазва и през 2019 г., а девойките рядко искат опушено черно или тъмни нюанси. „Миглите се търсят и почти всички искат да си сложат“, коментира гримьор за „Монитор“. Цената на грима започва от 50 лв. и може да стигне 100 лв., ако става въпрос за известно в сферата име. Оскъпяването за момичетата идва от изпращането, когато трябва да се подготви още едно облекло заедно с обувки, грим и чанта, а освен тях трябва да се предвидят и разходите за заведенията, в които ще празнува класът. а като сметнем парите за празненството със семейството, крайната сума излиза поне 2000 лв. За мъжете целият костюм може да стигне 1000 лв., като това включва костюм, риза, обувки и вратовръзка. Някои магазини правят отстъпки, ако абитуриентът реши да си купи всичко от тях. Най-предпочитани са тъмносиньото и черното, както и обувките със заострен връх. Новост тази година са слънчевите очила, които се използват като аксесоари. Освен тях, момчетата си взимат и часовници за празничната вечер, понякога доста по-скъпи. Само аксесоарите могат да излязат близо 400 лв., което е по-скъпо от вратовръзката, обувките и ризата, взети заедно, и целият разход на момчетата да стигне 1500 лв. Кувертът в повечето механи и ресторанти излиза по 30 лв. на човек, като менюто включва различни видове салати, месно ястие, най-често пържола или друга скара, както и безалкохолни напитки. Някои заведения предлагат и опцията всяка част от менюто да бъде променена в зависимост от избора на клиента, а алкохол може да се внася. Посещението в любимите дискотеки, в които младежите ще прекарат незабравимата нощ, в София излиза между 50-70 лв. За да нахраним родата за изпращане на завършващия средното си образование в механата, пък ще дадем още една хилядарка за около 20 души.", "date": "2019.04.17", "title": "Родители изплащат 3 години абитуриентския бал (ТЕМАТА)"}
{"url": "https://www.monitor.bg:443/bg/a/view/otvarjat-dvoreca-krichim-za-turisti-162835", "text": "През юли-август т.г. създаденият от цар Фердинад през 1902 година дворец Кричим ще бъде отворен за посещения на туристи. Организираните групи ще влизат безплатно, но няма да имат достъп до всички стаи в двореца. Предстои и изграждане на хотелска част в бившата казарма, в която навремето са отсядали войниците на царя. Ремонтите ще бъдат реализирани поетапно, съобщи инж. Дамян Дамянов, директор на „Югозападно Държавно предприятие”ДП, Благоевград. С правителствено решение управлението на двореца Кричим бе прехвърлено от НСО на благоевградското предприятие, в състава на което влизат 36 държавни горски стопанства и пет държавни ловни стопанства. По думите на Дамянов месечната издръжка на двореца, който всъщност се намира в село Куртово Конаре, е за около 50 000 лева, но от туристическите посещения няма да се търси възвръщаемост. „Обектът е с много красив парк, с многообразие на растителни, дървесни и животински видове. Всичко това ще може да бъде видяно от туристите. Туристите не са вандали и ще направим маршрути, така че да виждат най-интересното и да пазят. Предвиждаме да се обособят 1-2 зали в царската къща, в които ще има ценни картини, регистрирани в Националния исторически музей. Ще акцентираме на посещения на ученически групи”, обясни инж. Дамянов. До лятото ще бъдат изчистени каналите, през които се напоява гората. Предстои и ремонт на сградата, в която е персоналът, ангажиран с поддръжката. Част от обслужващите сгради са строени през 50-те години на миналия век и са занемарени, поради което се нуждаят от ремонти. За Австрийската къща, която е паметник на културата и която всъщност първа е била построена от цар Фердиданд, е инициирана среща с Министерството на културата. Целта е да се ремонтира, защото в момента е в плачевно състояние. Инж. Дамянов уточни, че всички ремонти ще глътнат вероятно милиони и ще отнемат време. Запазена в напълно автентичен вид с ловните трофеи, ахривни снимки, обзавеждане и дори кристални сервизи, е сградата, която в наши дни наричаме дворец. В миналото тя е била просто ловната хижа на царя или лятната вила на семейството му. Първият дворец бил с дървена конструкция, построен от Фердинанд. Въз основа на този дървен „дворец” била построена на етапи сегашната сграда. Пред сградата имало огромна ела, която била засадена лично от Фердинанд и от откривателя на най-старото дърво на Балканите – Байкушевата мура – Костадин Байкушев. Елата обаче загинала и била отсечена, а до нейния огромен дънер била засадена млада еличка от същия вид. Костадин Байкушев всъщност бил главният виновник за създаването на двореца Кричим. През 1901 г. той завел княз Фердинад да види красивата стара гора, която е бивш султански имот и останка от историческата „Велика българска гора” край Кричим. Очарован от вековните дъбове на Кричимската кория, Фердинанд решил да превърне мястото в ловен парк. за което има документ от тогавашното Министерство на земеделието до пловдивския районен горски инспектор. С разширенията през годините в днешно време територията на двореца е вече близо 2000 декара. Цар Фердинанд често отсядал там със семейството си, преди да абдикира в полза на сина си Борис. Министър-председателят Александър Стамболийски също посещавал двореца Кричим, където се опитал да се спаси през 1923 г., но на път за там е хванат и по-късно убит в родното си село Славовица. Елин Пелин бил един от честите гости, а посещението му е увековечено на снимка, която може да бъде видяна в един от коридорите на двореца. По времето на Цар Борис Трети в парка е който е запазен и до днес. При първото си посещение у нас след промените Симеон Сакскобурготски посетил и двореца Кричим, разказва ландш.арх. Владимир Маринов, който е и зам.-управител на двореца. Той си спомня, че когато Сакскобурготски влязъл в ловната хижа, обяснил, че изпитва страхопочитание от голямата зала за хранене. Причината била, че когато бил дете, възрастните не допускали малчуганите да се хранят заедно с тях. След 1946 г. дворецът бил национализиран и станал партийно-правителствена резиденция. В него са отсядали всички първи мъже на държавата, като се почне от Вълко Червенков, Тодор Живков, Пенчо Кубадински, Людмила Живкова. За историята с леглото на Вълко Червенков също много е разказвано. Тъй като той бил висок, а трябвало да спи в леглото на царицата, наредил спалнята да бъде удължена. Друга интересна история, свързана с него, е за петолъчката от цветя. Червенков обичал да ходи в двореца Кричим, за да отмаря от държавните и партийни дела. На една от алеите работниците направили от цветя червена петолъчка. Когато стигнал до нея, Вълко Червенков бил неприятно изненадан и изригнал:”На мен ли ще ми правите агитация тук с тази петолъчка?!”, след което цветната фигура била моментално премахната. Идвали и чуждоземски партийни величия, като Фидел Кастро, Йосип Тито, Индира Ганди, шейхът на Иран, както и виетнамският президент Хо Ши Мин, който преспал в двореца през 1957 г. И до днес са запазени двете дървета, лично засадени от първия космонавт Юрий Гагарин през 1961 г. които били засадени край двореца. През 50-те години на миналия век, когато бил разширяван паркът, задачата за това била възложена на архитект Пецо Златев, който бил автор на Партийния дом в София и хотелски комплекс „Тунела” в Евксиноград, разказа Маринов. Архитектът направил геометричната композиция на алейната мрежа и оттогава в парка до двореца е запазен красив фонтан. В самия дворец всичко е запазено в автентичен вид от 1936 г. до момента – килими, мебели, обзавеждане, посуда. Всички чашки и лъжички дори от царското семейство са описани преди няколко години от експерти от Историческия музей в Пловдив. Материалите и обзавеждането са по немски образец, стилът и архитектурата – също. Нито една отлепена плочка в баните няма, паркетът не е бил сменян никога от поставянето му до наши дни. Всички мебели са от масивно дърво и са поръчкови. В двореца има 12 спални за около общо 30 човека, киносалон, детски стаи, занимални, салони за чай. Покоите на царя и на царицата са със собствени бани, които блестят от чистота. Навремето царят дал заповед – бани да има дори в стаите на конярите, като любопитната подробност е, че те били еднакви с тези на царя и царицата. В двореца има и ловен салон с трофеи, повечето от които били отстреляни лично от царя. Картините по стените също са автентични. Дворецът е на два етажа, като на втория се намират спалните. Първият е с няколко входа, един от които по царско време е бил официален. повечето от които напролет се вадят на открито. Сред тях са декоративната форма на татула, огромни кактуси, пасифлори, килимни фигури, които дават целогодишен ефект в парка, австралийското растение дървовиден хвощ, над 20-годишни огромни кактуси, папрата „Еленови рога”, мини ананас, орхидеи и много други. Плановете в момента са да се възстанови ябълковата градина, както и нивите, от които може да се добива фураж за дивеча, а така също и зеленчукопроизводството, съобщи инж. Дамянов. По думите му отстрел на дивеч няма да има. Излишните животни ще бъдат разселвани в други стопанства. „По последното пролетно преброяване имаме 460 лопатари, 40 муфлона, 350 фазана и 560 яребици. Сигурно има сърни и 20-ина диви свине, които нанасят щети на парка и трябва да бъдат отстранени”, обясни той.", "date": "2019.04.17", "title": "Отварят двореца Кричим за туристи"}
{"url": "https://www.monitor.bg:443/bg/a/view/ot-2021-godina-shte-ima-vaksina-sreshtu-varicela-162853", "text": "- Те наистина имат строго изразена сезонност, пикът е в края на зимните и начало на пролетните месеци. През март и април се наблюдава увеличение на случаите, след това започват да намаляват. Вече започна известен спад, но все пак има деца с варицела. Само през последната седмица има 930 случая, но в сравнение с миналата година са с 44 по-малко. От началото на годината обаче са 11 350, което е напълно сравнимо с други години. Между 25 000 и 30 000 деца средно се разболяват от варицела всяка година у нас. - Не, нищо специфично няма. Това е стабилен вирус, който не се е променял с години. Зависи от дозата, с която са се инфектирали децата, от моментното им състояние. При някои протича изразено, класически, при други с температура. Срещат се случаи, които дори не се диагностицират, леко грипоподобно и детето е без обрив. Важното е да протича леко, а в по-голямата си част наистина е така. Има си определени проценти на усложнения и на по-тежко протичане. Това се повтаря всяка година и затова ние считаме, че е логично да се въведе ваксина срещу варицела, понатрупа се опит в страните, които я използват. Близо до нас такива са Австрия, Германия, Гърция. Може много да се спори, но ако се въведе като препоръчителна имунизация, всеки може да решава дали да я направи. Лошото е, че въпреки разговорите с фирмите, те не могат да осигурят количества от 2019 година. 2020 година също е под въпрос - ще се опитаме да я включим с една промяна в календара, но не знам дали ще стане факт. Но за 2021 година съм почти сигурен, че ще има такава ваксина. - Не е задължително, но е по-често срещано. В по-напреднала възраст протича с температура, тежък обрив, усложнения. Но пък по-същественото е, че при увеличаване на случаите на варицелата се увеличават и тези на херпес зостер, тъй като причинителят е един и същ. Това се случва при по-възрастни хора заради стрес, намаляване на имунитета. За разлика от варицелата е доста по-неприятен - болезнен и сърбящ. При някои хора продължава по 20-30 дни, и то с болки. - Като възможност за усложнения скарлатината е по-опасна. За щастие е по-малко разпространена. От началото на годината имаме 1110 случая, но не са малко и те. Водещите мерки тук са, особено в детски учебни заведения, е да затворим групите, да изследваме причинителя. Добре е, че скарлатината се поддава на лечение. Когато има проблеми обаче, е добре майките да потърсят лекарска помощ. Понякога шарките са толкова трудни за разпознаване, че дори колегите не могат да поставят диагноза от първи преглед. Всички започват като грипоподобни, децата са отпуснати, имат температура, диагнозата се поставя едва след поява на обрива. Имайте предвид, че при скарлатината е задължително антибиотично лечение. - Ефект има, лошото е, че явно преди това доста хора не са си свършили работата. Не са правени имунизации, родителите са били несериозни, не са били търсени от лекари. Това води до натрупване на контингент, а вирусът е изключително заразен. Не бих казал, че обстановката се е успокоила и не очаквам това да стане. Броят на случаите вече е над 400 и най-вероятно ще продължава да расте, обхваща различни райони. - Почти със сигурност там, където има неимунизирани деца, вирусът ги разболява. Има циркулация в засегнатите райони. В Бургас и Велико Търново заразата беше внесена от чужбина. Около 25% обаче са децата под имунизационна възраст и те няма как да се ваксинират. Затова препоръчваме да се избягват контактите и да не са извеждани в чужбина или районите, които у нас са най-засегнати.", "date": "2019.04.17", "title": "От 2021 година ще има ваксина срещу варицела"}
{"url": "https://www.monitor.bg:443/bg/a/view/mila-jovovich-sravni-helboj-s-petijat-element-162840", "text": "„Най-харесваните ми филми са били подценявани от критиците“, с тези думи Мила Йовович посрещна негативните коментари на пресата след премиерата на последния й филм „Хелбой“. Филмът, който в по-голямата си част бе заснет в България, дебютира на голям екран миналата седмица. В премиерния си уикенд той генерира печалби в размер на близо 13 милиона долара, които според експертите отвъд Океана обаче поставят бъдещето на евентуалните продължения на „Хелбой“ под въпрос. В сайта Rotten Tomatoes критиците дават едва 15% одобрение на заглавието. Въпреки това филмът, изглежда, се харесва от зрителите, разходили се до киносалона заради него и 63% от тях са останали доволни, показва справка в същия сайт. „Зулендър“ беше оплют, „Заразно зло“ беше оплют. Днес всички тези филми се смятат за култови класики“, написа Йовович по адрес на лошата оценка, поставена от критиците на „Хелбой“, където тя се подвизава като ужасяващата Кървава кралица. Междувременно звездата с украинско-руски корени изненада колегата си Дейвид Харбър за 44-ия му рожден ден, като заедно с останалите от екипа на новия филм му подариха тематична торта с формата на адовото изчадие. Припомняме, че именно актьорът от „Странни неща“ играе главната роля в „Хелбой“, като за участието си във филма получава пълната подкрепа на автора на комиксите Майк Миньола.", "date": "2019.04.17", "title": "Мила Йовович сравни „Хелбой“ с „Петият елемент“"}
{"url": "https://www.monitor.bg:443/bg/a/view/aleksandyr-manolev-lovyt-na-veshtici-pridobi-plasheshti-razmeri-162849", "text": "„Днес депозирах своята оставка като заместник-министър на икономиката. Едно закъсняло действие, което трябваше да направя още преди година, когато името ми се забърка в измислени скандали, защото пречех на някой да заема поста министър на транспорта. Още тогава трябваше да си дам сметка, че в такава ситуация е много, много трудно да работиш“. Това написа в страницата си във „Фейсбук“ Манолев, след като подаде оставка заради стартиралата проверка на Върховна касационна прокуратура по повод медийни публикации, в които се твърди, че си е направил частна вила с минерален басейн по европроект. „Който иска факти и документи – ще му ги предоставя. За останалите – да вярват на каквото и на когото искат. Ловът на вещици придоби плашещи размери. И вече не става дума за мен, а за семейството ми. В тази ситуация аз ще съм този, който ще направи крачка назад“, добавя Александър Манолев.   Днес депозирах своята оставка като заместник-министър на икономиката. Едно закъсняло действие, което трябваше да направя още преди година, когато името ми се забърка в измислени скандали, защото пречех на някой да заема поста министър на транспорта. Още тогава трябваше да си дам сметка, че в такава ситуация е много, много трудно да работиш. Преди няколко месеца ми казаха, че обикалят с папки за мен медии и ми готвят нова атака. Подминах го – след всичко, което се опитаха да причинят на семейството ми си мислех, че няма с какво да ме изненадат. Но отново надскочиха себе си. Възпитавали са ме да се боря и да не се предавам. Но искам това да е за неща, които съм направил или в които съм се провалил. Да защитавам работата си, решенията си, позициите си. А не да се обясняваш дали някога си познавал някого, дали притежаваш нещо, дали си честен, дали си почтен… Неща, които цял живот съм вярвал, че се показват с действия, а не се обясняват на думи. Народът е казал – да те поставят в ситуация да обясняваш, че нямаш сестра. Стига толкова. Който иска факти и документи – ще му ги предоставя. За останалите – да вярват на каквото и на когото искат. Ловът на вещици придоби плашещи размери. И вече не става дума за мен, а за семейството ми. В тази ситуация аз ще съм този, който ще направи крачка назад. И нещо, което знам, че няма да стигне до съзнанието на тези, които трябва и все пак съм длъжен да го кажа. Не си даваме сметка колко много постигна държавата за тези 10 г. в икономически план. Най-накрая започнахме да преодоляваме ниските нива, от които започнахме. Дано не допуснем да загубим всичко това като вкараме държавата в политическа криза, защото виждам, че това е целта, която преследват. Успех на колегите ми от ГЕРБ и останалите коалиционни партньори. Вярвам, че с всички съм имал добър диалог и свършихме много, за да върви държавата във възходящ план. Благодаря на министър-председателя за доверието. И най-важното – благодаря на всички тези хора, които гласуваха лично за мен на предходните парламентарни избори. Съжалявам, че днес трябва да направя това действие, но наистина не бях готов за всичко това. П.С. За финал ще използвам терминологията на тези, които писаха за мен – колеги, пиша „есе“ до съда, защото изнесохте много зле скалъпени обвинения и предстои да се видим в заседателната зала.", "date": "2019.04.17", "title": "Манолев за оставката си: Ловът на вещици придоби плашещи размери"}
{"url": "https://www.monitor.bg:443/bg/a/view/botev-pd-vze-prednina-v-polufinalen-trilyr-s-5-gola-s-cska-162852", "text": "\"Ботев\" (Пловдив) победи ЦСКА с 3:2 в първи полуфинален мач от турнира за Купата на България в Пловдив.  Тодор Неделев откри в 14-ата минута след точно изпълнение на дузпа. В 26-ата минута Антонио Вутов вкара втори гол. В 32-ата минута Али Соу върна едно попадение, отбелязвайки от дузпа. В 53-ата минута Бикел бе изгонен с втори жълт картон, а в 69-ата минута Рубен Пинто изравни. Феребори изведе \"Ботев\" отново напред след гол в 84-ата минута и оформи успеха в първия дуел между двата тима. Преди началото на мача пък Тодор Неделев получи специална фланелка по по повод своя мач номер 200 за \"канарчетата\".", "date": "2019.04.17", "title": "\"Ботев\" (Пд) взе преднина в полуфинален трилър с 5 гола с ЦСКА"}
{"url": "https://www.monitor.bg:443/bg/a/view/istanbul-s-nov-kmet-oficialno-162855", "text": "Кандидатът на опозицията официално печели изборите за кмет на Истанбул, съобщават Анадолската агенция и \"Дейли сабах\". Резултатите са потвърдени след неколкократно преброяване на бюлетините на местните избори в Турция, проведени през миналия месец. Екрем Имамоглу от опозиционната Народнорепубликанска партия (НРП) e новият кмет на Истанбул. В понеделник Бинали Йълдъръм, кандидатът на управляващата Партия на справедливостта и развитието за кмет на Истанбул, коментира, че е \"ясно\", че гласовете за него са били откраднати по време на вота на 31 март и са отишли за Имамоглу. Бинали Йълдъръм каза пред журналисти, че Върховният избирателен съвет ще вземе крайното решение за изборите в Истанбул. Регионалният избирателен съвет, който връчи документа на Имамоглу, е част от Върховния избирателен съвет. Така кандидатът на опозицията получи официален мандат 17 дни след изборите. Съветът отхвърли искането на управляващата партия за отлагане на процеса. Според окончателните данни Имамоглу е получил 4 169 765 гласа, а Йълдъръм - 4 156 036, което е разлика от 13 729. На 1 април сутринта - ден след изборите, беше обявено, че Имамоглу печели с 28 000 гласа разлика. Церемонията по встъпването в длъжност на новия кмет ще се проведе в 18,00 часа местно време.", "date": "2019.04.17", "title": "Истанбул с нов кмет, официално"}
{"url": "https://www.monitor.bg:443/bg/a/view/nameriha-ubita-jena-v-sofija-tyrsjat-sina-j-162856", "text": "Тяло на 43-годишна жена е открито в апартамент в столичния квартал „Младост“, съобщиха от МВР. Сигнал за намереното тяло е получен в полицията към 18,30 часа. Според първоначалната информация, от вчера познати безуспешно се опитвали да се свържат с 43-годишната жена и днес нейни близки решили да посетят жилището. На място незабавно са изпратени екипи на полицията и „Бърза помощ“, които установили следи от насилие по тялото. По случая е образувано досъдебно производство.  По първоначална информация жената е удушена, съобщи Нова ТВ. За издирване е пуснат синът й, който по информация на телевизията е наркозависим. Все още обаче не е ясно дали той е извършител на престъплението. Жената била пристигнала във вторник от Варна. Ползвала е жилището, в което е намерена, когато е идвала в София. Апартаментът е собственост на нейна приятелка.", "date": "2019.04.17", "title": "Намериха убита жена в София, търсят сина й"}
{"url": "https://www.monitor.bg:443/bg/a/view/ch-ez-iska-68-po-skyp-noshten-tok-ot-1-uli-162839", "text": "ЧЕЗ поиска драстично поскъпване от почти 68% на нощната тарифа за битови потребители, показва справка в сайта на КЕВР. От най-голямото ерепе в страната, снабдяващо с ток Западна България, предлагат от 1 юли киловат час нощна електроенергия да скочи от сегашните 0,05654 на 0,09476 без ДДС и без включени такси за пренос и достъп. За достъпа от ЧЕЗ също искат драстичен скок от почти 12 на сто. За дневната тарифа е планирано по-скромно поскъпване от 3,5% от 0,13294 до 0,13759 лв./квтч без ДДС и таксите за пренос и достъп. От ЕВН съобщиха за „Монитор“ крайните цени за битови потребители, поискани от тях за одобрение от КЕВР. Промяна на дневната тарифа е нагоре с 4% от сегашните 0,17997 лв./кВтч на 0,18719 лв./кВтч. (без ДДС). За нощната тарифа се предлага покачване от 0,10226 лв./кВтч на 0,10948 лв./кВтч (без ДДС). От ерепето, снабдяващо Югоизточна България уточниха, че за месечната консумация на средно домакинство от 200 кВтч дневна енергия и 70 кВтч нощна, стойността на месечната фактура би се покачила с 2,34 лв. с включен 20% ДДС, т. е. от 51,78 лв. на 54,12 лв. От Енерго-про уточниха за „Монитор“, че при досегашна фактура от 50 лв., битовите им абонати ще плащат с 1,09 лв. повече на месец. От дружеството, отговарящо за Североизточна България са поискали увеличение на нощната тарифа с 2,08% от 0,05429 лв. за кВтч до 0,05542 лв. без ДДС и таксите за пренос и достъп. За продажбата на ток за бита по дневната тарифа не е иска промяна на цената от сегашните 0,13933 лв./кВтч без такси и ДДС. От Енерго-про за заявили, че от 1 юли искат ръст на таксата за пренос от около 7,85%.", "date": "2019.04.17", "title": "ЧЕЗ иска 68% по-скъп нощен ток от 1 юли"}
{"url": "https://www.monitor.bg:443/bg/a/view/hudojnikyt-restavrator-luka-delijski-katedralata-notr-dam-da-stane-obeca-i-za-nashite-ushi-162837", "text": "„Трагичното събитие от духовното сърце на Париж, катедралата Нотр Дам, трябва да бъде обеца и за нашите, българските уши, защото французите със сигурност ще успеят да възстановят щетите от пожара много преди ние да сме разбрали, че имаме десетки храмове в окаяно състояние. И че ако ние не се заемем с тяхното възстановяване  и връщане на богомолците, няма кой друг да го стори…“. Това каза художникът – реставратор Лука Делийски, който вече 3 десетилетия възстановява фрески и икони в десетки православни църкви на територията на цялата страна. Започнал е още като първокурсник в художествената академия като студент в курса на проф. Любен Прашков в черквата на родния си град Септември „Свети Харалампий“. Лука Делийски, чийто прадядо Илия е бил личен телохранител на Бенковски припомня, че и българските храмове не са били подминати от подобни на парижкото събитие: през 70-те години на миналия век по време на реставрация е бил подпален сливенският катедрален храм „Свети Димитър“. Както в Нотр Дам и там не е имало зла умисъл, просто се работело с опасни, леснозапалими материали. По една случайност с пожар се разминал и последният реставриран изцяло старозагорски храм „Свети Николай“, където прекалено усърдна богомолка едва не подпалила с вощеницата си найлоните, с които било покрито скелето. 55-годишният майстор на четката и познавач на каноните твърди, че българската държава разполага с добре подреден регистър на черквите и манастирите. Специалистите имат ясна представа за състоянието им, но липсвала смислена политика къде и какво трябва по-напред да се направи: сериозни средства са били похарчвани за черкви, които в последствие остават заключени само защото районът е или обезлюден или просто няма …православни. Лука напомня, че всяка черква се нуждае от периодично, поне през 10-15 години обновление на стенописите си по простата причина, че при нас се използват свещи, чийто дим се напластява върху стените. По думите му в един средно-голям храм  като старозагорския „Света Богородица“, където в момента реставрира пространството вътре в олтара, за 12 месеца се изгарят между 2,5 и 3 т вощеници. Димът им е като киселина върху образите на изрисуваните от старите зографи образи на светци. „България разполага с истинска реставраторска школа, в момента на различни места работят поне около 100 души специалисти. Наши реставратори от няколко години са в екипа по възстановяването на Помпей, българин работи в холандска арамейска църква…“, споделя Делийски. За съжаление те са малко познати на обществеността, за тях се чува само при скандали, които бързо отшумяват и хората ги забравят без да си дават сметка, че скъпоценни за историята ни артефакти остават забутани в някой склад. Като един от примерите той припомня случилото се около църквата „Свети 40 великомъченици“ в старата престолнина Търново, където така и не са върнати обратно свалените стенописи заради крамола около избора на екипа. „Раставрациите в нашите храмове започват, казано на църковен език „при благовремие“, лошото е че никой не може да каже кога точно ще настъпи то и не са малко случаите, в които реставраторите влизат прекалено късно. Когато къде от столетията, къде от влагата или жегата или от злосторнически ръце голяма част от наследството е безвъзвратно похабено. Влияние оказва и нашият български синдром, завистта и влошените междуличностни отношения. Не мога да кажа каква част , поне около 1/3 от родните черкви са безвъзвратно загубени. Идете в района на Ивайловград и пребройте колко черкви са ако не паднали, то с ръждясали катинари на портите си.За съжаление май напоследък залитнахме в друга крайност, хвърляме усилията си във възстановяването на артефакти от преди 2 хилядолетия, а някак забравяме Възраждането . Може би страдаме от комплекса на малката нация, която сънува някогашното си величие…“, с голяма доза тъга в гласа отбелязва  Лука Делийски.И напомня, че през 2022 година ще се навърши век от началото на Балканската война, обявена от цар Фердинанд в двора на старозагорската църква „Света Богородица“. Чиито стенописи просто плачели за освежаване и реставрация след иначе успешния ремонт на корпуса и двора й. Пак така, мимоходом припомня, че след прочитането на меморандума за началото на войната монархът обещава  след победата да подпомогне храма. Местните свещеници му го припомнят, резултатът е записан от църковната кондика: от бюджета на  двореца са били приведени по сметката 5720 златни лева, равняващи се на 252 турски лири. С указание на иконостаса да бъде поставен личният вензел на Фердинанд с бурбонските лилии. След 9 септември 1944 г. вензелът е бил обезобразен и скрит, възстановили го при реставрацията преди 4 години.  ", "date": "2019.04.17", "title": "Художникът-реставратор Лука Делийски: Нотр Дам да стане обеца и за нашите уши!"}
{"url": "https://www.monitor.bg:443/bg/a/view/toplofikaciite-s-meraci-za-skok-na-parnoto-ot-3-do-88-162843", "text": "От 1 юли топлофикационните дружества в страната искат от КЕВР да им одобри поскъпване на топлинната енергия от 3,42% до 88,6, сочи справка в сайта на регулатора. Столичното парно е внесло заявление топлинната енергия от средата на годината да струва 115,176 за мегаватчас с ДДС, или увеличението да е 3,42 на сто. Най-голямото поскъпване от 88,6% се искат от дружеството във Велико Търново. В случай, че заявката бъде одобрена абонатите в Старата столица ще плащат по 214,656 лв. за мегатчас топло, вместо сегашните 111,888 лв. Второто по големина и клиенти дружество - пловдивското, предлага увеличение с 14,7%, или мегаватчас топлинна енергия да е с цена 125,076 лв. за мвтч с ДДС. 16,49 на сто по-висока цена искат от топлофикацията в Бургас, или там топлата вода и централното отопление да са с цена от да струва 97,98 лв. за мвтч, при сегашна 84,108 лв.. Плевенската топлофикация е поискала поскъпване енергия да поскъпне с 9,7%, а врачанската - с над една пета.", "date": "2019.04.17", "title": "Топлофикациите с мераци за скок на парното от 3% до 88%"}
{"url": "https://www.monitor.bg:443/bg/a/view/kyrk-hamet-se-sramuva-ot-fenovete-na-metallica-162805", "text": "Китаристът на метъл легендите Metallica Кърк Хамет призна, че се чувства „неудобно“ пред феновете, на които им се налага да чакат толкова дълго за новия албум на бандата. Вече минаха 3 години от последната им тава Hardwired…To Self Destruct, за която пък почитателите трябваше да чакат цели осем лета от излизането на предходната Death Magnetic през 2008-ма. Както се очертава, краят на чакането за следващ проект на Metallica не се вижда, защото групата няма да приключи с турнето си поне до ноември 2019-та. “Когато бях на 13-14, групите пускаха албум всяка година. KISS изкарваха тава на всеки осем месеца дори, а не с осем години пауза“, заяви магьосникът на тънките струни пред Mixdown. „Никой от нас не се чувства особено удобно от факта, че правим толкова големи паузи. Това наистина е много време. Надявам се този път да избегнем това. Вече минаха три години от Hardwired и ако сме малко по-фокусирани, може да влезе в студио бързо. Имам вече тонове материал, компенсирах и съм готов да записвам по всяко време“, допълни Хамет. Неотдавна басистът Роб Трухийо също заяви, че феновете няма да чакат чак толкова дълго за следващ албум.", "date": "2019.04.17", "title": "Кърк Хамет се срамува от феновете на Metallica"}
{"url": "https://www.monitor.bg:443/bg/a/view/ot-utre-zatvarjat-trojanskija-prohod-za-po-2-chasa-162842", "text": "От 18 април започва обрушване на скатове в Троянския проход от южната му страна в област Пловдив, съобщиха от Агенция „Пътна инфраструктура“. Движението ще се спира за интервали от 2 часа докато алпинистите премахнат скалната маса и платното се разчисти. Всички моторни превозни средства ще изчакват на място, а алтернативният маршрут е през прохода „Шипка“. Работата на алпинистите ще продължи до 25 април /четвъртък/, който е последният работен ден преди Великден. По време на почивните дни ограничение в движението няма да има и всички превозни средства ще пътуват през Троянския проход без спиране на трафика. Обрушването на скатовете ще продължи на 30 април /вторник/, а след това и в периода 2-3 май, 7-10 май, 13-17 май и 20-21 май. За да не се затруднява движението, няма да се извършва обрушване на скатовете и да се ограничава движението в почивните дни за Гергьовден /4-6 май/, както и в събота и неделя /11-12 май и 18-19 май/. Гражданите и транспортните фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.04.17", "title": "ОТ УТРЕ: Затварят Троянския проход за по 2 часа "}
{"url": "https://www.monitor.bg:443/bg/a/view/52-miliona-domakinstva-gledaha-trojna-granica-s-ben-aflek-za-mesec-162832", "text": "„Тройна граница“ (Triple Frontier) - едно от новите заглавия в каталога на Netflix, е привлякло интереса на 52 милиона домакинства в рамките на месец. Това отчете стрийминг платформата в писмото си към акционерите тази седмица. Филмът с участието на холивудския ас Бен Афлек, Оскар Айзък, Чарли Хънам и др. разказва историята на група ветерани от специалните части на САЩ, които се опитват да осъществят обир срещу наркобарон от Южна Америка. Режисираната от Джей Си Чандър продукция е сред малкото, за които Netflix издават подробности около гледаемостта им. Наскоро те направиха изключение и за хита със Сандра Бълок „Кутия за птици“, който бележи дори по-добри резултати. В първите си четири седмици в платформата филмът е изгледан от 80 милиона домакинства. „Кутия за птици“ се оказа популярен и заради предизвикателството, което вдъхнови. Така, онлайн се появиха редица видеа, в които ентусиасти карат скутер и се изкачват по ескалатор със завързана кърпа около главата си. „Не можем да повярваме, че трябва да го изтъкнем като проблем, но – моля ви – не се наранявайте с това „Предизвикателство на Кутия за птици“. Не знаем как се даде началото на това нещо, но оценяваме любовта ви към продукцията“ написаха тогава от Netflix.", "date": "2019.04.17", "title": "52 милиона домакинства гледаха „Тройна граница“ с Бен Афлек за месец"}
{"url": "https://www.monitor.bg:443/bg/a/view/francuzojka-postavi-rekord-za-probjagvane-na-maraton-s-tokcheta-162847", "text": "Французойка постави световен рекорд, като пробяга Парижкия маратон с обувки с високи токчета за 6 часа, 4 минути и 7 секунди, съобщи ЮПИ. Постижението на Кристел Дойамбер от По е вдъхновено от партньора й, който се пошегувал, че трябва да бяга маратон с токчета, когато я видял кък спринтира към колата в дъжда преди около година. Предишният рекорд в тази категория беше поставен от американката Айрин Сиуел - 7 часа, 27 минути и 53 секунди.", "date": "2019.04.17", "title": "Французойка постави рекорд за пробягване на маратон с токчета"}
{"url": "https://www.monitor.bg:443/bg/a/view/monitor-s-nagrada-ot-temida-za-obektivna-jurnalistika-162841", "text": "Съдебното перо на „Монитор“ Мария Кадийска беше удостоена с Първа награда на Съюза на юристите в България за журналистически материал в централна медия на правна тематика и за точно и обективно отразяване дейността на съдебната система. Наградата й бе връчена лично от председателят Съюза на юристите Владислав Славов. Кадийска, която е един от най-добрите съдебни журналисти в България, бе номинирана заедно с журналисти от „24 часа“ и „Дневник“. Тя спечели наградата с материал, засягащ проблемите на екстрадирането на задържани българи в чужбина. Тържествената церемония се проведе по случай Деня на Конституцията и юриста и 140 години от приемането на Търновската конституция в сградата на Съюза на юристите в България и под патронажа на Министерството на правосъдието. Събитието уважиха вицепрезидентът Илияна Йотова, председателят на Конституционния съд Борис Велчев, председателят на Върховния административен съд Георги Чолаков, министърът на правосъдието Данаил Кирилов и неговата заместничка Десислава Акладова, зам.-председателят на Народното събрание Явор Нотев, представляващият Висшия съдебен съвет Боян Магдалинчев и десетки уважавани юристи. В тържественото си слово Владислав Славов засегна както успехите на българското правораздаване в последните години, както и отличния мониторингов доклад на ЕК, така и проблемите с все още твърде големия брой юристи, които се дипломират всяка година у нас. Темата бе коментирана освен това и от зам.-председателят на НС Явор Нотев и от новия правосъден министър Данаил Кирилов. Последният обяви, че се предвижда се отложи с една година законовата санкция, с която се забранява изучаването на право в задочна форма на обучение. Пред юристите шефът на КС Борис Велчев пък отново представи идеята си да се въведе инструмента на индивидуална конституционна жалба. Според него по този начин ще се осигури достъп до конституционно правосъдие на по-голяма част от българските граждани. Представляващият ВСС Боян Магдалинчев пък отчете напредъка на страната ни в областта на електронното правосъдие, като подчерта, че то ще е част от цялостното е-управление на държавата.", "date": "2019.04.17", "title": "„Монитор“ с награда от Темида за обективна журналистика"}
{"url": "https://www.monitor.bg:443/bg/a/view/ostaviha-v-aresta-bijachite-ot-gabrovo-162844", "text": "Окръжният съд в Габрово остави в ареста тримата, задържани за побоя в супермаркет, съобщи Нова телевизия. Нападението предизвика буря от недоволство и размирици в Габрово. Днес задържаните отново обявиха, че съжаляват за това, което се е случило. Богатото им съдебно минало и рискът да се укрият бяха аргументите, с които магистратите ги оставиха зад решетките. Тримата ще изчакат старта на делото в ареста във Велико Търново. Бяха преместени там заради напрежението в Габрово.  ", "date": "2019.04.17", "title": "Оставиха в ареста биячите от Габрово "}
{"url": "https://www.monitor.bg:443/bg/a/view/sol-i-konservanti-provokirat-avtoimunni-zaboljavanija-162846", "text": "Съществуват храни и напитки, които стимулират автоимунните процеси и заболявания. Такива са солта и консервантите. И обратно, има храни и напитки с предпазващо и облекчаващо симптомите действие като куркума, люти чушки, кафе, да не забравяме и средиземноморската диета. Това съобщи световноизвестният специалист в областта на автоимунитета проф. Йехуда Шойнфелд по време на 8-ата международна работна среща “Автоимунитет през 2019“, която се проведе в Плевен. Проф. Шойнфелд е един от най-големите авторитети в тази област и изследва факторите на околната среда, които могат да доведат до развитие на автоимунитет при генетично предразположени хора. Към тях принадлежат вредните вещества от околната среда, както и някои инфекции като Ебщайн-Бар вирус, цитомегаловирус, хламидии, клебсиела, серация, новосфингобиум ароматицивуранс, порфиромонас гингивалис и протеус мирабилис. По думите му прекомерното излагане на слънце при хора, предразположени или вече развили симптомите на системен лупус, синдром на Сьогрен и дерматомиозит, също могат да доведат до обостряне на заболяванията. Сред „виновниците“ за автоимунитета са и женските полови хормони естрогени, които се съдържат в контрацептивнте хапчета.", "date": "2019.04.17", "title": "Сол и консерванти провокират автоимунни заболявания"}
{"url": "https://www.monitor.bg:443/bg/a/view/ivan-geshev-razkri-mejdu-5-i-6-mlrd-lv-sa-iztocheni-ot-ktb-162845", "text": "По делото „КТБ“ нанесената щета е около 3 млрд. лева, а според мен са източени между 5 и 6 млрд. лева, което е цели проценти от брутния вътрешен продукт на страната. Това заяви зам.- главният прокурор Иван Гешев преди днешното заседание по делото срещу Цветан Василев и още 17 за източването на трезора.  По думите му именно заради това КТБ може да се нарече най-голямата пирамида в историята. Той направи сравнение с пирамидата на Бърнард Мадоф. „Г-н Мейдоф по официални данни е източил 65 млрд. долара, което е много малка част от БВП на Америка“, посочи Гешев. Според него никой не е установил всички пострадали от пирамидата. „Никой не е установил всички, които са дали пари в тази пирамида, просто защото има капитал, който е неясен и не искат да се оплачат“, каза заместникът на Цацаров и направи препратка към КТБ. „Това, което ще излезе по това дело, а то е потресаващо, ще е 10-15-20% от истината“, категоричен бе Гешев. Гешев обясни, че основният свидетел по делото „КТБ“ Бисер Лазов, който трето поредно заседание дава показания, описва най-грубо механизма на източване на банката и функционирането на групата, ръководена от Василев, „който се крие в Белград, където от време на време отскачат разни журналисти като г-н Диков и г-жа Кулезич да си заредят батериите“. Според него пред съда ще бъдат дадени още обяснения, докато се стигне до конкретните подробности. „Ще стане интересно, като стигнем до подробностите, като стигнем до политиците, журналистите, социолозите. С интерес наблюдавам същите социолози как обикалят студията да правят прогнози, артисти, спортисти и всякакви други“, посочи Гешев, без да цитира повече имена. По време на заседанието днес основният свидетел Бисер Лазов обясни, че обръчът от дружества на Василев, наричан „Фирмата“, се ръководел от цял екип юристи. Начело на юридическия екип от 2011/2012 г. бил Божидар Миладинов. Той замествал Мартин Апостолов, който станал личен адвокат на фамилията на Василев. Първоначално именно Апостолов пререгистрирал всички дружества на Фирмата на Василев в Търговския регистър. Същият адвокат бе арестуван и обвинен в пране на пари преди няколко месеца. Лазов обясни, че колкото повече се увеличавал броят на дружествата, с които се източвал трезорът, толкова по- голяма ставала нуждата от по-голям екип от адвокати. Въпросните юристи били и пълномощници при тегления на суми в брой от Фирмата. Те идвали на фирмените партита, а пък дъщерята на Василев – Радосвета, им поставяла изисквания как да бъдат облечени, кога да излизат в отпуск и ги пращала на курсове по български език. Сред доверените юристи на Василев освен Апостолов и Миладинов, били и Боряна Василева, Зорница Блъскова. Те движели кореспонденцията на Василев с офшорните му компании и се разпореждали с техните сметки в КТБ. Лазов каза още, че до 2008 г. дружествата във Фирмата се представлявали от различни служители на Василев, като за тези услуги те не получавали пари. Впоследствие се появили и напълно непознати хора, които станали платени пълномощници на различните кухи фирми. По думите му започнала да действа „манифактура за производство на нови дружества“. Всяко ново дружество по думите на Лазов било „ново детенце на Фирмата“. По думите на Лазов едно от кухите дружества, които реално нямали стопанска дейност - „Ем Проджект 1“, се ръководело от Марина Радева - дъщеря на шефа на охраната на Фирмата - Александър Радев. Той се ползвал с голям авторитет дори пред Цветан Василев. През 2011 г. банкерът присъствал на 50-ия рожден ден на Радев в мотел „Дяволо“ на Околовръстното. Тогава на маса Василев бил казал: „Вече не могат да ме хванат“. Смисълът бил, че не могат да го стигнат в бизнеса, поясни Лазов. Именно тогава бил апогеят на философията на Василев за симбиоза между банката и Фирмата. Той искал да контролира и двете. След като придобил мажоритарния пакет на КТБ, Василев изгонил всички инакомислещи служители и поставил свои хора. Лазов разказа за 2-ма директори в банката, които били отстранени шумно и със скандал. На останалите служители било забранено да общуват с тях. По думите на Лазов до 2008- 2009 г. банката кредитирала и печеливши проекти. Според него след продажбата на 30% от капитала на банката в нея постъпили над 58 млн. лева. След този период Василев се затворил в себе си, тонът му станал императивен. Изисквал от служителите си безпрекословно подчинение. Обичал изрази от сорта на: „Аз казвам, аз решавам, аз отговарям“. В този период започнал да инвестира и в медии. Тогава започнало и отпускането на банкови кредити за погасяване на вноски лихви. Постепенно инвестициите станали губещи. Лазов разказа и за офшорките на Василев. Разпореждал се с тях сам. Доверено лице за офшорките Лазов посочи Рейн Мари Гомез.", "date": "2019.04.17", "title": "Иван Гешев разкри: Между 5 и 6 млрд. лв. са източени от КТБ"}
{"url": "https://www.monitor.bg:443/bg/a/view/ostaviha-v-aresta-kanaldjija-skochil-v-dvijenie-pri-gonka-s-policijata-162836", "text": "Обвиненият в трафик на хора 31-годишен хасковлия Бойчо Бойчев остава за постоянно в ареста. Младият мъж сътвори истински екшън преди два дни, когато в джипа му бяха открити 12 нелегални мигранти. Самият шофьор избяга от полицията и беше заловен след издирване. Районният съд в Димитровград наложи късно следобед в сряда най-тежката мярка за неотклонение на младия мъж, в чийто автомобил имаше 12 чужденци, преминали незаконно границата ни. Решението на магистратите може да бъде обжалвано в 3-дневен срок пред Окръжния съд в Хасково. В началото на тази седмица автопатрул от Димитровград подал сигнал за спиране на \"Мерцедес ML 320“. Джипът се движил по магистрала \"Марица\" в посока към Пловдив. Зад волана бил Бойчо. Той не се подчинил на разпореждането и отминал. В движение скочил от колата. Побягнал северно от магистралата към пресечена местност. Возилото продължило още малко на самоход и спряло. В гонката по задържането на беглеца било включено и следово полицейско куче. \"В досието на Бойчо фигурират прояви, свързани с наркотици и престъпления в транспорта. Има и присъда\", коментираха източници от полицията. При проверката в автомобила, в багажника и на задните седалки имало дузина чужденци. Те са заявили, че са от Афганистан, преминали незаконно границата ни и нямали документи за самоличност в себе си.", "date": "2019.04.17", "title": "Оставиха в ареста каналджия, скочил в движение при гонка с полицията"}
{"url": "https://www.monitor.bg:443/bg/a/view/matematicheskata-v-kazanlyk-osymna-s-tabela-prodava-se-162824", "text": "С надпис „Продава се“ върху огромна пластмасова табела осъмна в сряда едно от елитните училища в Казанлък: природо-математическата гимназия „Николай Обрешков“, където учат 675 млади физици и математици от 5-и до 12-и клас. Табелата е била прикована с гвоздеи на ръба на стоманобетонна козирка на самия покрив, на нея е изписан и мобилен номер, на който отговаря  Стефан Кожин от фирма, занимаваща се с отглеждане на маслодайни рози и добива на етерични масла в района на павелбанското село Скобелево. 35-годишният мъж остана изумен от „новината“ и обясни, че няма никакво обяснение за това. „Зная много добре коя е гимназията, там години наред работеше „златният Тео“, преподавателят по физика Теодоси Теодосиев, създател на родната школа инкубатор на млади таланти, но нямам никакво отношение към учебното заведение. Звъняха ми и други колеги, и на тях обясних, че може би става въпрос за някаква глупава шега или грешка…“, коментира Кожин. Като пълен абсурд окачестви окачването на табелата, и то на място, до което се стига с риск за живота по аварийното стълбище, и директорът на гимназията Красимир Дамянов. Лично той я видял към 8,00 часа при пристигането си на работа, показал му я един от служителите. За съжаление от страната, където е аварийното стълбище, нямало монтирана видеокамера и това правело намирането на „шегобиеца“  задача с много неизвестни. „Вместо да се занимаваме с нещо сериозно, вместо да се похвалим с добрите си постижения – налага се да се обясняваме за неща, които нямат нищо общо с разума!“, коментира директорът на гимназията. Сходен надпис с искане на оставката на Дамянов се появи преди малко повече от година върху сградата, така и не се стигна до автора му. В сградата на ПМГ „Никола Обрешков“ преди две години отвори врати национален център по природни науки, за който бяха осигурени 1 млн. лв. от МОН и 350 хил. лв. от бюджета на общината. Създаването на центъра бе съпроводено с нелеп строителен инцидент, при който при направата на изкопните работи за новото крило на 22 юни 2015 г. рухна част от сградата и това доведе до близо година забавяне на строителството. И досега не са завършили съдебните дела за направените тогава извънредни разноски.", "date": "2019.04.17", "title": "Математическата в Казанлък осъмна с табела „Продава се” "}
{"url": "https://www.monitor.bg:443/bg/a/view/grisho-si-osiguri-sreshta-s-nadal-v-monte-karlo-162830", "text": "Григор Димитров ще се изправи срещу Краля на клея Рафаел Надал в третия кръг на „Мастърс“ турнира в Монте Карло с награден фонд 5,2 млн. евро. Това ще е повторение на миналогодишния полуфинал в надпреварата, когато испанецът победи с 6:4, 6:1, за да спечели 11-ата си титла и да запише 11-ия успех от 12 мача с Гришо. Срещата им сега стана факт, след като българинът надигра Ян-Ленард Щруф (Гер) със 7:6(2), 6:4, а Рафа се справи със сънародника си Роберто Баутиста-Агут с 6:1, 6:1 в първия си мач в надпреварата. В мача с Григор германецът, който е 44-и в световната ранглиста, първи стигна до пробив за 3:2 в първия сет, но още в следващия Димитров взе подаването му и изравни. До края на сета се игра без пробиви, а в тайбрека хасковлията поведе с 3:1 и без проблеми спечели със 7:2 точки. Гришо започна с пробив втората част, който се оказа достатъчен, за да спечели двубоя. С успеха българинът заработи 90 точки за световната ранглиста и 64 225 евро от наградния фонд. Истинско разочарование обаче изживя миналогодишният финалист Кей Нишикори. Японецът приключи участието си в турнира още след първия си двубой, отстъпвайки с 5:7, 4:6 пред Пиер-Юг Ербер (Фр). Съперникът на Ербер по пътя към четвъртфиналите ще бъде №9 в схемата Борна Чорич.", "date": "2019.04.17", "title": "Гришо би германец, среща Надал в Монте Карло"}
{"url": "https://www.monitor.bg:443/bg/a/view/za-mishkite-i-pravosydieto-162834", "text": "За българския тълковен речник мишкуването е просто дума. За нас, гражданите на тази държава - битие. Феномен, пробутван ни за норма от знайни и незнайни герои на нескончаемия Преход. Характеропатия, присъща за точно определена група самозвани морализатори с подсъдими покровители, които драпат за място на жълтите павета, за да продължават менторите им (и те покрай тях) да крадат настоящето ни, както окрадоха и миналото ни. Доколко изобщо темата за независимостта на съда може да е обект на реална дискусия на въпросното събитие, прикрито под названието конференция, а всъщност чист фарс, е риторичен въпрос. Достатъчно красноречив е фактът, че единият от организаторите бе сдружение, демонстриращо явно връзките си с основния подсъдим за източването на милиардите от КТБ – Цветан Василев. А гост-лектор - председателят на Върховния касационен съд Лозан Панов. Същият Върховен касационен съд, който ще е последна инстанция по делото за аферата КТБ. Доколко тема може да е и „свободната държава“, също е въпрос с ясен край. Отговорът му остана пред вратите на т.нар. конференция, където бяха прогонени да висят всички медии, които според организаторите нямало да „отразят правилно“ събитието. Сред тях и перото на „Монитор“ Мария Кадийска, която знаково получи часове по-късно голямата награда на Съюза на юристите за обективно отразяване на съдебната тематика. В думата „обективно“ се крие и разковничето на въпроса какво разбират под „правилни“ медии организаторите. И гост-лекторът им, разбира се, под чийто съучастнически поглед бяха прогонени „неправилните“. Работата на журналистите е да отразяват истината, а тя е обективна. Не правилна или неправилна. И да задават всички неудобни въпроси, с които да я изкарат наяве. Като например защо г-н Панов бойкотира тържественото заседание, посветено на 140-ата годишнина от приемането на Търновската конституция и събрало на едно място всички останали институции? Вместо това реши да говори за законите на държавата на форум, организиран от свързано с подсъдим сдружение и друго, създадено от партия, изгонена със звучен шамар от избирателите от политическия живот на страната. Дали отговорът не се крие във факта, че се е страхувал от неудобните въпроси за апартамента, закупен за смешна цена от съпругата му? За вилата му на морето (пак придобита за стойности далеч под пазарните)? За ревизионния акт на НАП, според който е скрил 100 000 лева доходи? За някои доста спорни тълкувателни решения на оглавявания от него съд? За политическите му речи? За потвърдената от две съдебни инстанции глоба, наложена му заради отказа да декларира пред Сметната палата имуществото си? За решението му да съди България в Страсбург заради правосъдието, санкционирало го за неспазване на закона? Факт – мишкуването може да се прави само на тъмно. Не под светлината на прожектора на неудобните въпроси. Ние обаче ще продължаваме да ги задаваме и да браним правото на всички медии да търсят истината. Но обективната, не „правилната“. Защото, както е казал Шекспир, „мишките мишкуват в зимника на свободата“. А от всички нас зависи дали ще позволим на wannabe граждани да запратят свободата ни и правосъдието във фризера. На тъмно.", "date": "2019.04.17", "title": "За мишките и правосъдието"}
{"url": "https://www.monitor.bg:443/bg/a/view/kat-pogva-motoristite-za-skriti-registracionni-nomera-162819", "text": "Пътната полиция започна мащабна акция срещу нарушителите на движението. Специален акцент в нея е поставен на водачите на мотоциклети, стана ясно днес. Според изискванията регистрационните табели на мотоциклетите се поставят само отзад, но така, че да се осигури тяхната видимост и осветеност нощно време. Освен това при закрепването не трябва да бъде нарушена формата на табелата, целостта на графиката и символите на номера. Стар номер на мотористите е табелата да е полускрита заради малките си размери и при профучаването на превозното средство то Пътните полицаи ще дебнат още моторджиите и за правоспособност, използването на обезопасителни средства от самите водачи и спътниците им. Носенето на предпазна каска е абсолютно задължително не само от водача, но и за спътника зад него. Мотосезонът беше открит и тази година на 31 март, като рокерите и полицаите се обединиха около идеята за толерантност на пътя. Мерките за засилен контрол на моторджиите дават резултат, обясниха от Пътна полиция. Още преди година беше отчетено известно намаление на пътните произшествия с водачи на мотори. Като причини за намалелите пътно-транспортни произшествия с мотористи, от полицията изтъкват общите усилия за промяна в културата на шофиране, призивите за толерантно поведение на пътя и предприетите мерки за контрол по Закона за движение по пътищата. При тези инциденти с мотори и автомобили най-често загинали и пострадали са водачите и пътниците на мотоциклети и мотопеди. Причините за тежките скорост, отнемане на предимство, движение в насрещното платно, неправилно движение по пътното платно или преминаване на червена светлина на светофара. В повечето случаи загиналите са управлявали без предпазна каска и са били без необходимата квалификация за управляваното МПС, отчитат пътните полицаи. Според специалистите ако водачите на мотоциклети и мотопеди са били с каски по време на катастрофа, шансовете им да са живи се увеличават многократно. Изискването за включена къса светлина и в светлата част на денонощието и задължителното ползване на защитни каски по време на движение повишават сигурността на мотористите. Водачите на мотоциклети и мотопеди трябва да спазват правилата за безопасно движение, да пазят участниците в пътното движение и самите себе си, призовават от \"Пътна полиция\". При започналата днес акция, ще бъдат масово проверявани и останалите водачи на моторни превозни средства. При тях освен стандартния контрол за скорост и алкохол, специално внимание ще бъде обърнато на поставянето на предпазни колани и детско столче на задната седалка за деца, които са във възрастовата група за това според изискването на закона. Акцията на Пътна полиция ще продължи до 24 април.", "date": "2019.04.17", "title": "КАТ погва мотористите за скрити регистрационни номера"}
{"url": "https://www.monitor.bg:443/bg/a/view/bls-opasno-e-kineziterapevtite-da-rabotjat-samostojatelno-162828", "text": "Опасно е кинезитерапевти да работят в самостоятелни практики без лекарски надзор, заявиха от Българския лекарски съюз. Мнението на съсловната организация бе подкрепено и от лекари по физикална медицина и рехабилитация. Специалистите не подкрепят исканията на протестиращите преди дни кинезитерапевти, които настояваха да имат самостоятелни практики и да се създаде нов медицински стандарт, както и кинезитерапевтите и рехабилитаторите да имат общо название \"физиотерапевти\". И сега кинезитерапевтите могат да са самостоятелни, но в курортните центрове, където работят с потенциално здрави хора, каза д-р Татяна Ангелова, директор на Националната болница за рехабилитация. По думите й болен човек се нуждае от комплексен подход, с участието на лекар и други специалисти, за да се извърши физиотерапията и рехабилитацията му. В такава екипна работа се цели функционалното възстановяване на болния, както и избягване на неговата инвалидизация, подчертаха лекарите. Искането за нов, отделен стандарт по физиотерапия е неоснователно, каза проф. Елена Илиева, началник на Катедрата по физикална медицина и рехабилитация в Медицинския университет в Пловдив. По думите й трябва да се промени остойностяването на дейностите в доболничната и болничната помощ, откъдето ще се повиши и остойностяването на лекарския труд. Председателят на Българския лекарски съюз д-р Иван Маджаров също изрази несъгласие с исканията на протестиращите кинезитерапевти и допълни, че съсловната организация категорично няма да подкрепи и одобри някой да има право да лекува самостоятелно, ако не е учил за това. Лекарите учат 10 години, припомни д-р Маджаров.", "date": "2019.04.17", "title": "БЛС: Опасно е кинезитерапевтите да работят самостоятелно "}
{"url": "https://www.monitor.bg:443/bg/a/view/pod-igoto-vliza-v-uchenika-po-literaturata-za-10-i-klas-162831", "text": "Класиката на Иван Вазов „Pod igoto“, издадена на „шльокавица“ преди две години, влиза в учебника по литература за 10-и клас. Включването на изданието е одобрено от просветното министерство и помагалата ще бъдат разпратени до училища за втора оценка от педагозите, които могат да дадат „зелена светлина“ за печат. Учебникът ще се използва от десетокласниците в предстоящата 2019/2020 учебна година. В часовете по литература обаче, те няма да се занимават основно със съдържанието на романа, тъй като вече ще са се запознали с отделни части още в 6-и клас. Като част от своите упражнения гимназистите ще трябва да разсъждават за обществения отзвук след публикуването на пълния текст на Вазовата класика на шльокавица, като насърчава учениците сами да проучат основните позиции в медийни съобщения, форуми, видеа и т.н. След като систематизират основните становища по случая, следва в час да се организира дискусия за уместността на подобно издание и разсъждение как биха реагирали Вазов и героите му, ако можеха да станат свидетели на така преиздадения том.", "date": "2019.04.17", "title": "„Pod igoto“ влиза в учебника по литература за 10-и клас"}
{"url": "https://www.monitor.bg:443/bg/a/view/prodavat-uniformata-na-armejski-general-v-internet-162833", "text": "Униформа на български армейски генерал с маршалска звезда се появи за продан в интернет на цена от 2499 долара. Продавачът е от София и е посочил, че мундирът е изключителна рядкост и \"е бил носен\".  Армейски генерал е най-високият мирновременен чин в българската армия в периода 1945 - 1998 година. За целия период на съществуване на званието то е присвоявано само на шестима души - Вълко Червенков (1952), Иван Михайлов (1954), Петър Панчевски (1954) Добри Джуров (1978), Йордан Мутафчиев (1991) и Любен Петров (1993). Вълко Червенков става армейски генерал по право докато е председател на Държавния комитет по отбрана през 1952-1953 година и няма публични изяви с генералска униформа. От останалите пагони с 55-милиметрова петолъчка по примера на маршалите в СССР слагат само трима - Иван Михайлов, Добри Джуров и Йордан Мутафчиев, които са удостоени със специално отличие \"Маршалска звезда\". Петър Панчевски и Любен Петров с четиризвездни  армейски генерали, Панчевски получава отличието \"Маршалска звезда\" от чисто злато с 25 рубина когато вече не е на активна служба.  Михайлов и Джуров носят масленозелени официални куртки и единствено Йордан Мутафчиев, министър на отбраната в кабинетите на Андрей Луканов и Димитър Попов носи сива маршалска униформа.", "date": "2019.04.17", "title": "Продават униформата на армейски генерал в интернет"}
{"url": "https://www.monitor.bg:443/bg/a/view/ceco-sokolov-zabi-36-tochki-na-trentino-162826", "text": "Цветан Соколов се развихри здраво в първия полуфинален мач от италианската волейболна Суперлига. Диагоналът на националите ни заби цели 36 точки (3 аса, 3 блока, 54% в атака), с които беше най-резултатен за драматичната победа на своя \"Кучина Лубе\" с 3:2 (-20, 23, 19,-26, 19) над бившия му тим \"Трентино\" като гост в Тренто. Мачът се игра пред 2600 зрители, платили по 15 евро в зала \"Пала Тренто\" и продължи 2 часа и 37 минути. Османи Хуанторена завърши с 15 т. (1 ас, 64% в атака), 11 (1 блок) добави Йоанди Леал, а 10 (1 ас, 2 блока) - Робертланди Симон, а за най-полезен играч (MVP) беше избран разпределителят Бруно Резенде. За \"Трентино\" с 24 т. (1 ас, 2 блока) се отличи Урош Ковачивич, а с 18 (3 аса) - Лука Ветори. В другия полуфинал шампионът \"Сър Сейфти\" (Перуджа) поведе с 1-0 на \"Азимут\" (Модена) след 3:1 (15, 24,-21, 24) като домакин. В полуфиналния плейоф се играе до 3 победи от 5 мача. Следващите за \"Лубе\" и \"Трентино\" по програма са на 19 април в Чивитанова, на 22-и в Тренто, на 25-и в Чивитанова и на 28 в Тренто.", "date": "2019.04.17", "title": "Цецо Соколов заби 36 точки на \"Трентино\""}
{"url": "https://www.monitor.bg:443/bg/a/view/bionse-otnovo-iznenada-pusna-neochakvan-album-162804", "text": "Бионсе отново заложи на елемента на изненадата като без никакво предупреждение пусна албум точно преди премиерата на документалния й филм „Homecoming“, която ще се състои днес в Netflix. Шоколадовата принцеса зарадва феновете си с едноименната лайв тава, която включва живите й изпълнения от паметното й участие на фестивала Коачела миналата година. Сред акцентите в 40-те трака на албума са кавър на „Before I Let Go“, песен от 1981 г. на Франки Бевърли и Мейз, която звучи във финалните надписи на „Homecoming“, както и материал от първия им съвместен албума със съпруга й Джей Зи през 2018-та, озаглавен като дуетът им The Carters. Точно този албум излезе по-същият начин – без никакво предупреждение или намек, че се работи по подобен проект. Явно маркетинг планът е сработил добре, за да предприеме и сега подобна стъпка. Документалната лента „Homecoming“ включва кадри на Бионсе, която се подготвя за Коачела - голямото й завръщане след раждането на близнаците Руми и Сър. Не липсват и лични записи от живота на семейството в техния дом.", "date": "2019.04.17", "title": "Бионсе отново изненада- пусна неочакван албум"}
{"url": "https://www.monitor.bg:443/bg/a/view/speshno-stroim-tryba-za-dostavki-na-gaz-za-syrbija-162823", "text": "Успешно са преминали всички тръжни процедури за газопровода от Провадия до границата със Сърбия. Очаква по съоръжението да се осъществява за транзит на газ от Турция към западна ни съседка, след като руснаците спрат доставките през Украйна по Трансбалканския газопровод. Няма и забавяния“, каза Димитър Щерев, старши експерт в „Булгартрансгаз“, по време на кръгла маса, проведена в София, \"Това е една много амбициозна, интересна и важна за държавата програма и нейното реализиране е от изключителна важност за страната, за икономиката. След като построим този нов участък от 484 километра, ние вероятно ще се опитаме по-нататък и да добавим нещо, ако други потоци се оформят било то от Турция, било то от Европа\", каза Щерев. Според него обаче най-вероятно до края на годината няма да могат да се построи тръбопроводът по цялото му дължина от границата до Провадия и за това строителството ще тръгне от Запад на Изток, като целта е да се направи връзка с вече най-западната точка на съществуващия пръстен от газопреносната ни мрежа в Северна България. По думите му, при този спешен вариант доставките за Сърбия и за Европа няма да бъдат в планираните количества, каквито биха били при пълна готовност на целия участък от 484 км. По време на събитието стана ясно, че сърбите са започнали изграждането на тръбопроводът към нашата граница.", "date": "2019.04.17", "title": "Спешно строим тръба за доставки на газ за Сърбия"}
{"url": "https://www.monitor.bg:443/bg/a/view/pribraha-knijkite-na-123-shofiori-v-shumen-162817", "text": "123 свидетелства за управление на МПС са били отнети в Шумен само за последния един месец, съобщи говорителят на ОДМВР Ася Йорданова. Повече от половината, 76 книжки са отнети заради неплатени в срока за доброволно плащане наложени глоби. Без право да карат кола временно са останали и 20 шофьори, които са нямали задължителната застраховка \"Гражданска отговорност\". Двама отказали да ги тестват за алкохол и наркотици, а 17 са карали доказано пияни, други 9 - дрогирани. По данни на полицията за последния месец на територията на Шуменска област са документирани 5200 нарушения, като най-много са превишенията на скоростта. Има нарушители с нередовни пътни документи - 508 души, както и шофьори на неизправни автомобили - 220. През последните месеци е засилен контролът за колани и каски и са глобени 317 водачи. 415 са глобите за неправилно спиране и паркиране, 59 за говорене по телефона по време на шофиране.", "date": "2019.04.17", "title": "Прибраха книжките на 123 шофьори в Шумен"}
{"url": "https://www.monitor.bg:443/bg/a/view/otmystitelite-krajat-schupi-rekord-po-predvaritelna-prodajba-u-nas-162813", "text": "Повече от 6000 закупени билета в рамките на само две седмици – това е равносметката за „Отмъстителите: Краят“ от предварителната продажба на пропуски на българска територия. Най-заклетите фенове на вселената на Marvel успяха да си запазят място за първите прожекции на заглавието още на 5 април, а само 10 дни преди предпремиерата филмът вече счупи рекорда по брой закупени пасове за кинозалата у нас. Така, последното включване на Отмъстителите на голям екран премина по интерес дори първото заглавие от настоящата трилогия на „Междузвездни войни“ - „Силата се пробужда“. С над 360% повече билети са продадени предварително за „Краят“, отколкото за неговия предшественик „Война без край“. Предпродажбата включва предпремиерата на 25 април, филмовите маратони, както и премиерната седмица. На подобен успех лентата се радва не само по нашите ширини, но и в световен мащаб, като и в международната статистика продаде предварително повече билети за киносалоните, отколкото „Междузвездни войни: Силата се пробужда“ и то само за 6 часа. Редица онлайн платформи се сринаха заради струпването на екзалтирани киномани. Широкото разпространение на „Отмъстителите: Краят“ стартира у нас на 26 април.", "date": "2019.04.17", "title": "\"Отмъстителите: Краят\" счупи рекорд по предварителна продажба у нас"}
{"url": "https://www.monitor.bg:443/bg/a/view/zam-ministyr-podade-ostavka-zaradi-skandal-za-vilata-po-evroproekt-162816", "text": "Зам.-министърът на икономиката Александър Манолев подаде оставка пред министър-председателя Бойко Борисов, съобщиха от „Дондуков“1. Като мотив за решението си Манолев изтъкнал стартиралата проверка на Върховна касационна прокуратура по повод медийни публикации и желанието му това по никакъв начин да не засяга работата на правителството. В тях се твърди, че си е направил частна вила с минерален басейн по европроект. Друг аргумент, посочен от Манолев бил солидарността с колегите му, които са „спазили моралния стандарт в управлението и са напуснали постовете си само заради съмнения“. „Сигурен съм, че в документите няма нищо срещу мен, но не мога да подложа семейството си отново на това. Благодаря за доверието. Решението ми е лично“, казал още Александър Манолев. Оставката му е приета от премиера Борисов.", "date": "2019.04.17", "title": "Зам.-министър подаде оставка заради вила по европроект"}
{"url": "https://www.monitor.bg:443/bg/a/view/vidaha-jylta-jiletka-vyrhu-katedralata-notr-dam-po-vreme-na-pojara-162815", "text": "Социалните мрежи видяха \"жълта жилетка\" на катедралата Нотр Нам в Париж по време на пожара. Във вечерта на пожара президентът Еманюел Макрон трябваше да представи план за намаляване на данъците точно заради протестите на \"жълтите жилетки\", които продължават месеци. Изявлението му бе отменено заради извънредната ситуация с парижката катедрала. \r\n", "date": "2019.04.17", "title": "Видяха \"жълта жилетка\" върху катедралата Нотр Дам по време на пожара "}
{"url": "https://www.monitor.bg:443/bg/a/view/montiraha-stykleni-vrati-na-novata-metrostancija-na-bul-bylgarija-162811", "text": "Монтираха стъкления параван на новата метростанция на бул. „България“, който ще разделя пероните и влака, съобщиха от „Метрополитен“. Новата спирка от третата линия ще бъде с цветовете на българското знаме – бяло, зелено и червено. В присъствието на зам.-министъра на пътищата и градоустройството на Иран Шахрам Адемнежад шефът на „Метрополитен“ Стоян Братоев обясни, че новата станция е готова на 90%. Спирката е разположена на кръстовището на булевардите „България“ и „Гешов“. Първите метростанции от третия лъч, на които ще се качат софиянци през есента, са по трасето - бул. “Патриарх Евтимий” - НДК - „Красно село“. В края на годината ще бъде пуснато движението на метрото от бул. ”Владимир Вазов” до Орлов мост, а в началото на 2020 г. ще бъдат готови спирките между “Красно село” и Горна баня. При откриването на третия лъч се очаква 500 хиляди пътници дневно да използват подземният превоз. Очакванията са от периферните точки на града до центъра да се стига за 16 минути. С новата метроотсечка пътният трафик ще бъде намален с 30%. Третата линия ще има връзки с над 55 автобусни и тролейбусни спирки.", "date": "2019.04.17", "title": "Монтираха стъклен параван на новата метростанция на бул. „България“"}
{"url": "https://www.monitor.bg:443/bg/a/view/nad-40-000-kandidati-za-bezplatna-pochivka-ot-lidl-162818", "text": "Само за две седмици над 40 000 кандидат-пътешественици са регистрирали своите касови бележки в най-вълнуващото предизвикателство преди Великденските празници на Лидл България. Това е около 30% увеличение на регистрациите в сравнение с първи сезон на инициативата, когато за същия период бяха събрани малко над 30 000 регистрации. Всички желаещи да се включат в надпреварата все още имат възможността да го направят до 30 април включително. Всяка седмица се теглят по 25 печеливши, а следващите две тегления ще бъдат на 22 април и 2 май. Играта, която Lidl анонсира в началото на месеца, дава възможност на потребителите, пазарувайки в Lidl да се насладят на повече от това, което обичат и да сбъднат мечтано пътуване в страната или чужбина още в рамките на тази година. Веригата раздава 100 ваучера за почивка, всеки на стойност от 1000 лв. С помощта на туристическа агенция късметлиите ще могат да изберат дестинацията, периода на пътуване, транспорта, настаняването, както и да планират други елементи на своето приключение. Ваучерите ще им помогнат да покрият частично или напълно разходите за екскурзия до избраната от тях дестинация в България или чужбина. За да спечелят ваучера за пътуване, желаещите е нужно да пазаруват в Lidl за минимум 20 лв. и да регистрират своята бележка на www.lidl.bg/pochivka. Колкото повече бележки регистрира всеки един участник, толкова по-голям шанс има да се превърне в един от 100-те щастливи пътешественици, които ще бъдат избрани на случаен принцип чрез томбола. През 2018 г. в инициативата участваха повече от 85 хиляди потребители, регистрирали своите касови бележки и от тях бяха избрани 100 късметлии, които реализираха мечтано пътуване. Сред спечелилите най-голям бе интересът към дестинации като Италия (Рим, Неапол, Милано), Испания (предимно почивки в курорти и Барселона), Прага, Братислава, Будапеща, Израел, Турция и Гърция.", "date": "2019.04.17", "title": "Над 40 000 кандидати за безплатна почивка от Lidl"}
{"url": "https://www.monitor.bg:443/bg/a/view/milyr-grymna-s-doping-kobrata-pak-pred-boj-s-djoshua-162814", "text": "Кубрат Пулев се доближи отново до мач за световните титли срещу носителя на поясите на IBF, WBA, WBO и IBO Антъни Джошуа. Това стана ясно, след като съперникът на британеца за галата на 1 юни Джарел Милър, известен с прякора Голямото бебе, беше заловен с допинг. В пробата му, дадена 20 март, е открито забраненото вещество ендуробол или CW1516. Тестът е направен от представители на Доброволната антидопингова асоциация (VADA), а стимулантът, открит в него, помага за бързо изгаряне на мазнини, ускоряване на възстановяването и увеличаване на мускулната маса. Американецът, който до 2014 г. беше кикбоксьор, има вече едно допингово провинение, а работата с подобни препарати му е позната по наследство - баща му е известен бодибилдър. Засега резултатите са от А пробата и предстои отварянето на Б, но на практика те се различават изключително рядко. Затова той продължавал да се готви за боя с Джошуа. Промоутърът на Антъни Джошуа веднага е потърсил варианти за заместник на Милър, защото боят на 1 юни е предвиден за зала \"Медисън Скуеър Гардън\" в Ню Йорк, за която наемът вече е платен. Хърн е потърсил по телефона и промоутърите на Кобрата, който е официален претендент за пояса на IBF и им е заявил, че той е бил следващият по ред за мач след Милър. \"Работим с всички засегнати страни към момента, коментира ситуацията Еди Хърн. - Джошуа продължава да се готви за мач на 1 юни.\" Според Daily Mail Кубрът Пулев е на трето място сред вариантите за заместник на Милър, с приоритет са Луис Ортис и Адам Каунаки, а в списъка са още Майкъл Хънтър и Мануел Чар. Дилиън Уайт пък е заявил директно, че и готов да излезе срещу британеца на 1 юни. Ако има сериозен проблем за Кобрата около този мач, той е със замразеният му лиценз от Атлетическата комисия на Калифорния заради скандалната целувка с Джени Суши и обжалването на Богдан Дину за нанесени непозволени удари зад тила при победата на българина. Изслушването е на 4 май. Мениджърът му Ивайло Гоцев пък уточни, че той е поискал мач срещу Оскар Ривас (Кол), на когото има да си връща за загубата на олимпиадата в Пекин 2008 г. Кубрат обаче едва ли би изпуснал шанса да се бие за световна титла, вместо да прави рейтингов мач с колумбиеца. „Кубрат ще пътува през май за САЩ, за да присъства на изслушването на Калифорнийската атлетическа комисия. Ще бъде защитаван от няколко адвокати, уточни Ивайло Гоцев. - Неговото желание е истината да излезе наяве. Джени Суши сбърка с държанието си. Нейната история е много различна от действителността. Кубрат прие това като препятствие. Хората видяха какъв характер има след всичко, което се случи на ринга и извън него. Целувката обиколи цял свят и още стои по медиите. Еди Хърн се свърза с нашия щаб. Обади се и каза, че по техни сметки Кубрат Пулев е следващият претендент за Антъни Джошуа след мача с Джарел Милър.\"", "date": "2019.04.17", "title": "Милър гръмна с допинг, Кобрата пак пред бой с Джошуа"}
{"url": "https://www.monitor.bg:443/bg/a/view/otkriha-sledi-ot-heroin-v-tjaloto-na-javor-zahariev-ot-gravity-co-162822", "text": "Следи от хероин, употребяван през последните три месеца – това е открила физико-химичната експертиза, изготвена във ВМА след трагичната смърт на вокалиста на Gravity Co. Явор Захариев. Новината бе потвърдена от говорителят на Софийската районна прокуратура Невена Зартова, според която в косата и кръвта на певеца е имало още и следи от морфин, кодеин и други упойващи вещества. \"Очакваме експертизата да ни бъде изпратена до края на седмицата, след което тя ще послужи на лекарите от \"Пирогов\" да изготвят окончателното заключение от аутопсията на тялото. Ако и то е категорично, че причината за смъртта не е насилствена, след като и МВР не откри никакви доказателства за побой, разследването, което започна още докато той беше жив - за телесна повреда, ще бъде прекратено\", добави пред dir.bg прокурор Зартова. Информацията идва броени дни, след като сестрата на Захариев – Рая, обяви в социалните мрежи, че „по изключително потвърдени данни, Явор не е имал наркотици в тялото си“. Припомняме, че музикантът беше открит окървавен и с множество травми преди две седмици. Предполага се, че фрактурата на носа и останалите травми по тялото му пък най-вероятно са следствие от падане. Освен външните наранявания певецът имал и вътрешни увреждания, които не са свързани с инцидента, а със сериозни бъбречни проблеми.", "date": "2019.04.17", "title": "Откриха следи от хероин в тялото на Явор Захариев от Gravity Co."}
{"url": "https://www.monitor.bg:443/bg/a/view/pomorie-darjava-5-000-evro-za-katedralata-notr-dam-dio-pari-162810", "text": "Община Поморие ще се включи в световната благотворителна кампания за възстановяването на Парижката Света Богородица, която бе унищожена от пожар. Местната власт е готова да дари 5 000 евро на катедралния храм, съобщиха от общинския пресцентър Идеята е на градоначалника на Поморие Иван Алексиев, който е входирал вече докладна в общинския съвет. Предложението на кмета ще бъде разгледано и гласувано на извънредна сесия на местния парламент, който ще заседава на 18-ти април от 17 часа.  В дневния ред е предвидена само една точка - тази за дарението.  „Като част от европейското семейство, споделящо общ дом и ценности, считам че е дълг на всеки един от нас да бъде съпричастен към грижата за опазване на културно - историческите и религиозни ценности, каквато е и вечният символ на Париж  - „Нотр Дам дьо Пари”. Нека с този акт на дарение изкажем своята съпричастност към значимия паметник на френската и европейска култура”, пише в докладната си кметът Иван Алексиев. Той припомня, че „Парижката Света Богородица“ е построена е през 1345 г. в центъра на Париж, като една от първите катедрали в готически стил на остров Сите на река Сена. Скулптурната украса на фасадата се смята за една от най-красивите в света. Това е и мястото, където Наполеон I е коронясан като император. Огнената стихия от 15 април 2019 г. унищожи голяма част от покрива на централния корпус на сградата и доведе до рухване на заострения, висок близо 100 м. връх на катедралата.", "date": "2019.04.17", "title": "Поморие дарява 5 000 евро за „Нотр Дам”"}
{"url": "https://www.monitor.bg:443/bg/a/view/remontyt-na-pytja-dupnica-samokov-shte-struva-26-mln-lv-162803", "text": "Започна ремонтът на 32,5 км от второкласния път II-62 Дупница - Клисура - Самоков. Над 26 млн. лв. ще струва обновяването на шосето, което свързва ГКПП „Гюешево“ с АМ „Струма“, с пътя София - Благоевград и АМ „Тракия“. Стартът на строителните работи беше даден от зам.-министъра на регионалното развитие и благоустройството Деница Николова и шефът на Агенция „Пътна инфраструктура“ Георги Терзийски. Рехабилитацията на второкласния път обхваща два участъка - лот 27 и 28. Единият започва от Дупница и завършва при границата с област София, а вторият е малко преди село Клисура и е до кръстовището с околовръстния път на Самоков. Над 1,6 км от отсечката, която ще се ремонтира преминава през Дупница и съвпада с трасето на бул. „Каваклия“ и ул. „Самоковско шосе“. Участък от 1 км е в регулацията на с. Клисура. Ще бъдат ремонтирани четири големи съоръжения – жп надлез /60 м/ и мост /52 м/ над р. Тополница в гр. Дупница, както и два моста с дължина по 6 м над реки при 59-ти и 67-ми км на пътя. Ремонтът включва нова асфалтова настилка, възстановяване на отводняването на пътя, нови ограничителни системи, пътни знаци и хоризонтална маркировка. Срокът за изпълнение на строително-монтажните работи е 15 месеца. Строителните дейности на лот 27, с дължина 16,8 км, ще бъдат изпълнени от „ОБЕДИНЕНИЕ КЛИСУРА 2017“, с участници: „РАСТЕР-ЮГ“ ООД и „АВТОМАГИСТРАЛИ-ЧЕРНО МОРЕ“ АД. Стойността на договора е 10,707 816,14 лв. с ДДС. Строителният надзор ще осъществява „ТРАНСКОНСУЛТ-БГ“ ООД. Техният договор е за 302 760 лв. с ДДС. Авторският надзор е от „ИЛИЯ БУРДА“ ЕООД и е за 17 988 лв. с ДДС. Изпълнител на строително-монтажните работи на лот 28, който е 15,7 км, е дружеството „ПЪТ ДУПНИЦА - САМОКОВ“ ДЗЗД, в което са: „ГАЛЧЕВ ИНЖЕНЕРИНГ“ ЕООД и „ФАРМВИЛ“ ЕАД. Договорът им е за 15 442 154,24 лв. с ДДС. Строителният надзор е възложен на ОБЕДИНЕНИЕ „НАДЗОР РЕГИОНИ“, в което са: „СТРОЛ-1000“ АД и „ТРАФИК ХОЛДИНГ“ ЕООД. Стойността на договора им е 296 400 лв. с ДДС. Авторският надзор е от „ИЛИЯ БУРДА“ ЕООД и е за 17 988 лв. с ДДС. Проектът се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет.", "date": "2019.04.17", "title": "Ремонтът на пътя Дупница – Самоков ще струва 26 млн. лв. "}
{"url": "https://www.monitor.bg:443/bg/a/view/kostov-ne-bil-kradec-li-162806", "text": " На лъжата краката са къси, е казал народът. Иван Костов, един от виновниците за криминалния преход, се оказа и плагиат. Само седмица, след като се измъкна от скелетите в гардероба, за да промотира гръмко мемоарите си, той беше върнат отново при тях. Оказа се, че пак ни лъже, като представя чуждото за свое. Бившият главен прокурор Никола Филчев разкри, че драгалевският пенсионер, изживяващ се днес като политически лаборант, безскрупулно е преписал цели страници от негови статии и книги по наказателно право. Плагиатството е престъпно деяние, особено утежняващо вината, когато е извършено от политици, с месиански амбиции. Но от друга страна е и гротескно, защото вождизмът патологично не приема посегателството към чуждото като нещо незаконно. Иначе е известно, че по света хванатите в интелектуална кражба държавници са приключвали позорно политическата си кариера. Съгласно българското законодателство такъв тип крадец може да получи до две години затвор. У нас обаче присъдите за това са редки и не предизвикват подобаваща гласност. Обикновено става така, че крадецът почва да вика - дръжте крадеца. Няма да се учудим, бившият премиер обяви, че това е ченгесарска операция, както много пъти го е правил. А неговите фенове да заявят, че не Костов, а Филчев е преписвачът. Не знаем как ще реагира бившият главен прокурор. Известно е, че той не е човек, който си оставя коня в реката, образно казано. Всъщност, по-същественото е друго - скандалът е още едно доказателство към многобройните за провала на бившия преподавател по марксистка политикономия. А също и обеца за всички, които носталгично приемат посткомунистическите възгледи за чуждото, което трябва пак да стане общо. Но отново ще бъдат излъгани и ограбени.", "date": "2019.04.17", "title": "Костов, не бил крадец ли!? "}
{"url": "https://www.monitor.bg:443/bg/a/view/zelenski-bie-poroshenko-s-72-na-25-na-balotaja-162802", "text": "Комедийният актьор и филмов продуцент Володимир Зеленски е вероятният победител в балотажа на президентските избори в Украйна в неделя. Това сочат резултатите от анкета, публикувани днес, предаде Ройтерс. Проучването на Киевския международен социологически институт установява, че на 21 април Зеленски ще получи 72,2 на сто от гласовете, а съперникът му, действащият президент Петро Порошенко - 25,4 процента. Анкетата е осъществена в периода 9-14 април сред 2004 човека от всички украински области без анексирания Крим.  От анкетираните 2,4 на сто са посочили, че ще пуснат невалидни бюлетини, което е в границите на статистическата грешка.  Миналата седмица анкета на социологическата група \"Рейтинг\" прогнозира 61 на сто за Зеленски и 24 на сто за Порошенко. На първия тур на 31 март актьорът получи двойно повече гласове от президента.", "date": "2019.04.17", "title": "Зеленски бие Порошенко с 72 на 25 на балотажа"}
{"url": "https://www.monitor.bg:443/bg/a/view/spad-v-prodajbite-na-novi-avtomobili-u-nas-prez-mart-162808", "text": "През март в България са продадени 3266 нови автомобила. Това е с 1,4% по-малко, отколкото през март 2018 г.. За тримесечието януари-март обаче продажбите на нови коли в България бележи растеж от 1% до 8419 автомобила, посочва Асоциацията на европейските автомобилостроители в прессъобщение на сайта си. Пазарът на нови автомобили в ЕС отчита спад с 3,3% за първото тримесечие на 2019 г. Това е най-голямото свиване в поредицата отрицателни данни за сектора - продажбите намаляват седми пореден месец от септември 2018 г. Пред март продажбите спаднаха с 3,9 на сто спрямо същия месец 2018 г., уточни асоциацията. Общо през март са били продадени 1,79 млн. автомобила, а за януари-март - 4,03 млн. автомобила. Продажбите на нови автомобили на най-големите европейски пазари също са спаднали през първото тримесечие. Италия отчита спад на автомобилните продажби с 9,6%, Испания - с 4,3%, Великобритания - с 3,4 на сто, а Германия - с 0,5%. Пазарен лидер в ЕС за тримесечието е Volkswagen с дял от 23,8 на сто. Следват френските автомобилопроизводители PSA и Renault съответно с пазарен дял от 16,9 % и 10,3%.", "date": "2019.04.17", "title": "Спад в продажбите на нови автомобили у нас през март"}
{"url": "https://www.monitor.bg:443/bg/a/view/solskjaer-ne-zalagajte-sreshtu-barsa-162798", "text": "Лионел Меси изнесе поредния си рецитал в Шампионската лига и класира „Барселона“ на полуфинал. Аржентинецът заби две попадения за успеха с 3:0 над „Манчестър Юнайтед“ на реванша на „Камп Ноу“, което накара мениджърът на „Червените дяволи“ Оле Гунар Солскяер да обяви каталунците за основен фаворит за трофея. “Надявах се да поднесем изненада, но не ни беше позволено. „Барселона“ ще спечели трофея. Не залагайте срещу тях, защото ще загубите“, лаконичен бе Солскяер. В лагера на „Барса“ пък отново обърнаха внимание на Меси. „Винаги знам, че когато има важен мач, Меси ще избухне и това ме успокоява“, сподели треньорът на каталунците Ернесто Валверде. След отпадането на „Ювентус“ с Кристиано Роналдо пък испанските медии прогнозираха, че това отваря сериозно вратите пред аржентинеца за спечелване на шестата „Златна топка“.", "date": "2019.04.17", "title": "Солскяер: Не залагайте срещу „Барса“"}
{"url": "https://www.monitor.bg:443/bg/a/view/ajaks-bil-uventus-v-1750-ija-si-poreden-mach-s-unosha-v-systava-162799", "text": "“Аякс“ продължава да впечатлява този сезон в Шампионската лига, вземайки втори сериозен скалп. След като на 1/8-финалите амстердамци детронираха еврошампиона „Реал“, този път в ролята на жертва бе „Ювентус“. Холандците поднесоха голямата изненада, след като спечелиха с 2:1 като гости в Италия и продължават напред след 1:1 в първата среща. Домакините поведоха след гол на Кристиано Роналдо и когато всички очакваха „Ювентус“ да продължи с попаденията, „Аякс“ взе своето чрез Дони ван де Беек и Матайс де Лихт. Така Кристиано Роналдо за първи път от 9 години няма да участва на полуфиналите в Шампионската лига. Статистиците пък извадиха още интересни данни за „Аякс“, доказвайки рекордната политика за налагане на млади футболисти. Оказа се, че победата над „Ювентус“ е 1750-ият пореден мач за холандския гранд, в който на терена има поне един собствен юноша. Серията започва от далечната 1982 година и продължава и в наши дни. На полуфиналите „Аякс“ ще играе с победителя от двойката „Манчестър Сити“ - „Тотнъм“, които се срещнаха снощи в реванш. След мача в Торино един от големите въпроси бе бъдещето на треньора на „Ювентус“ Масимилиано Алегри. Според пресата в Италия той ще бъде уволнен след края на сезона, тъй като не успя да изпълни основната си цел – да спечели Шампионската лига, въпреки че в тима бе привлечен 5-кратният носител на „Златната топка“ Кристиано Роналдо. Самият Алегри обаче разсея съмненията и обяви, че ако зависи от него, ще води тима и през следващия сезон. „Ювентус“ винаги се стреми да спечели всичко, но невинаги е възможно това, сподели Алегри. - „Аякс“ напълно заслужи победата си. Те бяха наричани аутсайдери, въпреки че в предния кръг бяха вкарали 5 гола на „Реал“ (М), допълни спецът. Те спаднаха с 25 процента, а мнозина медии в Италия повдигнаха въпроса защо бе привлечен Кристиано Роналдо. Все пак надделява мнението, че португалецът се е представил на ниво, но силната му игра не е била достатъчна компенсация за посредствените изяви на съотборниците му. В лагера на победителите пък треньорът Ерик тен Хаг сподели, че успехът не трябва да се приема за изненада. „Мнозина говорят, че това е огрмна изненада, но за мен в основата стои много работа. Докъде ще стигнем? Не знам, вече сме в подножието на върха и сме гладни за успехи“, заяви с усмивка спецът, който е сред учениците на Пеп Гуардиола в треньорството.", "date": "2019.04.17", "title": "\"Аякс\" би \"Ювентус\" в 1750-ия си пореден мач с юноша в състава (ОБОБЩЕНИЕ)"}
{"url": "https://www.monitor.bg:443/bg/a/view/ekoaktivisti-sprjaha-jp-transporta-v-london-162809", "text": "Двама екоактивисти се покачиха днес на покрива на вагон от градската влакова железница в лондонския финансов квартал \"Канари Уорф\" през третия ден от протестни действия, които да накарат Великобритания да предприеме по-радикални мерки за предотвратяване на промените в климата, предаде Ройтерс. Групата \"Бунт срещу унищожаването на природата\" (Extinction Rebellion или XR) засили протестите си през последните седмици, като блокира Мраморната арка, Оксфорд съркъс и моста Ватерло, разби врата на сградата на Шел (Shell) и шокира законодателите с полугол протест в парламента. Общо 290 души бяха арестувани в понеделник и вторник, след като активистите блокираха някои от най-знаковите места в британската столица, а мнозина къмпингуваха в палатки по улиците. Групата се застъпва за ненасилствено гражданско неподчинение, за да бъдат накарани правителствата да намалят въглеродните емисии и да предотвратят глобална криза с климата, която ще предизвика масов глад, наводнения, горски пожари и социален срив. Мъж с тъмен костюм и жена с черно сако се качиха на покрива на влака на гара в \"Канари уорф\" и разпънаха плакат с текст: \"Извънредна ситуация с климата. Действайте веднага.\" Някои пътници крещяха на двамата да слязат оттам, докато полицията пристигаше на място. Друг активист се залепи с лепило за един от влаковете. Лондонската транспортна служба съобщи, че има незначителни закъснения по една от линиите заради \"инцидент с пътник\" на \"Канари уорф\". Групата \"Бунт срещу унищожаването на природата\" заяви, че такива действия са необходими, за да се стигне до промяна. \"Както е и при стачка на работници, икономическото объркване е ключово при принуждаването на правителството да седне на масата и да преговоря по нашите искания\", каза групата на сайта си. Кметът на Лондон Садик Хан вече призова протестиращите да не атакуват градската система за обществен транспорт. \"От ключово значение е повече хора да използват обществения транспорт, да вървят пеша или да се движат с велосипед, ако искаме да се справим с тази извънредна ситуация с климата\", каза Хан. Протестите вече са стрували над 12 милиона лири на бизнеса в лондонския квартал Уест енд, известен с театрите и магазините си, като някои отчитат 25 процента спад в продажбите и намаляване на клиентите. \"Този допълнителен натиск вреди дълбоко на икономиката и репутацията на Лондон\", каза Джейс Тирел - главен изпълнителен директор на Ню Уест енд къмпани (New West End Company), която представя бизнеса в района. Полицията съобщи, че очаква демонстрациите да продължат през следващите няколко седмици, и обеща да се намеси при необходимост. Природозащитната група настоява британското правителство да обяви извънредно положение по отношение на климата и околната среда, да сложи край на въглеродните емисии до 2025 г. и да свика гражданско събрание, което да вземе решения за климатичните промени. Според официалната статистика през 2017 г. общият обем на въглеродните емисии в Обединеното кралство е бил с 43 процента по-малък отколкото през 1990 г. и с 2,6 на сто по-нисък в сравнение с 2016 г.", "date": "2019.04.17", "title": "Екоактивисти спряха жп транспорта в Лондон"}
{"url": "https://www.monitor.bg:443/bg/a/view/top-20-pesni-za-shofirane-162807", "text": "Според проучване, проведено по поръчка на английското подразделение на SEAT, най-добрата песен за шофиране е „Bohemian Rhapsody“ на Queen. Резултатите от допитването сочат, че за 90% от шофьорите слушането на музика по време на каране внася чувство на свобода и подобрява тонуса.  Данните са събрани между 2000 водача на възраст от 18 до 84 години, 84% от запитаните споделят че винаги или много често слушат любимите си музикални изпълнения зад волана.   1. , Queen 2 , ABBA 3. , Bon Jovi 4.I’ , The Proclaimers 5 r, Survivor 6. , Katrina and the Waves 7. , Wham! 8  Pharrell 9. , Cindy Lauper 10. , Black Eyed Peas 11 , Marvin Gaye & Tammi Terrell 12.  Journey 13. , Oasis 14. , The Greatest Showman 15.  Katy Perry 16. , Outkast 17 , The Darkness 18 , Bob Marley 19. , Calvin Harris & Dua Lipa 20 , DJ Otzi", "date": "2019.04.17", "title": "ТОП 20 песни за шофиране"}
{"url": "https://www.monitor.bg:443/bg/a/view/ministyr-kiril-ananiev-bydeshtata-detska-bolnica-shte-e-sys-specstatut-162800", "text": "Бъдещата детска болница ще има специален статут. Това стана ясно от изказване на здравният министър Кирил Ананиев по време на среща с ръководството и представители на медицинския персонал на сега съществуващата педиатрична болница „Проф. Иван Митев“ в София, съобщиха от МЗ. По думите му двете лечебни заведения нямат различия по отношение на специалния статут, който ще има бъдещата комплексна детска болница, чието изграждане трябва да приключи до две години. Тя няма да е търговско дружество, а ще е лечебно заведение по параграф 5 от Закона за лечебните заведения. Основното ядро в нея ще бъде настоящата Педиатрия, заяви министър Ананиев Той представи работния план на строителството на бъдещата детска болница, който вече е в ход. Най-късно през месец септември ще започне и същинското строителство. Представителите на медицинския персонал запознаха министър Ананиев с належащите проблеми пред болницата, свързани основно с липсата на персонал и ниските възнаграждения.  Здравният министър съобщи, че Специализираната болница за детски болести ще бъде подпомогната по реда на Наредба №3/ 2019 г. за субсидиране на дейности извън обхвата на задължителното здравно осигуряване. Беше поет ангажимент да се предложи на Надзорния съвет на НЗОК да бъдат обсъдени проблемите със заплащане на дейностите по педиатричните клинични пътеки. Тази дискусия ще продължи и при подготовката на НРД за 2020-2022 г. До 15 май ще бъде готова и методиката, която разработва екипът на здравното министерство съвместно със съсловни организации и асоциации. Тя ще даде визията за нивата на възнагражденията за персонал в лечебните заведения. Министър Ананиев покани представителите на Специализираната болница за детски болести „Проф. д-р Иван Митев“ отново на среща след средата на месец май, за да обсъдят предложената методика и размера на средствата, които лечебното заведение ще получи от МЗ като субсидия.", "date": "2019.04.17", "title": "Новата педиатрия готова до две години "}
{"url": "https://www.monitor.bg:443/bg/a/view/stroejyt-na-selishteto-v-plana-planina-se-udyljava-162791", "text": "Срокът за изпълнение на проекта „Плана Хайтс“ се удължава, стана ясно от правителствено решение. Днес е одобрено допълнително споразумение към меморандума с „А.З.К. Пропъртис“ за удължаване срока на действие на сертификата за приоритетен инвестиционен проект, без да се променят други параметри на меморандума. Проектът „Плана Хайтс“, предвижда изграждането на модерно селище, находящо се в района на Плана планина, между София и Самоков, село Алино, община Самоков. Проектът обхваща изграждането на необходимата за нуждите на селището инфраструктура - 7582 дка пътища, електричество и водоснабдяване, сгради за обществена полза - търговски център, спортен център, медицински център, детска градина, паркове, зелени площи и детски площадки, център за сигурност и 150 къщи за отдаване под наем. Комплексът ще бъде построен върху земя, която е собственост на инвеститора и е закупена конкретно за реализацията на този проект. Общият размер на инвестицията се планира да бъде в размер на 54 млн. лева, след въвеждането в експлоатация на обектите по проекта се очаква да бъдат създадени около 100 нови работни места.", "date": "2019.04.17", "title": "Строежът на селището в Плана планина се удължава"}
{"url": "https://www.monitor.bg:443/bg/a/view/zelena-svetlina-za-praznik-na-bylgarskija-folklor-162790", "text": "„Имаме зелена светлина от Министерството на културата за обявяването на 22 юни за Национален ден на българския фолклор“. Това обяви продуцентът и главен художествен ръководител на ансамбъл „Чинари“ Асен Павлов по време на концерта „Време за фолклор“ в НДК. Десетки се подписаха в подкрепа на идеята в 22-те книги, разположени на сцената преди и след спектакъла. Събирането на подписите продължава. Датата на тази значима кауза не е избрана случайно. „Това е един предел на годината, т.е. средата на годината. което старите българи изключително много са почитали. Взимаме предвид и точно тази седмица преди Еньовден, която е известна със своята магичност и тайнственост“, поясни Асен Павлов. Хореографът допълни, че слънцето в този период спира. В инициативния комитет са всички, които излязоха на сцената на НДК във фолклорния концерт, а именно - проф. Дора Христова – диригент на „Мистерията на българските гласове“, Стоян Янкулов-Стунджи, целият състав на 100 Каба Гайди и проф. Фолклорист – Румяна Цинцърска. Освен подкрепата на министър Боил Банов, инициативата вече получи рамо и от Съюза на артистите в България, начело с Христо Мутафчиев, Гилдията на атракционните и сценични изкуства с председател Иван Иванов, Национална секция на ЦИОФФ в България с председател Емил Павлов., Спектакълът в зала 1 на НДК за пореден път показа, че фолклорът е магия, която оставя хората бездиханни, влива жизнени сокове в телата и раздвижва и обединява млади и стари в порива да се хванат за ръце и да полетят високо в мечтите си. За ефекта на небесен простор допринасяха и спуснати до земята завеси с шевици и топли багри. Подиумът се превърна в онзи мегдан, където някога се е извивало хорото. Във времето назад ни пренесоха прекрасните и изпълнения на ансамбъл „Чинари“, група \"Еtnotix\" и трио \"Булгарина\". Публиката изпадна в захлас пред таланта на „Мистерията на българските гласове“, а невероятното дръм шоу на Стоян Янкулов - Стунджи, заедно със сина на Асен Павлов - Калоян и момчетата от „Чинари дръмс“ провокира зрителите да започнат да барабанят по седалките. Под нестихващи аплодисменти всички участници в спектакъла излязоха за бис. След финалните звуци НДК притихна, а хората продължиха още дълго да споделят емоциите си отвън. Заглавието на спектакъла „Време за фолклор“ илюстрира много точно завръщането на българите към корените им – тенденция, която от няколко години се усили многократно. Във време на бездуховност, дрязги и дребни ежби, заобиколени от хора, които търсят себе си, някои от най-успешните частни фолклорни формации и артисти у нас надмогнаха егото си и показаха, че това невероятно изкуство, с което сме закърмени, е живо и продължава да обединява хората. На сцената участниците разказаха фолклорна приказка, в която всеки от присъстващите потъна, за да се възроди. Това е мостът между миналото и настоящето. Както и надеждата, че ще продължи да ни има.", "date": "2019.04.17", "title": "Зелена светлина за празник  на българския фолклор"}
{"url": "https://www.monitor.bg:443/bg/a/view/futbolna-italija-bjasna-na-uventus-162793", "text": "Милионите любители на футбола в Италия са покрусени от загубата снощи насред Торино на „Ювентус“ от „Аякс“ с 1:2. Защото независимо от симпатиите за един или друг клуб, надеждите тази година на всички „тифози“ между Алпите и Сицилия за международно възвисяване на „калчото“ бяха свързани със „Старата госпожа“. Тя обаче се издъни на четвъртфинала на Шампионската лига, оказвайки се наистина стара пред талантливите млади и ентусиазирани холандски футболисти, които я направиха за смях. И тази нечовешка излагация накара милионите привърженици из Апенините на най-обичаната игра буквално да побеснеят и да заринат спортните форуми с хули срещу „чернобелите“. Но обидите на „тифозите“ са може би нищо в сравнение с удара, който фондовата борса в Милано нанесе на „Ювентус“ – котировката на акциите на клуба към обяд се срина с 25%, или иначе казано - неговата капитализация намаля с една четвърт. При приключването в ранния следобед на операциите на тържището тя си възвърна към 5%, но според финансовите анализатори това е само затишие пред буря, тъй като очакванията им са утре и в други ден да има нови жестоки сривове. И в тая обстановка на игрово, морално и стопанско падение на „Старата госпожа“ мнозина спортни наблюдатели задават въпроса оправдаха ли се похарчените над 100 милиона евро за Кристиано Роналдо, плюс договорените с него 31 млн. евро годишна заплата? Интересното е обаче, че и „тифози“, и коментатори, не обвиняват за снощната загуба CR7, който според всички се е раздал достатъчно на терена, а останалите изгубили се на стадиона в Торино храненици на „Старата госпожа“. Ето защо футболните спецове препоръчват на шефовете на „чернобелите“ или да продадат 34 годишния Роналдо, като започнат усилена работа с останалите играчи за изграждане на побеждаващ и в чужбина отбор, или, ако им стиска и имат пари – да се разделят с половината си футболисти и да закупят други на висотата на португалския ас. В тази обстановка спортните касандри на Апенините предричат, че очакваното за в събота спечелване за осми пореден път от „Ювнтус“ на титлата в италианския футболен шампионат ще бъде една много тъжна и даже никому ненужна победа.", "date": "2019.04.17", "title": "Футболна Италия бясна на „Ювентус“"}
{"url": "https://www.monitor.bg:443/bg/a/view/skopie-objavi-5-maj-za-den-na-makedonskija-ezik-162792", "text": "Правителството на Северна Македония взе решение 5 май да бъде обявен за Ден на македонския език, предаде агенция МИА. Решението тази дата да се чества като Ден на македонския език е в чест на решението на народното правителство на федерална Македония, което на 5 май 1945 г. прие азбуката на македонския език като официално писмо. Два месеца по-късно министерството на просветата узакони първия правопис, с което беше кодифициран македонският език, се казва в съобщение на правителствената пресслужба.", "date": "2019.04.17", "title": "Скопие обяви 5 май за Ден на македонския език"}
{"url": "https://www.monitor.bg:443/bg/a/view/remontirat-stadion-g-benkovski-v-pazardjik-162788", "text": "Градският стадион в Пазарджик ще бъде ремонтиран, като след провеждането на обществена поръчка с предмет „Инженеринг – проектиране, упражняване на авторски надзор и изпълнение на строителни работи за реконструкция на стадион „Георги Бенковски” гр. Пазарджик” за изпълнител е избран „Арете Строй“ ЕООД, гр. София. Изпълнението се планира да се осъществи в два етапа. Първият обхваща изграждането на централна трибуна в сектор “А“ с козирка, поливна система и рекултивиране на футболен терен, а вторият на трибуни, странично на централната на сектор „ А“.Обща цена за изпълнение на първи етап е 698 420,00 без ДДС. Обща цена за изпълнение на втория е 598 760,00  без ДДС. Стадион „Георги Бенковски“ е изграден през 80-те години на миналия век като до момента е претърпял някои частични ремонти, но общото му състояние не е добро.Стадионът разполага с писта за лекоатлетически бягания и съоръжения за други лекоатлетически дисциплини, футболен терен с естествена тревна настилка. Теренът има дренажна и поливна система, които са в лошо състояние. Сградата към стадиона е скоро ремонтирана.", "date": "2019.04.17", "title": "Ремонтират стадион “Г. Бенковски“ в Пазарджик"}
{"url": "https://www.monitor.bg:443/bg/a/view/svetovnata-banka-naema-300-dushi-za-ofisa-si-v-sofija-162794", "text": "За офиса си в София Световната банка ще наеме 300 специалисти в следващите пет години. Изграждането на новата структура ще започне през юли т.г., като наемането на новия персонал ще бъде поетапно. Това става ясно от споразумението между правителството и институцията за предоставяне на подкрепа за офис на Световната банка у нас. Предстои депутатите да гласуват подписания от финансовият министър Владислав Горанов документ при посещението му във Вашингтон миналата седмица. В новия офис ще бъдат наети голям брой ИТ специалисти и други висококвалифицирани експерти в сферата на финансовия мениджмънт и управлението на човешките ресурси. Те ще заменят и разширят услугите, предоставяни от централата на Световната банка, и ще бъдат ангажирани с разработването на продукти с висока добавена стойност, пише в съобщение на правителственият пресцентър. В допълнение, правителствоот очаква присъствието на авторитетна организация като Световната банка в България ще издигне допълнително престижа на страната ни пред международната инвеститорска общност като атрактивна дестинация за бизнес и инвестиции. Групата на Световната банка е международна финансова организация, състояща се от пет институции, чиито глобални цели са намаляване на бедността, стимулиране на икономическото и социално развитие и подобряване на жизнения статус на населението.", "date": "2019.04.17", "title": "Световната банка наема 300 души за офиса си в София"}
{"url": "https://www.monitor.bg:443/bg/a/view/petko-se-bori-za-mjastoto-si-v-hell-s-kitchen-162774", "text": "Най-колоритният участник в Hell’s Kitchen Петко е първият номиниран тази седмица. В епизода тази вечер ще стане ясно срещу кого ще се изправи за оставането си в предаването  бургазлията. Дневното предизвикателство ще изпита професионалните готвачи по основи на кулинарията и ще покаже дали са внимавали на ученическата скамейка. Ще има урок по семантика и романтика, или по-точно как се комбинират първокачествени протеини от морето и полето. Залогът за едни ще бъде особено голям, а за други ще се окаже въпрос на чест. Победителите ще бъдат наградени с истинска наслада на открито, докато победените ще се разберат какво е да си „лапни шаран“ на заточение в кухнята. Вечерната резервация отново ще предизвика отборите да покажат могат ли да се справят „Заедно като един“ или безславно ще приключат битката като индивидуалисти.", "date": "2019.04.17", "title": "Петко се бори за мястото си в Hell’s Kitchen"}
{"url": "https://www.monitor.bg:443/bg/a/view/zam-glavnijat-prokuror-ivan-geshev-prisydata-na-ivancheva-pokaza-na-edni-hora-che-njama-da-kradat-beznakazano-162797", "text": "20-годишната присъда, която получи бившата кметица на „Младост“ Десислава Иванчева, показва на определени кръгове в страната, че няма да крадат безнаказано. Това мнение изрази зам. главният прокурор Иван Гешев в интервю за БНТ. Според него именно този страх е и причината да се прави опит за манипулации на общественото мнение по случая. „Проблемът е, че досега законът не се прилагаше, борбата с корупцията беше недостатъчна и това го отчита цялото общество и от там се натрупва чувство за несправедливост. И сега, когато тази борба започва, това е една дребна битка в тази война, някои хора се уплашиха, че ще се случи и с тях същото, че вече няма да крадат без последици“, категоричен бе Гешев. Той посочи още, че твърдения като това, че за убийство се давали по-ниски присъди, отколкото за подкуп, е друга манипулация, тъй като по закон различните престъпления се квалифицират спрямо тяхната тежест. „В случая подсъдимите са привлечени по най-тежкия състав, който предвижда от 10 до 30 години и бяха определени неокончателни присъди около средния, за г-жа Иванчева, размер – 20 години“, посочи още Гешев. Зам. главният прокурор допълни и че поведението на един от подсъдимите в процеса – посредника Петко Дюлгеров, който се отрече от показанията си в съдебна зала, е обичайно поведение на подсъдим и представлява защитна стратегия. Според Гешев опитът на Дюлгеров да се оправдае, че парите от подкупа са хонорар, също е част от тази стратегия. Зависи от гледната точка на всеки. В случая според нас, представителите на прокуратурата, това е подкуп. Той просто си е взел процента от сумата, която е предал на останалите подсъдими. Въпреки че не е моя работа, бих посъветвал г-н Дюлгеров, ако желае да даде обяснения, мястото за това не е пред журналистите, да го направи пред втората инстанция, ще му се даде възможност, ще го попитат, заяви още Гешев. Според него делото „Иванчева“ се използва от олигархични кръгове у нас, за да се „удари прокуратурата“ и при оправдателни присъди да се поискат оставки на най-високо ниво в държавното обвинение. „Това беше политически залог. Никой не го интересува чисто криминалния аспект. Това дело точно по тази причина бе сериозно преекспонирано“, категоричен бе Гешев. Според него е нормално да има и ответна реакция на действията на прокуратурата, с която се засягат интереси за милиарди, а недосегаеми доскоро хора са се оказали зад решетките. „Ответна реакция ще има, няма как да няма. При засегнати милиарди интереси и при това, че хора с милиарди стоят в арестите, което никога не се е случвало досега между другото, е логично, че ще те натискат, ще плащат да те натискат, ще плащат на журналисти. Едни ще използват журналисти, други ще използват медии, трети ще използват други способи, дай Боже, да не стигнем до по-сериозни методи за въздействие“, заяви още Гешев. Зам. главният прокурор коментира и това, че кръгове се опитват да „окалят борбата за бъдещ главен прокурор“. интереси на арестуваните олигарси, интереси на журналисти, на които им плащат, интереси на подсъдими, обвиняеми, интереси на хора, които искат да заемат тази позиция, интереси на олигарси, които искат да си сложат свои хора на тази позиция, заяви Гешев и допълни: „Защото за никого не е тайна каква е ситуацията във Върховния касационен съд и каква позиция заема председателят му. Ще го кажа директно – за мен тя е потресаваща като магистрат, най-малкото защото не бих възприел да има подкрепа или протест от някаква неправителствена организация в моя подкрепа и примерно едновременно с това в подкрепа на Митьо Очите. Такава реакция не се получи при протеста, който проследих по медии, в подкрепа на г-жа Иванчева и г-н Лозан Панов. Това на мен ми говори, че има нещо различно от магистратска мотивация. Ако искаш да си адвокат – ставаш адвокат, търсиш си клиенти и ти плащат, но не седиш в магистратурата. Ако искаш да си политик – отиваш, правиш си партия, ставаш член на партия, кандидатираш се, но пак не седиш в магистратурата. Но казвам с ясното съзнание за всички последици, които ще последват след това нещо, че за мен това е навлизане на политиката в съдебната власт. Теб не те интересува истината, теб те интересува конкретен резултат по конкретно досъдебно производство, което използваш с определени \"политически\" цели в магистратурата“. Задържаните в Испания Ветко и Маринела Арабаджиеви са търсили в интернет информация за магистрати. Това разкри зам. главният прокурор Иван Гешев. Според разследващите в телефоните на двамата са открити данни, че те са се пробвали да влияят на разследването у нас. „На първа инстанция е допусната екстрадицията и сега предстои решението на втора инстанция. Доколкото знам, това ще е в началото на май месец. Работи се по делото, макар че то е огромно, имаме готовност да го приключим в максимално кратки срокове, доколкото е възможно при това море от доказателства. Последно колегите мисля, че анализираха част от телефоните, 26 телефона, които ни бяха изпратени от испанската страна. В 6 шест от телефоните се намериха интересни доказателства. Правили са анализ на служители от НАП, с кого могат да се разберат, с кого не могат, с кого са близки и с кого не. Имало е упорито търсене от явни източници на информация за мен, за конкретни съдии от Специализирания наказателен съд. Но това е обяснимо и аз да бях в тази ситуация щях да направя същото.", "date": "2019.04.17", "title": "Зам. главният прокурор Иван Гешев: Присъдата на Иванчева показа на едни  хора, че няма да крадат безнаказано "}
{"url": "https://www.monitor.bg:443/bg/a/view/partiite-syglasi-trimata-golemi-da-bydat-razsledvani-162795", "text": "Партиите в НС подкрепят идеята на правосъдния министър Данаил Кирилов „тримата големи“ в съдебната власт да бъдат разследвани и при достатъчно доказателства правомощията им да бъдат предсрочно прекратени. Това стана ясно от коментарите в кулоарите на парламента на представители на ГЕРБ, „Обединени патриоти“ и ДПС. Анна Александрова от ГЕРБ, която е член на правната комисия, поясни, че те принципно са съгласни. Тя припомни, че трябва да бъде свикан Съвета за съдебната реформа, на който да бъдат обсъдени всички гледни точки. „За нас е важно да има публично обсъждане и голям дебат по тази тема, да се чуе мнението на хората от съдебната власт, на хората от неправителствения сектор, както и на колегите ни от парламента“, заяви Александрова. На свой ред Християн Митев от НФСБ пък определи предложението като навременно действие. Той припомни, че това е и част от препоръките в механизма за сътрудничество и оценка на ЕК. „Чакаме да видим конкретните текстове“, заяви още Митев. Хамид Хамид от ДПС също обяви, че принципно подкрепят идеята, но това трябва да е с всички гаранции да няма политически разправии, а въпросът да не се политизира. Той уточни, че ДПС не е обсъждала въпроса, като това ще стане след като видят готовите предложения. „Ние сме „за“ да има дебат по този въпрос. Трябва да изберем най-подходящия за България и най-добрия в Европа модел по този въпрос. Съгласни сме със същността на идеята, че не трябва да има несменяеми и недосегаеми хора както в политиката, така и в съдебната власт“, разясни Хамид. Иначе Митев и Хамид коментираха изказването на шефа на ВКС Лозан Панов, в което той отхвърля предложението. „Не споделям това негово мнение. Ние в случая трябва да се съобразим с препоръките на ЕК“, заяви Митев. Малко по-късно пред Канала 3 Митев коментира, че с изказването си Панов всъщност ще се противопоставя на ЕК. \"Учудвам се, г-н Панов, като човек, който изповядва европейски либерални ценности, казва, че ЕК действа националсоциалистически?!\", заяви той. Според него е „абсолютно недопустимо\" да се дават такива оценки на ЕК като орган на ЕС. По думите му „не е работа на който и да е магистрат\" да прави подобни политически оценки. \"Това са оценки, които може би правят и е редно да се правят от политици, а не от магистрати\", смята Митев и увери, че не става дума за директно прекратяване на мандат, а само ако разследването събере доказателства за нарушение. \"Това си е негов проблем - вътрешноемоционален и психологически, аз не съм психолог да облекча г-н Панов в разсъжденията и мислите му\", отговори пък Митев на въпроса защо Панов се страхува да бъде разследван. Хамид Хамид пък не пожела да коментира в дълбочина думите на „моралния стожер“, визирайки Лозан Панов. „Само ще напомня, че господинът даже няма смелостта да застане пред парламента да защити собствения си доклад. Това е явно уважение един път към парламента, втори път към закона - да не си подадеш декларацията, когато си морален стожер на обществото, най-малко подхожда на един председател на тази институция в България“, каза още депутатът от ДПС.", "date": "2019.04.17", "title": "Партиите съгласни „тримата големи“ да бъдат разследвани"}
{"url": "https://www.monitor.bg:443/bg/a/view/deputatite-reshavat-za-medicinskija-fakultet-v-burgas-162796", "text": "Министерският съвет даде \"зелена светлина\" да се открие медицински факултет към университет „Проф. д-р Асен Златаров“ в Бургас. Решението трябва да бъде взето то Народното събрание.  Новото звено във ВУЗ-а се създава по предложение на ръководството на университета въз основа на положително оценен от Националната агенция за оценяване и акредитация проект. Той предвижда в новото основно звено да се обучават студенти по специалността от регулираните професии „Медицина”. разпределени в 9 катедри. Университетът разполага с необходимата материално-техническа база за качествен образователен и научноизследователски процес. В Медицинския факултет на Университет „Проф. д-р Асен Златаров” ще се подготвят лекари за нуждите на спешната медицинска помощ, доболничната и болничната медицинска помощ, диспансери, центрове за опазване на общественото здраве, научноизследователски институти, служби по трудова медицина. Обучението ще се осъществява в съответствие с изискванията на Наредбата за единните държавни изисквания за придобиване на висше образование по специалностите „Медицина“ и „Дентална медицина“ за придобиване на образователно-квалификационна степен „магистър“.", "date": "2019.04.17", "title": "Зелена светлина за медицински факултет в Бургас "}
{"url": "https://www.monitor.bg:443/bg/a/view/rumynec-s-97-koli-ne-plashtal-danyci-8-godini-162777", "text": "Румънският гражданин Георге-Адриан Т. ще отговаря пред съда за неплащането на данъчни задължения по Закона за местните данъци и такси за притежаваните 97 автомобила от дружеството, чийто управител е. Според обвинителния акт на Окръжна прокуратура Добрич, общият размер на неплатените данъчни задължения е 15 794 лева. В периода от 24 април до 31 декември 2011 год. управляваното от Георге-Адриан Т.  дружество регистрирало 97 автомобила, без да подава декларации в община Генерал Тошево, които са задължителни. В двумесечен срок от придобиването собственикът е длъжен да ги декларира пред общината по адрес на седалището на дружеството. ООД-то на подсъдимия румънец се помещавало в  къща в село Кардам. В хода на разследването били направени запитвания до нотариуси в Добричка област дали са извършвали покупко-продажби на МПС с продавач процесното дружество. Двама от тях отговорили, че са заверявали пълномощни  за разпореждане и управление на 97 МПС със страна дружеството на подсъдимия, но без договори. Установено било също, че вторият управител на дружеството Виктор А., също румънски гражданин, нямал нищо общо с ООД-то и не е осъществявал дейност, тъй като се отказал малко след регистрацията му. Заради високите такси за първоначална регистрация на автомобили в Румъния граждани на северната ни съседка започнали да регистрират колите си с временни номера за максималния срок. Намирали фирми като дружеството на Георге-Адриан, които им помагали да се сдобият с българската регистрация на собственото им превозно средство. Така с пълен комплект от документи и с нотариално заверено пълномощно румънският гражданин получавал автомобила си, с който можел да пътува навсякъде и да се разпорежда с него. За целта били прилагани фиктивни договори за покупка на МПС-та, като за място на сделката се сочел един и същ град в Румъния, откъдето бил Георге-Адриан, а за купувач се посочвало дружеството на подсъдимия. Една и съща била и цената на автомобила – 150 евро, без да се отчитат годините, марката и моделът.", "date": "2019.04.17", "title": "Румънец с 97 коли не плащал данъци 8 години"}
{"url": "https://www.monitor.bg:443/bg/a/view/rabotnik-e-s-tejka-travma-sled-padane-ot-cisterna-162782", "text": "Работник е с опасност за живота след инцидент при ремонтни дейности. Около 10 часа във вторник е получен сигнал, че от цистерна в домостроителен комбинат край село Крепост, община Димитровград е паднал работник. Изпратената на място група е установила, че 56-годишният работник от Хасково е паднал при ръчни дейности. По предварителна информация, мъжът се е качил на стълба, за да настройва заваръчния апарат и е паднал назад. При падането той си е ударил главата. Пострадалият работник е приет в хасковската болница с травма на главата и опасност за живота. Лекарите са успели да стабилизират състоянието му, но пациентът продължава да е в тежко състояние, казаха медици. От Инспекцията по труда извършват проверка по случая, който се разследва и от полицията.  ", "date": "2019.04.17", "title": "Работник с тежка травма след падане от цистерна"}
{"url": "https://www.monitor.bg:443/bg/a/view/es-zabrani-dvojnija-standart-162778", "text": "С 474 гласа „за“, 163 - „против“ и 14 „въздържали се“ Европейският парламент забрани двойният стандарт при храните и го обяви за нелоялна търговска практика от страна на производителите към потребителите. Българският евродепутат Момчил Неков поясни, че днес са направен промени в чл. 6 от директива 22 от 2005 г. за нелоялните търговски практики от производители към потребители. По думите му, с гласувана нормативна промяна двойният стандарт или производството на продукти под една марка, но с различен състав от оригинала се обявява за нелоялна търговска практика. „Предвидената санкция е 4% от оборота на производителя, а в случай на липса на информация за оборота глобата е минимум 2 млн. евро“, уточни Неков. „Сега предстои промяната в евродирективата до две години на всички страни от Общността и се надявам това да стане по-бързо. Това е особено важно за страните от Източна Европа, които най-силно бяха засегнати от двойния стандарт и най-вече за България“, добави евродепутатът. Той поясни още, че след 2 години Еврокомисията трябва да излезе с доклад, дали промяната в евродирективата приета днес е постигнала искания ефект и може да се предложи промяна с цел засилване на санкциите. Според омбудсмана на Република България Мая Манолова приемането на промяната в евродирективата е успех за гражданите в Европа. „Така да се предлагат храни под една и съща марка, но с различно качество, което е измамна търговска практика“, каза тя за „Монитор“. По думите й, в променените текстове се допускат изключения, които трябва да бъдат обосновани, например, ако дадена страна има политика за ограничаване на съдържанието на сол или захар в детските храни например или за стимулиране на използването на местни суровини. „Въпросните отклонения обаче трябва да бъдат ясно изписани върху етикетите на храните, като целта е потребителите да не изпадат в заблуждение“, уточни тя. На въпрос дали решението не закъсня, Манолова отговори, че у нас институциите трудно „узряха“ за осъзнаването на този проблем и още по-трудно им бе да повярват във възможността да бъде решен в Европа. „Става дума и за огромни икономически интереси и мултинационалните компании до последно се съпротивляваха срещу приемането на тези промени. защото изписването на забраната само на съществени отклонения, дава възможност на недобросъвестни фирми да правят опити да заобикалят директивата. Освен това не беше създаден общоевропейски орган, който да следи за нарушенията. На институциите в отделните страни ще бъде много трудно да налагат драконовски санкции. Безспорно обаче, стъпката е важна и е огромен успех. Да не забравяме как първоначално се отричаше съществуването на проблема и от висши представители на ЕК, включително и европейският омбудсман“, добави Мая Манолова. Тя припомни зя усилията положени от институцията й и организирания от нея форум за двойни стандарт при храните по време на българското председателство на Европейския съвет през миналата година. „Много е свършено и като българи трябва да сме горди, че активно участвахме“, добави Манолова. По думите й, сега трябва първо наблюдаваме как ще бъде прилагана директивата и след това ще дойде ред и на забраната на двойния стандарт при останалите стоки - козметика, перилни препарати, техника. „Имам идея и финансовите услуги в целия ЕС също ще бъдат по единни стандарти“, подчерта омбудсманът на България.", "date": "2019.04.17", "title": "Европарламентът забрани двойния стандарт при храните (ОБНОВЕНА)"}
{"url": "https://www.monitor.bg:443/bg/a/view/dva-plaja-v-ravda-ostavat-bez-koncesioneri-162783", "text": "Нарушения оставиха два плажа без концесионери в Равда . Правителството днес прекрати договорите на стопаните на „Равда-Национален детски комплекс“ и „Равда – ХТИ“. В пика на сезона миналата година туристическият минисър Николина Ангелкова обяви, че концесионирите не изпълняват задълженията си. Липсата на спасители, медицинско обслужване и допълнителна търговска площ извън схемата доведе до неустойки за стопанисващите ивиците, обяви тогава Ангелкова и се закани, ако не се поправят концесионерите да бъдат изгонени. На днешното заседадание МС е взело решение да прекрати договоригте на ЕТ „Вики-90-Златко Зелеников“ и „ГОЛДЪН БЪГ“ ЕООД вследствие на констатирани системни нарушения на основни нормативни и договорни задължения. Концедентът цели обезопасяване на двата плажа чрез осигуряване на задължителните дейности по смисъла на Закона за устройството на Черноморското крайбрежие и предоставяне на услуги от обществен интерес, пише още в съобщението. Концесионният договор с ЕТ „Вики-90-Златко Зелеников“ е сключен на 07 септември 2000 г., а договорът с „ГОЛДЪН БЪГ“ ЕООД – на 07 февруари 2001 г.", "date": "2019.04.17", "title": "Два плажа в Равда остават без концесионери "}
{"url": "https://www.monitor.bg:443/bg/a/view/lozan-i-boec-se-pregyrnaha-sreshtu-neudobnite-medii-162787", "text": "Скандалният шеф на Върховния касационен съд Лозан Панов и НПО-то на укриващия се зад граница от българското правосъдие Цветан Василев „БОЕЦ“ се обединиха публично срещу „неудобните медии“. Грозната сцена се разигра на конференция под наслов: „Независим съд – свободна държава. За правото и справедливостта“, която се проведе в лъскавия столичен хотел „Балкан“. Съорганизатори на събитието пък бе НПО-то, обслужващо политическите амбиции на проваления правосъден министър и настоящ сламен лидер на „Да, България“ Христо Иванов. Конференцията обаче се превърна в потъпкване на свободата на словото и на практика се ограничи до лекция на председателя на ВКС Лозан Панов пред подбрани медии, тъй като останалите не бяха допуснати. Панов, който демонстративно не присъства на честването на 140 г. от приемането на първата демократична българска Конституция през 1879 г. във вторник във Велико Търново, на която се събра целият магистратски елит, в сряда се изяви като основен лектор на сбирка на съмнителни НПО-та в централен столичен хотел. Няколко дни по-рано на електронните пощи на журналисти от „Монитор“ бяха получени покани за събитието с молба да бъде заявено участие чрез предварителна регистрация на посочен имейл. Такава регистрация бе направена, но въпреки това журналистите не бяха допуснати на събитието. На въпрос защо това се случва, мъж с бадж Атанас Шарков, представил се като член на инициативния комитет, обясни: „Поканата е само, за да ви информираме за събитието. Нищо, че сте се регистрирали, ние не сме ви потвърдили“. На забележката, че не е било написано, че ще има потвърждение на регистрацията, видимо изнервеният мъж, се тросна: „Има баджове за медиите, чието отразяване ни интересува“, а след това допълни, че това са медии, „които ни отразяват правилно“. Всички недопуснати на речта на Панов средства за масова информация той обвини, че са виновни за 111-тото място по свобода на словото в България. В същото време съвсем демонстративно журналисти, които не са се регистрирали, но явно са от подбраните медии, бяха записани и допуснати в залата, където предстоеше да се чуят поредните разсъждения на съдия №1 за съдебната система и правосъдието в страната. Докато удобни и неудобни медии бяха селектирани на място във фоайето на хотела, шефът на „Правосъдие за всеки“ Петромир Кънчев се въртеше настрани и остави на неизвестните никому регистратори да обясняват на журналистите защо не са допуснати на събитието. Специално наети гардове пък стояха на вратата на залата и стриктно проверяваха да не влезе някой без бадж. Видимо впечатление направи, че десетки от белите баджове, приготвени за поканени гости на лекцията, останаха непокътнати, тъй като хората просто не дойдоха на събитието. Много от пропуските в жълт цвят за представители на медиите също останаха недокоснати поради същата причина. За сметка на това вечно недоволният от какво ли не Йоло Денев получи разрешение да влезе. Представящият се дисидент и журналист Николай Колев – Босия пък се появи с метална рулетка в ръцете, която периодично отваряше и затваряше, и също бе пуснат на лекцията без проблем. Постоянното присъствие на всички протести на „Правосъдие за всеки“ и „БОЕЦ“ Христо Николов, който гравитира край „Да, България“, този път беше без мегафон, изтупан в бял костюм. Присъствие регистрира и бившият скандален шеф на Софийския районен съд Методи Лалов. Други известни личности – юристи и общественици, не бяха забелязани. Иначе събитието, за което явно бяха похарчени сериозни суми от незнайни благодетели, се проведе при отчайващо нисък интерес. В зала, в която бяха разположени столове за 200 седящи гости, присъстваха не повече от 40 лица, повечето от които са известни като защитници и говорители на тезите на банкера беглец Цветан Василев, както и \"щатни\" протестъри. Минута преди началото на събитието Панов пристигна в хотела и отговори на онази част от журналистическите въпроси, които му харесаха. На първо място той заяви, че няма да подава оставка заради разследването как жена му Елисавета, наречена от Христо Иванов Черния лебед, си е купила луксозно жилище на ниски цени от скандалната фирма „Артекс“. Идеята за промени в Закона за съдебната власт, според които тримата големи – главният прокурор, председателят на ВКС и председателят на ВАС също да бъдат разследвани, Панов обяви за „неприемлива за българското законодателство“ и се оправда: „Аз и сега съм разследван, срещу мен има и данъчни проверки, и на КПКОНПИ“. След което добави: „Темата за предсрочно прекратяване на мандати – в ЗСВ има ясно регламентирани основания, които са предвидени. Имам впечатлението, че се търси по-скоро основание, а не се търсят законови предпоставки“. Панов каза още, че не бил чул Европейската комисия да изисква разследване на председателите на върховни съдилища и отказа да обясни защо съпругата му тръгна да го оправдава по подбрани медии. В залата пък Панов изчете поредната си политическа реч, като голяма част от нея бе посветена на аналогии между действията на фашистите в Германия при управлението на Адолф Хитлер и съвременна България. Лозан Панов обвини европейските институции, че имат лицемерно отношение към българските власти, като заради подкрепата им за отпадане на Мониторинговия механизъм над България, председателят на ВКС достигна до извода, че ЕК практически помагала за настаняване на фашисткия модел у нас. \"Няма определена мярка, но събитията в България в последните години напомнят исторически контекст, в който се е развил националсоциализма\", каза Панов. Очаквано и в пълен синхрон с политическите изказвания на проваления бивш правосъден министър и лидер на \"Да, България\" Христо Иванов, Лозан Панов също нападна главния прокурор Сотир Цацаров. Панов повтори \"опорните точки\", които Иванов лансира от няколко дни в медиите, че предстоят \"мракобесни времена\" за правосъдието, ако Цацаров станел главен съдебен инспектор. За естеството на форума говори и един от въпросите, които му бе зададен от един от присъстващите, а именно – дали Лозан Панов е готов да оглави нов политически проект. Председателят на ВКС отговори, че се надява да изкара до край мандата си, освен, ако не се стигне до преждевременното му отстраняване заради системни нарушения. Развоя на самото събитие показа, че организаторите са преследвали именно тази цел – оставането на Панов начело на Съдийската колегия на ВСС и на ВКС. Още повече, че организирането на форума се случи, непосредствено след разкритията за закупуването от самия Панов и от съпругата му на имоти на цени в пъти по-ниски от реалните, включително и огромен апартамент от кумовете им от строителната фирма на властта \"Артекс\". След края на форума, Панов остана в залата и в продължение на 15-минути разговаряше приятелски с един от най-доверените хора на Цветан Василев в медийните среди у нас – авторката на множество интервюта с банкера беглец Любица Кулезич. Час по-рано известният с близостта си до Василев – Георги Георгиев от \"Боец\" обяви, че организацията, чиято основна цел е да защитава интереса на основния подсъдим за фалита на КТБ, щяла да издига кандидат за главен прокурор.", "date": "2019.04.17", "title": "Лозан и „БОЕЦ“ се прегърнаха срещу неудобните медии "}
{"url": "https://www.monitor.bg:443/bg/a/view/papa-francisk-blagodari-na-ogneborcite-162779", "text": "Папа Франциск изрази днес \"благодарността на цялата (Католическа) църква\" към огнеборците и всички, \"положили усилия дори с риск за живота си\", за да спасят от пламъците катедралата \"Нотр Дам\" в Париж, предаде Франс прес. \"Нека Дева Мария ги благослови и подкрепи възстановителните работи. Нека това стане общо дело за възхвала и прослава на Бога\", заяви папата по време на традиционната си седмична генерална аудиенция на площад \"Св. Петър\" в Рим. \"Скъпи братя и сестри, изпитах силна болка и се чувствам толкова близък до всички вас\", добави той в посланието си, преведено после на френски от свещеник и адресирано \"към всички парижани и целия френски народ\". Вчера следобед аржентинският понтифик разговаря по телефона с френския президент Еманюел Макрон след пожара, опустошил \"Нотр Дам\" предната вечер. В телеграма, изпратена във вторник до парижкия архиепископ монсеньор Мишел Опти, папата отправи пожелание \"за общо сплотяване\", за да бъде възстановено това \"архитектурно бижу, (носител) на колективната памет\", спадащо според него към \"архитектурното и духовното достояние на Париж, на Франция и на човечеството\". Вчера кардинал Джанфранко Равази, \"министър на културата\" към Светия престол, предложи експерти от музеите на Ватикана да се включат с \"техническа и научна\" помощ във възстановяването на \"Нотр Дам\".", "date": "2019.04.17", "title": "Папа Франциск благодари на огнеборците"}
{"url": "https://www.monitor.bg:443/bg/a/view/vissheto-za-pedagozi-bez-pari-162784", "text": "Бъдещите учители няма да плащат такса за обучението си в университета. Тази възможност обсъжда образователното министерство, заяви зам.-просветният министър на Деница Сачева на конференцията „Актуални политики практики в образованието“, която се проведе в Педагогическия колеж в Плевен. Тя сподели, че има ръст на изучаващите това направление. „През тази година имаме увеличение на записаните студенти в педагогическите специалности във висшите училища. Те са защитени и това дава право на студентите да получават по две стипендии. “, каза тя. При представяне на проекта за план - приема в държавните и частните висши училища за 2019-2020 г. образователният министър Красимир Вълчев пък заяви, че за да бъдат привлечени повече студенти към приоритетните направления, в промените в Закона за висшето образование те ще бъдат освободени от такса. Това са професионалните направления: религия и теология, физически науки, химически науки, математика, енергетика, метариали и материалознание, химични технологии. Сачева посочи още, че в момента докато в същото време на над 50 години са 59 000 души. Това означава, че на един млад учител се падат четирима над 50 г. „В следващите години над 50 000 преподаватели ще се пенсионират, затова основно предизвикателство е да обезпечим системата с кадри. Вече наблюдаваме недостиг на учители по природни науки, информационни технологии и чужди езици“, посочи още зам.-министърът. Тя обясни, че за преодоляването на този недостиг се взимат мерки. Преди седмица беше одобрена националната програма „Мотивирани учители“, с която ще се даде възможност на 100 специалисти по математика, химия, физика, информационни технологии да придобият педагогическа правоспособност. Ще бъде създаден и корпус от 80 учители с поне 8-годишен стаж, които да бъдат изпращани в училища с по-ниски образователни резултати. Те ще получават до 500 лв. допълнително възнаграждение, както и средства за транспорт и за покриване на наем. Кандидатстването по програмите в до 8-и май. Ръстът на учителските заплати е друга от мерките. „Изпълняваме ангажимента си за двойно увеличение на заплатите. За първи път тази година учителските възнаграждения са над средните за страната. Нашата цел е посочи Сачева. По думите й учител е професия на бъдещето, която ще се развива бурно в следващите пет години. „Това е професия с постоянно подобряващи се условия на труд. Тя предоставя професионални и интелектуални предизвикателства и развитие на дигитални умения“, заяви още тя.", "date": "2019.04.17", "title": "Висшето за педагози без пари"}
{"url": "https://www.monitor.bg:443/bg/a/view/dsb-globjava-s-po-edna-zaplata-svoi-za-medijni-uchastija-162780", "text": "ДСБ са си сложили предизборно ценоразпис за глоби на свои хора, които гостуват в неправилните медии или пък си позволят своеволието да не рекламират до дупка името на коалицията с Христо Иванов - \"Демократична България\", съобщава сайта на Канал 3.  Цензурата на \"демократите\" от ДСБ лъсна, разобличена от шефа на ТВ Европа Георги Харизанов, който се е сдобил и с ценоразписа черно на бяло, тъй като цялата тази инструкция на Атанас Атанасов и ръководството на ДСБ звучи като виц. И за да има макаренковска дисциплина в партията, тоягата скача нависоко. Най-голяма е глобата за партиец, който се изяви пред медиите без разрешението на пиарите, сиреч - партийните шефове в демократичната, по-демократичната и най-демократичната десница, която протестира за всичко и за всеки, когато се сети. Десебар, който си позволи да бъде свободен да говори пред която си избере медийна трибуна без разрешение, ще бъде санкциониран от Демократите за силна България с 1150 лв. Дали пък скритата мисъл на агитката около Атанас Атанасов не е да съберат някой лев за собствените си предизборни прояви, че е скъпо саморекламирането, особено когато си под статистическата грешка. А как, въпреки \"желязната завеса\" на демократите от ДСБ цялата излагация лъсна - попаднали са на мушката на Харизанов, който ги е разобличил публично в профила си във Фейсбук и ги е подложил на убийствен сарказъм.", "date": "2019.04.17", "title": "ДСБ глобява с по една заплата свои за медийни участия"}
{"url": "https://www.monitor.bg:443/bg/a/view/kabinetyt-dava-nad-860-000-lv-za-poseshtenieto-na-papa-francisk-162781", "text": "Правителството одобри допълнителни разходи 2019 г. за организирането и провеждането на апостолическото пътуване на Негово Светейшество Папа Франциск в България на 5-7 май, съобщиха от пресслужбата на Министерския съвет след заседанието на кабинета днес. Официалното посещение на папа Франциск е първо посещение на глава на Ватикана и на Римокатолическата църква от 17 години насам. То има важно значение за утвърждаване на България като модел за етническа и религиозна толерантност и като повод за положителни послания към българската общественост за мир и добруване, допълват от Министерския съвет.  Папа Франциск ще извърши апостолическо пътуване в България от 5 до 7 май 2019 г., за да поздрави българския народ и да даде на всеки българин своя благослов за мир и благоденствие. Той ще се срещне с представителите на държавните власти, с Негово Светейшество Българския Патриарх Неофит, с дипломатическия корпус и с гражданското общество. Папа Франциск ще се срещне също с представителите на религиозните вероизповедания, като по време на своята визита ще посети градовете София и Раковски. Допълнителните разходи за 2019 г., които се одобряват с правителственото постановление, са в размер на 866 000 лв. От тях по бюджета на Министерския съвет се отпускат 759 000 лв. За Министерството на вътрешните работи са предвидени 77 000 лв., а за Националната служба за охрана - 30 000 лв.", "date": "2019.04.17", "title": "Кабинетът дава над 860 000 лв. за посещението на папа Франциск "}
{"url": "https://www.monitor.bg:443/bg/a/view/remontirat-fizkulturni-stadioni-s-pari-ot-totalizatora-162785", "text": "Физкултурните салони в школата ще могат да се ремонтират с пари от Спортния тотализатор. Такава възможност дават промените в Закона за физическото възпитание и спорта, който депутатите приеха на първо четене в парламента. Поправките бяха внесени от ГЕРБ и бяха подкрепени единодушно от 81 народни представители. Целта на измененията е да се създаде механизъм, по който постъпления от Държавно предприятие „Български спортен тотализатор“ по сметка на спортното министерство да могат да се прехвърлят и да се разходват за нуждите на физическото възпитание и спорта. Парите ще могат да се използват и за поддържане, ремонт, реконструкция и цялостно обновяване или създаване на нови спортни обекти, или спортни съоръжения в държавните и общинските училища.", "date": "2019.04.17", "title": "Ремонтират физкултурни салони в школата с пари от тотализатора"}
{"url": "https://www.monitor.bg:443/bg/a/view/pravjat-sportni-igrishta-s-evropari-v-peshtera-162770", "text": "Община Пещера ще изгради и оборудва мини футболно игрище, както и комбинирано игрище за баскетбол и волейбол в Професионалната гимназия по хранително-вкусови технологии „Атанас Ченгелев“. Предстои кметът Николай Зайчев да подпише договор с Държавен фонд „Земеделие“ за безвъзмездно финансиране по Програмата за развитие на селските райони за периода 2014 – 2020 г.„Благодарение на одобрения проект по Програмата за развитие на селските райони, ще инвестираме малко над 94 000 лв. в изграждането на мини футболно игрище, както и комбинирано игрище за баскетбол и волейбол в нашата професионална гимназия. Предвиждаме подмяна на настилки в зоната на обособените игрища, изграждане на осветление, ще се монтират три модула пейки за по 18 души. Футболното игрище ще е с изкуствена трева.Масовият спорт е важен, както за подрастващите, така и за хората в активна възраст, които разпускат с тези отборни игри. Ето защо работим в посока увеличаване на местата, където в Пещера може да се спортува.“, коментира спечеленият проект кметът на общината Николай Зайчев. Съществуващите спортни площадки в Професионалната гимназия по хранително-вкусови технологии са строени заедно с училището, като в годините им е правен поддържащ ремонт, частично има запазени баскетболни кошове.Новите площадки ще бъдат в съседство със Стрийт фитнеса, който беше изграден по инициатива на кмета Николай Зайчев през 2016 г.", "date": "2019.04.17", "title": "Правят спортни игрища с европари в Пещера"}
{"url": "https://www.monitor.bg:443/bg/a/view/evroto-njama-da-promeni-lihvite-po-kreditite-162768", "text": "Десет години след бума на ипотечното кредитиране клиентите на банките теглят потребителски заеми, за да рефинансират остатъците или да се освободят от дълга върху жилищата. Тенденцията се наблюдава през последната година. при покупка на недвижима собственост, обяви Екатерина Кирилова, главен търговски директор на УниКредит Консюмър Файненс по време на финансов форум. За първи път миналата година ръстът на потребителското кредитиране беше по-голям от този на ипотечното в абсолютна стойност. Тенденцията продължава и тази година, само за февруари потребителските кредити са нараснали с 15 на сто повече от ипотечните. Основните причини са повишаването на покупателната способност, ръст в средните заплати, улесняването на процедурата за отпускане на заеми и осветляването на бизнеса, улесняващо оценката на риска на служителите им. Сделките за теглене на потребителските кредити се сключват на средни нива в момента около 7%, а най-ниските на пазара са 5 на сто, но при високо ГПР. Лихвите по ипотечните кредити също се задържат на стабилни нива - малко над 3% и вече не вървят надолу. Но предпазливост винаги трябва да има, защото при теглене на кредит трябва да се има едно на ум, че лихвата днес няма да е същата след или две години, предупреди Живко Тодоров, главен финансов директор в Първа инвестиционна банка. По думите му лихвите стигнаха дъното и ще се задържат на тези нива в хоризонт от едва до две години, прогнозира Тодоров. Леко покачване в края на годината очакват от Уникредит. При финансирането на покупка на имоти от физически лица, за разлика от преди десетилетие, когато имаше случаи на жилищни заеми с 0% самоучастие, посочи Асен Ягодин - изпълнителен директор на Пощенска банка, добавяйки, че това се случва и поради желанието на самите потребители, които вече са много по-разумни в преценките си. По думите му, когато говорим за фирмени кредити, няма как ситуацията да се сравнява със заемите за физически лица, тъй като не става дума за доход, който ще се индексира през годините, а за бизнес проект и рисковете пред него. Лихвите по бизнес заемите са „екстремално“ ниски и много по-важен фактор за бизнеса е какви са перспективите пред икономиката. Според него, икономиката ни е „прекалено зависима“ от европейската и всичко, което се случва в Европейския съюз, се отразява пряко върху финансирането на бизнеса и техните планове. Според Ягодин, забавянето, което се наблюдава в европейската икономика, провокирало Европейската централна банка да отложи вдигането на лихвите. Несигурността около брекзит и европейските избори, търговската битка между САЩ и Китай и прочее, внасят несигурност, която се пренася на пазарите у нас, включително на пазара на недвижими имоти. Влизането в еврозоната няма да е Светия грал за ръст на икономиката, необходими са структурни промени, за да продължи това устойчиво развитие, предупреди изп. директор на ОББ Кристоф Де Мил. Но би трябвало да повтори успеха на икономическо развитие, когато имахме предприсъединителните програми на ЕС, коментира темата Георги Заманов, изп. директор на Алианц Банк България. \"Не трябва да забравяме готовността на нашите клиенти да използват тези продукти. Дигитализацията се случва само в големите градове. В провинцията хората обичат да отидат до клона, да си поговорят с банковите служители. Но като цяло инвестициите си заслужават, това е бъдещето. В повечето големи банки човек вече може да кандидатства за кредит и да подпише договор, без да отиде до физическия клон. Въпросът е да образоваме клиентите, за да може все по-голяма част от тях да се възползват от този технологичен напредък\", коментира финансовият директор в ПИБ Живко Тодоров. \"Време е ние, банките, да прегърнем технологиите, защото има много неща, които можем да направим. Това много ще подобри и цената на финансирането. Например в момента един бизнес кредит се обработва от няколко човека, които трябва да го преглеждат и ние на практика губим пари\", заяви изп. директор на Българо-американска кредитна банка Илиан Георгиев. По отношение на иновациите в сектора, Ягодин смята, че отговаряйки на нуждите на новото поколение клиенти. Въпреки това, експертът не смята, че банковите клонове на бъдещето ще останат без човешка намеса, тъй като потребителите имат нужда от личен контакт. Според Кирилова, навлизането на новите технологии ще променят начина, по който функционират клоновете - с максимално редуцирани оперативни процеси, като ще представляват по-скоро консултантски дейности. По отношение на офисът на бъдещето, Лукас Турса, старши вицепрезидент на TBI Bank заяви, банките не могат да бъдат добри във всичко. Партньорствата ще са много важни и ние вярваме в създаването на една екосистема, добави Турса. В миналото бе много трудно човек да смени банката си. Сега има различни възможности, които дигиталната трансформация ни предлага. Новите компании, които стъпват на пазара, са много добри в разрешаването на конкретни проблеми. Transferwise са добри в плащанията, Revolut при валутните операции и т.н. В нашия случай банките работят доста бавно и най-вече големите банки. В някои случаи банки ще купуват финтех компании и вече имаме добри и лоши примери за това, допълни Турса. По думите на Живко Тодоров от ПИБ банките се доближават до предлагането от финтех компаниите, но оставяйки с основното си предимство – сигурността и регулацията над работата им. „Цените, които предлагат финтех компаниите са субсидирани и потребителите трябва да си дават сметка за това“, смята Илиан Георгиев от БАКБ. „Горят кеша на инвеститорите и най-вероятно тази себестойност е за привличане на потребители. Моделът им е: правим клиенти и продаваме“, допълни Георгиев. и през следващите няколко години. \"През януари бях с наши американски партньори, които не знаят много за България. Те казаха, че ако се вземе предвид броя на банките, у нас би трябвало да живеят поне 25 милиона души\", коментира Живко Тодоров от ПИБ.", "date": "2019.04.17", "title": "Теглят потребителските кредити за изплащане на ипотеки (ОБНОВЕНА)"}
{"url": "https://www.monitor.bg:443/bg/a/view/osydiha-bivshija-devnenski-kmet-za-dlyjnostno-prisvojavane-za-38-298-leva-162766", "text": "Състав на Девненския районен съд призна за виновен бившият кмет на община Девня, Атанас Кузев за длъжностно присвояване в големи размери – 38 298 лева. Наложеното наказание е лишаване от свобода за срок от 3 години, чието изтърпяване е отложено с 5-годишен изпитателен срок.  .  С присъдата от 16 април, т. г., съдът лиши Атанас Кузев и от правото да заема държавна и обществена длъжност по член 37, ал. 1, т. 6 от НК за срок от 5 години. Бившият кмет бе предаден на съд с обвинителен акт на Районната прокуратура в Девня затова, че в периода от 2009 до 2015 г. при условията на продължавано престъпление, в качеството си на длъжностно лице – действащ кмет на община Девня, е присвоил гориво в големи размери. По време на разследването, обвиняемият кмет е бил с мярка за неотклонение „Парична гаранция“ в размер на 5 000 лева. Според историята на престъплението, община Девня сключила договор с „Лукойл България“, според клаузите на който им е била предоставена карта за зареждане с гориво. С нея обаче боравел само кметът, който зареждал управлявания лично от него служебен дизелов джип „Волво“. Зарежданото дизелово гориво значително надвишавало разхода на автомобила, според техническите му параметри. С картата за гориво били зареждани и значителни количества бензин, плащани били и скъпи алкохолни напитки и цигари в различни бензиностанции ба страната. Това е второто разглеждане на делото срещу вече бившия кмет Атанас Кузев. В края на 2017 г. Девненският районен съд го оправда по повдигнатото обвинение за длъжностно присвояване в големи размери. Последва протест на Районната прокуратура срещу оправдателната присъда. Състав на Варненския окръжен съд върна делото за разглеждане на първата съдебна инстанция от друг състав, който се произнесе с осъдителната присъда. Районната прокуратура в Девня отново ще протестира присъдата, тъй като смята, че наложеното условно наказание на Кузев е несправедливо и занижено.", "date": "2019.04.17", "title": "Осъдиха бившия девненски кмет за длъжностно присвояване на 38 000 лева"}
{"url": "https://www.monitor.bg:443/bg/a/view/desi-ot-la-ti-da-repetira-za-koncert-s-bebe-na-10-dni-snimka-162776", "text": "Една-трета от чаровните LaTiDa – Десислава Христова, стана майка за пръв път на 5 април. Заедно с малкия Самуел са вече у дома и той получава първите си уроци по пеене от колежките на мама. Триото вече репетира за концерта си след месец в Sofia Live Club, а вокалните тренировки са се преместили в дома на Деси, за да не се разделя тя от бебето. По всичко личи, че на Самуел музиката му допада, защото и той се включвал и пригласял. Това въобще не е чудно, смята певицата, тъй като тя е работила почти до раждането на детето й и момченцето е имало възможност да послуша доста хубава музика преди дори да се появи на бял свят. В осмия месец Деси и колежките й бяха част от големия концерт на Любо Киров в зала 1 на НДК. Преди това пяха на турнето на примата Лили Иванова. За предстоящия си концерт Деси, Яна и Бети избраха да се върнат към любимата музика от 90-те. LaTiDa зареждат нов плейлист с позабравени български песни. \"Те са отражение и на нашите първи силни чувства и емоции, и винаги ще бъдат част от сърцата ни\", споделят момичетата.\"Ако искате да си припомните любимите песни от времето на промяната, заповядайте на 17 май в Sofia Live Club.\"", "date": "2019.04.17", "title": "Деси от LaTiDa репетира за концерт с бебе на 10 дни (СНИМКА)"}
{"url": "https://www.monitor.bg:443/bg/a/view/gyrcija-iska-ot-germanija-obezshtetenija-za-vtorata-svetovna-162765", "text": "Гръцкият парламент обсъжда и ще бъде гласувано решение, което ще отвори пътя пред страната да предяви претенции към Германия за задълженията й, които произтичат от окупацията на Гърция по време на Втората световна война, съобщава \"Катимерини\". За обсъждане е внесен доклад, изготвен от междупартийната парламентарна комисия за изискване на германските задължения.  Предложението, което е подкрепено от управляващата СИРИЗА и опозиционните Нова демокрация, Движение за промяна и Съюз на центристите (Гръцката комунистическа партия ще представи свое предложение), завършва със следното: \"Гръцкият парламент призовава гръцкото правителство да предприеме всички дипломатически и правни действия за предявяването и пълното удовлетворяване на всички претенции на гръцката държава от Първата и Втората световна война\". На среща с журналисти председателят на парламента Никос Вуцис определи предстоящото решение като \"исторически момент за гръцкия парламент\" и обясни, че след него правителството ще бъде задължено да отправи до германското правителство вербална нота за гръцките претенции като първа стъпка според международното право. Гръцкият парламент ще уведоми за процедурата Европейския парламент и парламентите на всички страни членки на ЕС. В предстоящото решение на парламента се казва, че задълженията към Гърция от двете световни войни са дълг, който не може да бъде отписан, а гръцките претенции остават висящи и активни. Подчертава се, че Гърция никога не се е отказвала от тези претенции. Според доклад, изготвен от специална комисия на гръцката сметна палата, претенциите на Гърция възлизат на около 309 милиарда евро (според Парижката конференция) и на около 270 милиарда евро (според архивните документи). Върху тази сума Гърция иска Германия да плати и лихви за времето, през което не е изплащала задълженията си. Попитан защо докладът се внася за обсъждане две години след съставянето му, Вуцис отговори, че забавянето се дължи на необходимостта Гърция да избегне възможността да бъде направен опит тези задължения да бъдат приспаднати от гръцкия дълг още по време на икономическата криза и на меморандумите с кредиторите. Постоянната позиция на германското правителство е, че въпросът за военните репарации към Гърция е \"юридически и политически уреден окончателно\". Берлин твърди, че въпросът за военните репарации е бил решен в рамките на междудържавните споразумения на конференцията в Париж след войната. Гръцкият министър на отбраната Евангелос Апостолакис не изключи възможността ВВС на САЩ да използват военната база Лариса в централна Гърция като база за безпилотния си разузнавателен самолет “Global Hawk”. „Всички сценарии се разглеждат. Има различни предложение, които обсъждаме и разглеждаме. Ще видим“, заяви Апостолакис по време на визитата си в базата Лариса. Той похвали „отличното ниво“ на сътрудничество между Гърция и съюзниците й в НАТО, най-вече със САЩ. „Опитваме се да спечелим преимущество от всяка една възможност, която ни се предоставя за да увеличим оперативните си способности, в сътрудничество с въоръжените сили на други държави“, допълни Апостолакис.", "date": "2019.04.17", "title": "Гърция иска от Германия обезщетения за Втората световна "}
{"url": "https://www.monitor.bg:443/bg/a/view/iskat-djuliana-gani-za-reklamno-lice-na-restorant-v-bali-162767", "text": "Риалити звездата Джулиана Гани и годеникът й – фитнес инструкторът Илиян Найденов, станаха рекламни лица на ресторант в остров Бали. Двамата поеха на романтично пътешествие до екзотичната дестинация преди дни, а от заведението ги потърсили лично за промо кампанията им. коментира екзалтиран фитнес гуруто, като добавя, че все повече се замислят с Малката Джулка да преместят адресната си регистрация на острова. Междувременно рекламното видео с участието на двойката вече се появи на бял свят. В 55-секундния клип те пристигат пред японския ресторант на мотор, а камерата следи плеймейтката и нейния любим се разхождат из мястото, преди да скочат в басейна на терен, където им сервират вечерята.", "date": "2019.04.17", "title": "Искат Джулиана Гани за рекламно лице на ресторант в Бали"}
{"url": "https://www.monitor.bg:443/bg/a/view/ognjan-napusna-master-chef-162769", "text": "Огнян Ганчев се раздели с престилката си в кулинарната надпревара MasterChef. 53-годишният бизнесмен се озова на стрес теста, след като сините изгубиха отборната битка, в която приготвяха ястия за детски рожден ден. В първия етап на битката от елиминационния етап Оги не изброи съставките на познатата си супа рамен, а реши да спази условието на задачата и да действа по памет. Пропуснатите четири съставки го доведоха до „финалната права“, в която трябваше да приготви впечатляващо ястие с 9-те продукта, които разпозна. Липсата на вода и сол сред тях се оказа фатална за него и той представи на журито красиво, но твърде минималистично азиатско шишче със спанак. Шеф-готвачите Андре Токев, Петър Михалчев и Силвена Роу бяха категорични, че талантът и способностите на Огнян в кулинарията са безспорни и той не трябва да спира да готви", "date": "2019.04.17", "title": "Огнян напусна MasterChef"}
{"url": "https://www.monitor.bg:443/bg/a/view/zapochvat-snimkite-na-seriala-vlastelinyt-na-prystenite-prez-avgust-162771", "text": "„Властелинът на пръстените“ се отправя към Шотландия. Две години, след като Amazon преброи 250 милиона долара за правата за създаването на предистория към популярните филми от началото на 21 век, стана ясно, че клапата към продукцията ще щракне през месец август. Филмово студио в Единбург вече се е заело с изграждането на конструкцията, необходима за заснемането на сериала, като от екипа се надяват тя да е готова в разгара на лятото. Очаква се работата на терен да продължи три месеца, а през март 2020 г. камерата отново да се завърти в Шотландия. Премиерата към момента е заложена за 2021 г. Общо 1 милиард долара струва продукцията на Amazon, които имат зелена светлина да реализират пет сезона на „Властелинът на пръстените“. За първите две порции епизоди компанията е заделила $250 милиона.", "date": "2019.04.17", "title": "Започват снимките на сериала „Властелинът на пръстените“ през август"}
{"url": "https://www.monitor.bg:443/bg/a/view/stotici-izpratiha-sasho-kostov-162775", "text": "Стотици опечалени се стекоха в храма „Св. София“, за да се простят с легендата на „Левски“ Александър Костов. Сред присъстващите бяха едни от най-големите имена от историята на „синия“ клуб, техни колеги от ЦСКА, фенове и футболни деятели. Своята почит към големия футболист и човек отдадоха Кирил Ивков, Стефан Павлов, Наско Сираков, Даниел Боримиров, бившият кмет на столицата Стефан Софиянски, бившият президент на „Левски“ Тодор Батков, почетният президент на „червените“ Димитър Пенев и много други. Легендата на „Левски“ си отиде от този свят в понеделник на 81 години. На излизане от храма бившият собственик на „сините“ Тодор Батков едва сдържа сълзите си. „Тъжен е поводът. Горе се събраха на „Левски“. Това е животът. Много добър човек, много честен. Много ми е помагал. Много помагаше в школата, чист човек, левскар“, сподели Батков. На свой ред живата легендата на клуба Наско Сираков определи Сашо Костов като един от най-големите символи на човещината в българския футбол. „Лошото за българския футбол и спорт е, че много такива тежки и тъжни дни имаме в последните месеци. Загубихме може би една от най-харизматичните и усмихнати фигури, не само за „Левски“ и националния отбор. Той записа името си със златни букви, така че то ще пребъде“, заяви Сираков. Поради множеството хора в храма пък възрастна жена припадна и се наложи спешно която първо бе с включени сирени. Шофьорът обаче показа съобразителност и веднага спря звуците, след като видя, че стотици са се стекли за опело. Медицинският екип влезе в храма и даде първа помощ на дамата, след което я изведе. Намесата на лекарите бе навременна и състоянието на възрастната жена се подобри след минути.", "date": "2019.04.17", "title": "Стотици изпратиха Сашо Костов"}
{"url": "https://www.monitor.bg:443/bg/a/view/remontyt-na-arsenalski-prikluchva-za-velikden-162772", "text": "Асфалтирането на обособеното трасе по столичния булевад „Арсеналски“, по което ще върви тролей №7, ще приключи преди Великден. Това стана ясно при инспекция на зам.-кметът по транспорт Дончо Барбалов. Той обясни, че изпълнителите са обещали да приключат ремонта около 25 април, ако метеорологичните условия позволяват. След това в трасето влизат строителите от „Столичен електротранспорт“, които трябва да изградят контактната мрежа за тролейбусната линия. „Към края на май строително-ремонтните дейности по линията на тролей №7 трябва да са приключили“, заяви шефът на транспортното дружество Евгени Ганчев. Новата тролейбусна линия ще замести трамвай 6, който бе спрян от движение с решение на Столичния общински съвет миналата година. В момента тролей 7 върви от Сточна гара до „Люлин“. Новият маршрут ще бъде от „Манастирски ливади” по ул. „Костенски водопад”, „Бяла Черква”, „Арсеналски”, по обособеното трамвайно трасе, по „Черни връх”, „Фритьоф Нансен”, след това към Руски паметник, „Опълченска” и „Люлин”. Това ще е най-дългото тролейбусно трасе в града - цели 14 километра, а интервалът на движение ще бъде между 8 и 10 минути. При пускането на новото трасе за тролей 7 ще има временен маршрут, заради строящата се метростанция на ъгъла на бул. \"Патриарх Евтимий\" и бул. „Левски“. Първоначално тролеят ще се движи на две части - от „Люлин“ до Сточна гара и от „Манастирски ливади“ до Сточна гара. След като метростанцията бъде готова и на бул. „Левски“ при кино „Одеон“ бъде разрешен ляв завой по бул. \"Патриарх Евтимий\", тролей №7 ще върви вече по постоянния си маршрут.", "date": "2019.04.17", "title": "Ремонтът на „Арсеналски“ приключва за Великден"}
{"url": "https://www.monitor.bg:443/bg/a/view/top-gotvachi-merjat-cherpaci-za-nacionalnata-kulinarna-kupa-162762", "text": "Над 120 топ готвачи ще премерят сили и черпаци за Националната кулинарна купа – състезание, което ще се проведе на 19 и 20 април в Пловдив. За първи път участниците във вкусната надпревара ще готвят тематично в дисциплината „Нов прочит на българската кухня”. В този етап от конкурсната надпревара те ще трябва да приготвят ястия от ориз в гювече, а най-оспорвани се очаква да бъдат битките за титлите „Най-добър кулинарен отбор“ и „Най-добър готвач“. Отборите ще приготвят предястие от патешко филе, основно ястие с червено месо и десерт от сметана, череши, шоколадов блат, черешова ракия или ликьор. Индивидуалните състезатели трябва да се справят с рибно предястие и основно ястие от червено месо. Вторият кръг е с название „Черна кутия“, защото участниците получават продуктите в затворен кашон на самия старт, имат само 15 минути да измислят рецепта и 90 минути, за да представят на журито тристепенно меню. Конкурс за най-добра сватбена торта на тема „Лавандула и люляк“ е една от категориите за излъчване на най-добър сладкар. Претендентите ще минат през още четири тура, сред които са изработване на шоколадова скулптура на тема „Опазване на околната среда“ и направа на веган десерти. В 12-ото издание на Националната кулинарна купа отново присъства атрактивният шампионат за пица с  дисциплините „Новита“ и „Класика“. И при двете разточването на тестото задължително е на ръка. Победител в раздел „Паста“ ще стане майсторът, който предложи най-креативната рецепта за затворен пресен продукт. Силна конкуренция се очаква и в индивидуалната категория „Телешко“, където на участниците ще бъдат предоставени котлет, бон филе, рибай и момици, за да направят своите вкусни изненади. Основен акцент в Национална кулинарна купа на България 2019 ще е Панорама на професионалното образование. Ще се проведат състезания в категориите „Най-добър млад готвач”, „Най-добър млад хлебар/сладкар” и „Най-добър млад сервитьор“. Ястията ще бъдат презентирани на български и на един чужд език по избор.  Тази част е под егидата на Министерството на образованието и науката. Най-голямото кулинарно състезание у нас се организира от Българската асоциация на професионалните готвачи, а партньори на форума са Асоциацията на сомелиерите и Българската асоциация на барманите.", "date": "2019.04.17", "title": "Топ готвачи мерят черпаци за Националната кулинарна купа"}
{"url": "https://www.monitor.bg:443/bg/a/view/biznesyt-poiska-po-niski-taksi-na-tol-sistemata-162756", "text": "АИКБ, БСК и БТПП поискаха по-ниски първоначални тарифи при въвеждането на новата система за таксуване на превозвачите и тяхното постепенно увеличение. В общо становище до управляващите трите работодателски организации, за разлика от КРИБ, не се обявиха за отлагане на тол системата по републиканската мрежа, а акцентират върху размера на таксите за тежкотоварни автомобили. Разчетите на работодателите отчита значително повишаване на тежестта за българските превозвачи и от там – скокообразно нарастване на цената на товарните превози, поради което предлагаме определянето на по-ниски първоначални такси и тяхното постепенно увеличение. Предложението е в рамките на 5 г. срок до достигане на целевото равнище и отчитане на ефекта върху интензивността на трафика и натоварване на републиканската пътна мрежа (АМ и I, съответно II и III кат.). на въздействието от тази мярка и се предприемат коригиращи действия, при необходимост. Бизнесът счита, че въвеждането на „тол системата“ е необходима, макар и закъсняла стъпка за подобряване поддръжката и обновяване на основната пътна мрежа. В същото време, доколкото това ще бъде свързано с неизбежно повишение на транспортните разходи на територията на страната, предлагат да се проведе обсъждане на темата, в което работодателските организации да бъдат включени. АИКБ, БСК и БТПП искат да бъде извършено задълбочено проучване с извършване на оценка на въздействието, която да обхване всички основни фактори, отчитащи бъдещето развитие на републиканската пътна мрежа, равнището на таксите в държавите от основните маршрути и дестинации на международния автомобилен трафик, преминаващ през нашата страна. Припомняме, че   поиска тол системата да стартира по-късно от предвиденото заради съмнения относно прозрачното събиране и разходване на сумите, които ще се събират. Според компанииите от транспортния брашн, които членуват в КРИБ, планираните нови тарифи за превозвачите ще доведат до поскъпване на стоките, а не само на транспортните услуги. След разговори с Агенция „Пътна инфраструктура“ превозвачите предупредиха, че  . В   регионалният министър Петя Аврамова обяви, че отлагане на въвеждането на новите такси за превозвачите няма да има и ще бъде въведена от 16 август. Никой от превозвачите в момента не може да даде точна справка за това колко пари ще плати при един курс на негов тежкотоварен автомобил през България, тъй като ние все още не сме представили актуалната пътна карта с платени отсечки коментира още Аврамова и добави, че всички сметки за един курс при това положение са некоректни.", "date": "2019.04.17", "title": "Бизнесът поиска по-ниски такси на тол системата"}
{"url": "https://www.monitor.bg:443/bg/a/view/proverjavat-agresivnostta-na-varnenskite-deca-162760", "text": "Проверяват агресивността на децата във Варна с проекта „Да надмогнем конфликта с нас и с другите“. Той е насочен към превенция на рисково поведение и правонарушения сред младите хора, към предотвратяване на физически или психологически вреди, обясниха от общинската дирекция „Превенции“. Това ще се получи чрез лекции, водени от експерт по трафик на хора и рисково поведение, както и с провеждането на социологическо проучване сред учениците от училищата във Варна. Това ще даде основа за въвеждане на добри методики срещу асоциални прояви. В първия част по проекта, който е финансиран от община Варна, експерт по трафик на хора и рисково поведение, ще проведе обучителни лекции сред ученици от училища в града. След това следва социологическо проучване. То ще даде анализ за личностните рискови фактори у децата и младите хора, като натиск и стрес, депресия, агресия, импулсивност и хиперактивност, асоциално поведение, психически проблеми, които са породени от семейна среда, отношенията между учител - ученик и учител - родител, нисък социалноикономически статус, връстници, които извършват престъпление, нисък родителски контрол, отказване от родителски отговорности, конфликт в семейството, ниска дисциплина, близост с вредна среда, ниски образователни стремежи и отчуждение от системата.", "date": "2019.04.17", "title": "Проверяват агресивността на варненските деца"}
{"url": "https://www.monitor.bg:443/bg/a/view/ne-mogat-da-razpoznajat-trup-na-udavnica-tyrsjat-sydejstvie-162755", "text": "Полицията в Пловдив потърси съдействие от гражданите за разпознаване на труп на удавница. Тялото на починалата жена бе намерено около 16,40 часа на 20 февруари т.г. в река Марица, край моста на Адата. Оттогава обаче и до момента не е ясна самоличността на жертвата, която не е била обявена за издирване от никой. Жената е на видима възраст между 50 и 60 години. Висока е 165 см, с късо подстригана коса в преливащи кафяво-рижави цветове.  Над лявата китка има татуирана буквата “М”. Била е облечена с кафяво яке от промазан плат, черна пола, тъмно сив пуловер и черен клин и обута със светло кафяви ботуши. По случая било образувано досъдебно производство и били предприети активни  оперативни действия за установяване на самоличността й. До момента обаче в полицията не е постъпвала молба за издирването на жената, не е получена информация за нея и при извършените проверки във всички възможни социални и болнични заведения, психиатрични клиники и други обществени места в Пловдив и областта. Мястото, където вероятно рибари са видели във водите на река Марица женския труп, било посетено от екип от съдебен лекар, разследващ полицай и експерт от Базово научно-техническа лаборатория към областната дирекция на МВР. Със съдействие на служители от Регионална дирекция “Защита на населението и пожарна безопасност” жената била извадена, а при огледа било установено, че смъртта й е настъпила вследствие на удавяне.  За връзка с гражданите, които могат да помогнат на полицията в идентифицирането на самоличността на жената, са телефони в Четвърто РУ: 032/932 004  и 032/ 932 423.", "date": "2019.04.17", "title": "Не могат да разпознаят труп на удавница, търсят съдействие"}
{"url": "https://www.monitor.bg:443/bg/a/view/epidemija-ot-morbili-v-dupnica-162764", "text": "Регистрирана е епидемия от морбили в Дупница, обявиха от Регионалната здравна инспекция в Кюстендил. Заразата плъзва от 26 март 2019 г., като заболелите са във възрастови групи от 0 - 1 г., от 20-24 г. и от 40-44 г. „Всички са хоспитализирани на 100 %. С усложнение пневмония са двама от заболелите“, обявиха още здравните експерти. Само през последните няколко дни са регистрирани още 2-ма човека с морбили. „Най-вероятно заболяването е пренесено от Благоевградско, където преди повече от месец там имаше истински бум. Първият болен с морбили при нас беше 21-годишна жена, която е родом от Дупница, но е омъжена в Пиринско. След гостуване при свой близки в Дупница тя се почувствала зле и потърсила медицинска помощ. Малко по-късно стана ясно, че е заразена с морбили. За лечение беше прието и 6-месечното й бебе“, обявиха от общинската болница в Дупница. Сред последните заразени с морбили е санитарка от Инфекциозното отделение на здравното заведение в града. В момента тя е настанена за лечение, обявиха още медиците. Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.04.17", "title": "Епидемия от морбили в Дупница"}
{"url": "https://www.monitor.bg:443/bg/a/view/zaloviha-bylgarin-s-90-kg-amfetamini-kraj-moskva-162761", "text": "Български гражданин бе заловен в Московска област от сътрудници на руската Федерална служба за сигурност /ФСС/. В съобщение на службата се казва, че при пресичане на канал за доставка на наркотици от Холандия в Русия, сънародникът ни е бил задържан с 90 кг амфетамини. Стана ясно още, че психотропното вещество се е доставяло в страната с помощта на автомобилен транспорт.   Българският куриер бил спипан, когато пътувал с колата си по маршрута Холандия-Германия-Полша-Украйна-Русия. При проверка на автомобила сътрудниците на ФСС се натъкнали на скривалище, в което открили 90 кг амфетамини в течно състояние. Установени и задържани са и получателите на стоката – това са граждани на Русия и на Беларус. В дома им в Московска област спецслужбите открили лабораторно оборудване и химикали за преработка на течен амфетамин в сухо вещество. По случая е образувано наказателно дело, а задържаните са настанени в предварителния арест.           Руските служби не съобщават името на заловения български гражданин. По силата на Консулската конвенция, подписана между София и Москва, „компетентните органи на приемащата държава уведомяват консулството незабавно, но не по-късно от три дни, за това, че в границите на консулския окръг гражданин на изпращащата държава е арестуван, намира се в затвор или му е определена мярка за неотклонение „задържане под стража“. Освен това задържаният български гражданин има право да се свърже с нашия консул в Москва за оказване на помощ и съдействие.", "date": "2019.04.17", "title": "Заловиха българин с 90 кг амфетамини край Москва "}
{"url": "https://www.monitor.bg:443/bg/a/view/individualno-koljanno-protezirane-spasjava-mladi-pacienti-s-gonartroza-162763", "text": "48 годишна жена с гонартроза е сред първите пациенти в България, която бе оперирана по най-новия метод в колянното протезиране в света. Интервенцията бе извършена от доц. Калин Михов и екип на клиниката по ортопедия и травматология в УМБАЛ „Света Марина“ във Варна. „Това е вторият пациент в страната, при който прилагаме иновативната технология, по която работим от началото на годината. Предстои съвсем скоро да бъдат оперирани още 4 пациента, които са планирани и в момента ставите им се произвеждат в Швейцария. Убеден съм, че този метод ще се превърне в рутинна интервенция при нас, във Варна“, обяснява доц. Михов, който е ръководител на единствената клиника в България, която е сертифицирана и стандартизирана да извършва тази оперативна процедура и да използва този имплант. Основната индикация за използване на иновативната индивидуална колянна става е при гонартроза, когато са изчерпани останалите възможности за лечение. Напълно индивидуалната колянна протеза е решение при пациенти, особено при млади и активни хора, нуждаещи се от пълно възстановяване на функцията и обема на движение на крайника, както и бързото възвръщне към активен начин на живот. Специалистът пояснява, че напълно индивидуалната колянна протеза се произвежда на базата на триизмерен скенер по формата, размерите, радиуса и кривините на нормалното коляно на пациента, преди да развие артрозата. Производственото време на импланта в Швейцария е между 3 и 4 месеца, като крайният продукт съдържа индивидуален специфичен инструментариум за резекция на костните краища и индивидуални проби, изцяло съобразени с анатомичните особености на пациента. Това гарантира сигурност, стерилност и намаляване на кръвозагубата при извършване на имплантирането, казва доц. Калин Михов и обяснява още, че пълното възстановяване на функциите на пациента става след 2-3 месеца, като движението започва още в деня на операцията с помощта на патерици. 48 годишната оперорана пациентка сподели, че е взела решението да се подложи на тази иновативна операция, защото намалява рисковете от последващи усложнения и реоперации. „Проучих възможностите за лечение в България и се доверих на доц. Калин Михов в УМБАЛ „Св. Марина“ във Варна. Сега, 2 дни след интервенцията, съм щастлива, че взех това решение. Преди операцията бях напълно спокойна и уверена в резултата“.  Сега, с производството на напълно индивидуално изделие, лекарите имат възможността да възстановят в пълна степен осите на движение, центровете на ротация, формата на кондилите, кривината, размерите – абсолютно всичко, за да може пациентът да движи коляното си без да има напрежение в меките тъкани и без да обременява мускули, ставни връзки, сухожилия, които са всъщност и генератор на болка и причина за оплаквания след колянно протезиране. През месец май в България се очаква да пристигне един от бащите на тази протеза, френският професор Мишел Бонин, който е председател на дружеството по колянно и тазобедрено протезиране във Франция и един от световните лидери в протезирането въобще. Той ще извърши няколко демонстрационни операции по време на годишния конгрес на българското артроскопското дружество и дружеството по колянна хирургия, който за няколко години придоби широка популярност. Очаква се тази година на форума да присъстват повече от 300 души, като вече има заявки за участници от Германия, Швейцария, Австрия и Турция.", "date": "2019.04.17", "title": "Индивидуално колянно протезиране спасява млади пациенти с гонартроза "}
{"url": "https://www.monitor.bg:443/bg/a/view/nameriha-petela-s-moshttite-na-sen-dioni-i-sent-jioneviev-v-parij-162754", "text": "Реставраторите, изследващи парижката катедрала \"Нотр Дам\" след пожара, успяха да намерят металната фигура на петел, която украсяваше изгорялата кула-стрела и се смяташе за унищожена от огъня, съобщи АФП. В петела се съхраняват мощи на Свети Дени и на Света Женвиев - покровители на Париж, както и парченце от Трънения венец. Идеята е реликвите на върха на кулата-стрела да пазят града от беди. Тъй като металната фигура е подсилена, още не е проверено дали реликвите са невредими. Галският петел е един от символите на Франция.  Кулата-стрела е била унищожена и през Френската революция. Тя е възстановена по време на мащабната реставрация на катедралата във втората половина на 19-и век.  Много от светините в \"Парижката Света Богородица\" бяха спасени. Тръненият венец, туниката на Свети Луи, парче от кръста на Христос и пирон, с който е бил закован за него, реликварии и картини бяха изнесени с човешка верига от пожарникари, полицаи и служители на кметството. Ценностите от съкровищницата в катедралата също са спасени.  Монументалната \"Пиета\" на скулптура Никола Кусту, стояща зад олтара, също оцеля.  Трите големи кръгли витража от 13-и век са спасени. Двата по-големи - северният и южният са с диаметър 13 м. Големият орган оцеля, но състоянието му ще стане ясно, когато изсъхне.  Триметровите статуи на апостолите и евангелистите от покрива на катедралата - 16 на брой, миналата седмица бяха преместени за реставрация и оцеляха.", "date": "2019.04.17", "title": "Намериха петела от шпила на Нотр Дам"}
{"url": "https://www.monitor.bg:443/bg/a/view/sofi-tyrnyr-mechtae-da-stane-policajka-162758", "text": "Актрисата Софи Търнър, прочула се с ролята на Санса Старк в хитовия фентъзи епос „Игра на тронове“, мечтае да разследва престъпления. 23-годишната красавица се надява да влезе в полицейска академия и да се развива в това поприще. Това разказа самата тя в предаването на д-р Фил. въодушевена е Софи. Междувременно Търнър съюбщи, че си е взела почивка, за да се погрижи за психичното си здраве. Тя още се възстановява, но ще участва в промоцията на последния сезон на \"Игра на тронове\" и на филма \"X-мен: Тъмния феникс\", който ще излезе по екраните през юни. След това ще да продължи почивката си. Най-голяма опора за екранната Санса е годеникът й - певецът Джо Джонас. Тя му благодари публично, че я е спасил от депресията. Двамата планират да се разходят до олтара до края на годината.", "date": "2019.04.17", "title": "Софи Търнър мечтае да стане полицайка"}
{"url": "https://www.monitor.bg:443/bg/a/view/uchitel-nabi-dete-na-11-godini-na-gabrovo-162759", "text": "Дете на 11 години от габровското основно училище \"Св. Св. Кирил и Методий\" е било бито от учител във вторник, съобщиха от дирекцията на МВР в града. Сигналът в полицията е подаден от майката на момчето. Извършен е преглед в Отделението по съдебна медицина в областната болница \"Д-р Тота Венкова\" и е назначена съдебно-медицинска експертиза. В районното полицейско управление в Габрово е започнало досъдебно производство за нанасяне на телесна повреда на малолетен от длъжностно лице. „Регионалното управление на образованието (РУО) е известено за случая и в момента извършваме проверка, уведомили сме и Отдела за закрила на детето”, съобщи началникът службата Георги Маринов. По думите му директорът Илиана Илиева ще потърси дисциплинарна отговорност на учителя, посегнал на детето. Маринов каза още, че в сряда, наред с проверката на Регионалното управление на образованието, проверка по случая извършват и служители на Районното полицейско управление.", "date": "2019.04.17", "title": "Учител наби дете на 11 години в Габрово"}
{"url": "https://www.monitor.bg:443/bg/a/view/uchenichka-v-pirogov-sled-ritnik-v-korema-v-uchilishte-162746", "text": "Момиче от девети клас в Професионалната гимназия по хранително-вкусови технологии в столицата е в „Пирогов“ след ритник в корема. До свадата се стигнало след като девойката заплашвала настоящата приятелка на бившото си гадже. Осмокласникът я защитил и ударил пострадалото момиче. Това обясни пред „Монитор“ директорката на училището Нели Стоянова. Инцидентът е станал вторник в началото на петия час пред здравния кабинет в школото. Скандалът започва след като момичето, което е в „Пирогов“, заедно със свои приятелки отправя заплахи срещу гаджето на момчето, което я е ударило. „Сега той ходи с друга девойка в нашето училище и те са я заплашвали. За я защити и да се направи на големия мъж, разказа Стоянова. Осмокласникът отвръща на бившата си, която след удара се оказва в болница. Директорката увери, че състоянието на момичето е стабилно, но трябва да остане под лекарско наблюдение. Оказва се, че това не е първия случай, в който ученичката става причина са свади. Преди месец тя отново заплашва новото гадже на побойника, обясни Стоянова. Тогава инцидентите се разминават, а директорката само привиква настойника момичето. Последиците за момчето все още не са ясни. Тепърва престои да бъде свикат педагогически съвет, на който да се вземе решение дали той да бъде изключен. Директорка иска да изслуша всички страни по случая, както и родителите на децата преди да бъдат вземани каквито и да е било мерки. „Все още не съм имала възможност да изслушам и другата страна – момчето. Това дава показания полицията, тъй като е задържано за една нощ“, заяви Стоянова. Пострадалото момиче също трябва нейната версия. До този момент директорката е разговаряла единствено с настоящата приятелката на момчето.", "date": "2019.04.17", "title": "Любовна драма вкара ученичка в „Пирогов“ (ОБНОВЕНА)"}
{"url": "https://www.monitor.bg:443/bg/a/view/sak-sys-nad-17-kg-kokain-izpluva-v-zaliva-bolata-162747", "text": "Нов сак с кокаин изплува в Черно море, този път пред плаж Болата край нос Калиакра. Наркотикът е забелязан при обход на катер на Граничната полиция във вторник, около 17 часа следобед. Сакът, вързан към спасителна жилетка, съдържа 16 пакета – всеки с тегло 1 кг и 100 г. Под ръководството на Окръжната прокуратура в Добрич са започнали незабавни действия по разследването. Намереният наркотик е реагирал на кокаин на полевия тест. Според направените експертизи, изплувалият сак с кокаин край нос Калиакра, спасителната жилетка и опаковките са същите, като намерените край шабленското село Тюленово и „Слънчев ден“ край Варна. Пресцентърът на Апелативната прокуратура във Варна припомня, че количеството кокаин край Тюленово бе 170 кг, а край Варна – 25,430 кг, като високорисковото наркотично вещество е с изключителна чистота. Действията по разследването продължават под надзора на Окръжната прокуратура в Добрич. Етикетите и надписите на спасителните жилетки сочат производител Бразилия, затова се предполага, че кокаинът идва от тази държава. Пакетите били натоварени в двойно дъно на кораб, чийто капитан не познавал добре теченията на Дунав и допуснал катастрофа в реката. Твърди се, че при маневра плавателният съд ударил силно дъното, получило се голяма пробойна и саковете започнали да падат. Това е станало на 22 март, когато на пустия румънски плаж в Сфанту Георге край Тулча, бяха открити 800 кг кокаин. Предполага се, че от реката спасителните жилетки са се понесли по течението на Дунав и са влезли във водите на Черно море, за да изплуват и в български води. Все още българските власти нямат отговор за точния маршрут на авариралия кораб, коя е била началната и крайната дестинация, както и под чий флаг е плавал. До момента на румънска и на българска територия са открити общо над 1650 килограма кокаин и засега никой не може да каже колко са били транспортирани. Сигурно е, че наркотиците са произведени в Латинска Америка и не са били предназначени нито за Румъния, нито за България , а за потребители в Западна Европа.", "date": "2019.04.17", "title": "Изплува още един сак с кокаин, пакетите изпаднали от двойно дъно на кораб (ОБНОВЕНА)"}
{"url": "https://www.monitor.bg:443/bg/a/view/kmet-i-ministyr-se-sreshtat-za-tretija-most-nad-dunava-162753", "text": "Министърът на транспорта Росен Желязков и кметът на община Свищов Генчо Генчев, се срещнаха и дискутираха бъдещото изграждане на третия мост над река Дунав, който ще свързва града с румънския Зимнич. Предстои нова разширена среща, в която ще вземат участие експерти от транспортото и регионалните министерства, Агенцията „Пътна инфраструктура” и Изпълнителна агенция „Морска администрация”. По време на срещата ще бъдат обсъдени въпросите за бъдещото реализиране на Дунавския индустриален технологичен парк и начина на преминаване между България и Румъния. По време на двустранната среща във вторник, кметът запозна транспортния министър с местните транспортни проблеми. Основни сред тях са: състоянието на пътната инфраструктура, извеждането на тежкотоварните автомобили и камионите извън града и населените места и изграждането на скоростна отсечка, която да свързва Свищов с главния международен път Русе – Велико Търново. беше обсъден и въпросът за проблемите с транспортните схеми на община Свищов.", "date": "2019.04.17", "title": "Кмет и министър се срещат  за третия мост над Дунав"}
{"url": "https://www.monitor.bg:443/bg/a/view/partiite-namaleli-s-25-na-sto-ot-2013-godina-162748", "text": "Броят на партиите в България намалява и това е трайна тенденция. Това съобщи в председателят на Сметната палата Цветан Цветков пред bTV. Според него броят на политическите формации е намалял с 25 на сто от 2013 г. насам, като от 177 той е станал 128. Общо 12 партии са се заличили сами през 2018 г. Други 6 за втора поредна година не са подали декларации в Сметната палата, информира Цветков, допълвайки, че в този случай одитната институция ще сигнализира в прокуратурата, която пък ще поиска от Софийския градски съд да ги заличи. От 5 000 до 10 000 лв. е глобата за неподадени декларации до 31 март. От отчетите става ясно, че партиите са спестили над 40 млн. лв. от субсидии, като спестяванията на повечето са се увеличили през 2018 г. Причината според Цветков е, че миналата година не е имало избори. В предстоящите избори за Европейски парламент ще вземат участие общо 33 политически формации. Те трябва да подават информация в единния регистър на Сметната палата за всички приходи и разходи, свързани с предизборната кампания, обясни шефът на институцията. Регистърът ще бъде открит на 26 април и е публично достъпен на страницата на палатата.", "date": "2019.04.17", "title": "Партиите намалели с 25 на сто от 2013 година"}
{"url": "https://www.monitor.bg:443/bg/a/view/borisov-slujbite-zalavjat-tonove-narkotici-162749", "text": " На ден службите у нас залавят тонове наркотици. Това заяви премиерът Бойко Борисов в началото на правителственото заседание. “Всеки ден по няколкостотин килограма кокаин, хероин, тонове марихуана. Службите се разработиха много”, изтъкна Борисов.  Това е поредният случай на изплувал кокаин по родното Черноморие. Миналата седмица бяха открити близо 170 кг кокаин във водната граница между Румъния и България. Пратката беше засечена от граничните полицаи.", "date": "2019.04.17", "title": "Борисов: Службите залавят тонове наркотици"}
{"url": "https://www.monitor.bg:443/bg/a/view/bohemska-rapsodija-natrupa-nad-1-miliard-ot-prodajba-na-bileti-162686", "text": "Блокбастърът „Бохемска рапсодия“ премина границата от 1 милиард долара в международния боксофис. Само в САЩ приходите от лентата, отличена с четири награди \"Оскар\", сред които за най-добър актьор (б. а. - Рами Малек в ролята на Фреди Меркюри) , възлизат на 216 милиона долара.  Всички препратки към това, че Меркюри е имал различна сексуална ориентация са отрязани от филма. Думага „гей“ също е премахната, като липсва дори сцената, в която групата снима клипа към хита I Want to Break Free в женски дрехи. Цензурирана е и страшната диагноза СПИН, която води до края на живота на Фреди. Преди това продукцията стана хит и в Япония, където реализира постъпления в размер на 114 милиона долара. С постижението си \"Бохемска рапсодия\" става четвъртият най-касов филм за разпространителите от 20th Century Fox след блокбастърите \"Аватар\" и \"Титаник\" на режисьора Джеймс Камерън и \"Междузвездни войни: Епизод I - Невидима заплаха\".", "date": "2019.04.17", "title": "\"Бохемска рапсодия“ натрупа над $1 милиард от продажба на билети"}
{"url": "https://www.monitor.bg:443/bg/a/view/neftohimik-na-krachka-ot-chetvyrtata-titla-162827", "text": "\"Нефтохимик 2010\" стигна само на едно победа от титлата в мъжката Суперлига по волейбол след втора победа над \"Хебър\" в Пазарджик във финалните плейофи. Бургазлии разгромиха домакините с 3:0 (27, 16, 22) и поведоха с 2-0 в серията след първото 3:1 в зала \"Васил Левски\". При още един успех в зала \"Младост\" в Бургас на 22 или 23 април те ще станат шампиони за трети пореден път и четвърти в историята на своя клуб. По-голяма интрига във втория мач имаше в първия гейм, който след поредица равенства шампионите затвориха с 29:27. След това те доминираха до края. Най-полезен за победата беше Николай Учиков с 13 точки (1 ас), Георги Петров завърши с 11 (1 ас, 2 блока), Теодор Тодоров - с 10 (5 блока). За \"Хебър\" Брадли Гънтър заби 20 т. (2 аса), а 10 (1 ас, 1 блок) направи Александар Ляфтов. \"Бяхме спокойни и запазихме това спокойствие докрай, коментира старши треньорът на \"Нефтохимик\" Николай Желязков. - В състава на \"Хебър\" имаше излишно напрежение и играчите не издържаха във важните моменти. При 2 победи навън само с един изгубен гейм, ще е глупаво, ако говоря за нещо, от което не съм доволен.\" Наставникът на \"Хебър\" Атанас Петров пък призна, че отборът му е изпаднал в сложна ситуация заради контузии.", "date": "2019.04.17", "title": "\"Нефтохимик\" на крачка от четвъртата титла"}
{"url": "https://www.monitor.bg:443/bg/a/view/guardiola-prizova-sydbata-na-pomosht-v-shampionskata-liga-programa-162704", "text": "Мениджърът на „Манчестър Сити“ Пеп Гуардиола демонстрира суеверие преди реванша с „Тотнъм“ от 1/4-финалите на Шампионската лига. „Гражданите“ имат да наваксват загуба с 0:1 от първата среща, а испанският спец призна, че очаква помощ от съдбата. „Когато силите са изравнени, и най-малкото нещо може да се окаже решаващо, сподели Гуардиола. - Например рикошет или половин сантиметър отклонение на топката. Мои отбори са стигали до финала в Шампионската лига с един точен изстрел, а друг път сме имали 30 изстрела и сме отпадали. Така че съм се убедил, че в такива двубои трябва да имаш и късмет“, допълни мениджърът на „Сити“. В другия мач от вечерта „Ливърпул“ излиза в Португалия, за да довърши работата си срещу „Порто“. Мърсисайдци имат комфортен аванс от 2:0 след първия двубой на „Анфийлд“ и само чудо може да им коства мястото на полуфиналите. Стадион: „Сити ъф Манчестър“ Съдия: Джунейт Чакър (Тур) Стадион: „Ещадио до Драгао“ Съдия: Дани Маккели (Хол)", "date": "2019.04.17", "title": "Гуардиола призова съдбата на помощ в Шампионската лига (ПРОГРАМА)"}
{"url": "https://www.monitor.bg:443/bg/a/view/memeta-za-igra-na-tronove-zaljaha-mrejata-vijte-gi-tuk-162699", "text": "Мемета, свързани с първия епизод от осмия и последен сезон на кървавата сага „Игра на тронове“, заляха социалните мрежи. Забавните картинки са на всякаква тематика, като преобладават тези, свързани с Церсей Ланистър и желанието й да има слон (който най-често в меметата е Дъмбо) , целувката на Джон Сноу и Денерис Таргериан, както и такива за Бран Старк. Очаква се в близките два месеца телеманиаците да продължават с \"творенията\" си по темата. Ентусиазмът на феновете не е изненадващ, имайки предвид, че те чакаха близо две години за нов епизод.", "date": "2019.04.17", "title": "Мемета за „Игра на тронове“ заляха мрежата (ВИЖТЕ ГИ ТУК)"}
{"url": "https://www.monitor.bg:443/bg/a/view/microsoft-s-nova-versija-na-xbox-162750", "text": "Microsoft най-накрая представи официално най-добре пазената си тайна, конзолата без диск Xbox One S, която ще бъде пусната в продажба следващия месец. Наречена от компанията Xbox One S All-Digital Edition, конзолата ще се предлага с три предварително инсталирани игри. Конзолата включва и „специална оферта” за подобна на Netflix услуга, наречена Xbox Game Pass, за което Microsoft не уточнява какво включва. Най-вероятно това ще е безплатен абонамент за определено време, но не се знае за колко точно време. Новината не е изненадваща, но показва хода на Microsoft към изцяло цифрово бъдеще, което беше намекнато още при представянето на Xbox One през 2013 година. Наскоро, компанията обяви проект xCloud, който ще прехвърли Xbox One игри към телевизори, компютри и дори смартфони. Xbox One S All-Digital Edition ще се продава от 7 май за $ 249.99.    ", "date": "2019.04.17", "title": "Microsoft с нова версия на Xbox"}
{"url": "https://www.monitor.bg:443/bg/a/view/loko-pd-s-edinija-krak-e-na-final-za-kupata-na-bylgarija-162752", "text": "Отборът на „Локомотив“ (Пловдив) е с единия крак във финала за Купата на България, след като надигра убедително у дома „Септември“ с 4:0 в първия полуфинален сблъсък, игран на стадион „Лаута“ под тепетата. Домакините решиха всичко в мача през първата част, когато реализираха три безответни попадения в мрежата на столичани. Резултатът откри нападателят на „смърфовете“ Димитър Илиев от дузпа в 14-та минута, а само пет по-късно централният защитник Стивън Езе покачи на 2:0 след асистенция на Един Бахтич. Малко преди да изтече половин час Момчил Цветанов наказа нова грешка в отбраната на „Септември“ и направи резултата класически. В ролята на асистент за гола се превърна Анте Аралица. През втората част домакините логично намалиха оборотите, но въпреки това контролираха събитията на терена. Крайният резултат бе оформен в 87-та минута, когато Цветанов този път се отчете с точно подаване към Игор Банович, който не остави шансове на Валентин Галев. Така възпитаниците на Бруно Акрапович се доближиха до втория си финал в надпреварата, след като загубиха от действащия шампион на България „Лудогорец“ с 1:2 през 2012 г. Реваншът в София е на 23 април от 19:00 часа.", "date": "2019.04.17", "title": "„Локо“ (Пд) с единия крак е на финал за Купата на България"}
{"url": "https://www.monitor.bg:443/bg/a/view/ajaks-vze-skalpa-i-na-uve-barsa-ne-dade-shans-na-unajted-162751", "text": "„Аякс“ се класира на полуфиналите в Шампионската лига, след като отстрани сочения за фаворит за трофея „Ювентус“. След 1:1 в Амстердам, холандците победиха с 2:1 на реванша в Торино и чакат съперника си в битката за участие във финала, който ще бъде излъчен измежду „Тотнъм“ и „Манчестър Сити“ тази вечер. Резултатът на \"Алианц Стейдиъм\" откри Кристиано Роналдо с глава в 28-ата минута, а само шест по-късно Дони ван де Беек изравни. В 67-ата минута Матийс де Лихт материализира превъзходството на „Аякс“ през второто полувреме и така холандския тим постави пореден гранд на колене, след като в 1/8-финалите детронира и действащия носител на трофея „Реал“ (Мадрид), отново с победа като гост. В другия мач от вечерта „Барселона“ спечели убедително с 3:0 срещу „Манчестър Юнайтед“ на \"Камп Ноу\" и с общ резултат 4:0 продължава на 1/2-финалите. Освен че каталунците прекъснаха \"черната\" си 1/4-финална серия в Европа, капитанът Лионел Меси пребори прокобата и вкара на 1/4-финал за първи път от шест години насам. Лео се разписа по великолепен начин в 16-ата минута, а в 20-ата вторият му гол дойде след грешка на Давид де Хеа. В 61-ата често критикуваният Филипе Коутиньо вкара красиво попадение за крайното 3:0. На 1/2-финала „Барса“ ще срещне победителя от двойката „Ливърпул“ – „Порто“.", "date": "2019.04.17", "title": "„Аякс“ взе скалпа и на „Юве“, „Барса“ не даде шанс на „Юнайтед“"}
{"url": "https://www.monitor.bg:443/bg/a/view/v-blagoevgrad-vdigat-pametnik-na-hadji-kote-162773", "text": "Възрожденецът, ктитор и борец за национално освобождение Константин Чорбаджигошев, известен като Хаджи Коте ще получи признание с откриването на паметник от благоевградчани. Тържеството е на 21 април 2019 г. в двора на църквата „Въведение Богородично” в Благоевград. Това съобщиха от организационния комитет. Освещаването на паметника ще бъде част от тържествената служба за Цветница, която ще се води от Неврокопския митрополит Серафим в съслужение със свещенник Андон Шавулев. Автори на монумента са арх. Станислав Константинов и скулпура Георги Чапкънов. Реализацията на проекта е резултат от финансовото взаимодействие между църквата „Въведение Богородично” и родственици на Константин Чорбаджигошев. Хаджи Коте Чорбаджигошев е роден през 1821 год. в с.Бистрица. На четири годишна възраст заедно с баща си Хаджи Георги Чорбаджигошев се изселват в Горна Джумая, търсейки спасение от върлуващата чумна епидемия. Останал единствено дете на Хаджи Георги, Коте е пътувал с баща си навсякъде, като едва на шест години стига до Йерусалим и става хаджия. Баща му се е занимавал с търговия на животни и често е пътувал до Венеция. Коте Чорбаджигошев усвоява търговските умения на баща си и продължава успешно да развива неговите търговски отношения. По време на Възраждането Хаджи Коте, заедно с други будни граждани на Горна Джумая подемат инициативата за построяване на църква и ново училище в града. През периода 1840-1844 год. е съградена църквата \"Въведение Богородично\". Едновременно са поставени основите и на истинско уредено училище, което разполага със самостоятелна сграда. През 1857 год е основан общ граждански фонд за издръжка на училището. Изключително интересен е надписът в тефтера на общия училищен фонд. Точно пред имената на дарителите е поставен следния текст : \"Понеже въздигането и опропастяването на един народ зависи от небесната посланица -науката, затуй и ние долуподписаните, възбудени от народно чувство, решаваме да запишем доброволните си подаръци в тоя тефтер, като считаме това да стане пред св.клир и съгражданите.\" Сред дарителите е и Хаджи Коте. Той е бил активен член на църковно-училищната община. Благодарение на Хаджи Коте в Горна Джумая пристигат Арсений Костенцев и Костадин Босилков и стават учители през есента на 1872 година. Те налагат дълбоки реформи в методите на обучение, а също и създават неделно-вчерно училище за разпространение на грамотността между естафите и чираците в града. Известен е също така и фактът, че още преди създаването на Българската епархия през 1870 год., по поръчение на българската община в Джумая, Хаджи Коте е подбрал трима будни младежи от селата Тросково, Докатичево и Лешко и ги е завел в Цариград при патриарха, за да бъдат ръкоположени за свещеници. През 1875 година, Хаджи Коте участва и при създаването на общ революционен комитет за Джумая и Рила, със седалище в с.Рила. Този комитет извършва усилена дейност по подготовката на въстание, което обаче не избухва. Когато на 12.02.1878 година, руските войски влизат в Горна Джумая, Хаджи Коте, заедно с други горноджумайски първенци организират цялото градско население, начело със свещениците, учителите и учениците, и тържествено ги посрещнат с благодарствен молебен в двора на църквата \"Въведение Богородично\". Когато през май 1878 година, пристигналите от София областен губернатор Алабин и проф.Марин Дринов, пристъпват към организирането на местна власт, на първо място е избран окръжен съдебен съвет. За председател на този съвет е бил определен учителят Васил Разсолков, а за членове населението посочили Арсени Костенцев и заслужилият гражданин на Горна Джумая Хаджи Коте. След изтеглянето на руските войски от Горна Джумая, градът е бил откъснат от Самоковската епархия и от Рилския манастир, които остават в България. Църковно-училищната община се заема с трудната задача да се противопоставя на гръцкия владика в Мелник. След като Горна Джумая е предадена обратно на Османската империя по силата на Берлинския договор, Коте Чорбаджигошев остава в града. Продължава да се занимава с революционна дейност. По време на Горноджумайското въстание през 1902 година е арестуван от турците и затворен в Сяр, където е изтезаван. След освобождаването му от затвора, на връщане към Горна Джумая, умира близо до с.Левуново. В книгата \"Град Горна Джумая-минало и днес\" на Васил Шарков, издадена 1930 год. четем: \"Заслужил българин от тази епоха е Хаджи Коте Чорбаджигошев, душата на българската църковна община през 70-те години, па и после. Умрял е в с.Левуново, връщайки се от затвора през 1903 година. Неговият син Георги Константинов е бил дълго време училищен настоятел, продължавайки делото на баща си.\"", "date": "2019.04.17", "title": "В Благоевград откриват паметник на Хаджи Коте"}
{"url": "https://www.monitor.bg:443/bg/a/view/bibi-reksa-strada-ot-bipoljarno-razstrojstvo-162679", "text": "Певицата Биби Рекса е диагностицирана с биполярно разстройство. Звездата заяви, че не се срамува от състоянието си и се надява, че феновете ще я приемат такава, каквато е. За това изпълнителката на Say My Name съобщи пред феновете си в Туитър. „Много дълго време не разбирах защо се чувствам толкова болна. Нито защо се чувствах толкова потисната, че Нито защо понякога съм заредена с толкова много енергия, че не мога да спя и не спирам да работя. Вече знам защо. Аз съм биполярна и не се срамувам. Това е. Надявам се да ме приемете такава, каквато съм. Не искам да ме съжалявате . Искам само да ме приемете. Обичам ви“, написа в социалната мрежа тя. Междувременно 29-годишната красавица работи върху новия си албум, който скоро ще излезе на пазара. Биби намигна, че той ще е най-добрият й до момента.", "date": "2019.04.17", "title": "Биби Рекса страда от биполярно разстройство"}
{"url": "https://www.monitor.bg:443/bg/a/view/greshna-signalizacija-i-lipsa-na-znaci-po-pytja-za-gkpp-makaza-162740", "text": "Кръстовищата по пътя за Гърция през ГКПП-Маказа, където стана катастрофата с кола управлявана от Лютви Местан, не са безопасни. Голяма част от тях не са правилно сигнализирани и на много места няма знаци за ограничаване на скоростта. Това установиха експерти от Института за пътна безопасност. Те направиха оглед на кръстовището при село Загорско, където при катастрофа с автомобила, шофиран от Лютви Местан, загина 6-месечно бебе. „Видяхме много пропуски, липса на знаци и елементи от маркировката на пътя“, каза Диана Русинова от Института: „Там има една табела, за която спорихме скрива ли реално видимостта към главния път или не я. И самата табела закрива 30 процента от видимостта, но имайте предвид, че там като няма и ограничение на скоростта, реакцията и на другия шофьор, който евентуално също би могъл някакви мерки да вземе, за да спаси живота на себе си и на семейството - също са били отнети. Т.е. организаторът на движението е поставил водачите в тази ситуация“, добави Русинова, според която трябва да се помисли за нова организация на движението в този участък. До една седмица експертите ще подготвят с доклад с препоръки, който ще предоставят безвъзмездно на държавата.", "date": "2019.04.17", "title": "Грешна сигнализация и липса на знаци по пътя за ГКПП-Маказа"}
{"url": "https://www.monitor.bg:443/bg/a/view/amerikanec-gazi-ot-nedovolstvo-162742", "text": "Шестима души пострадаха, след като мъж се вряза с колата си в група от хора във Филаделфия след скандал, съобщи полицията. В резултат на инцидента няма загинали хора. 37-годишен мъж обаче е в критично състояние, след като е получил наранявания на главата и тялото. Останалите 5 жертви, включително 17-годишно момиче, са получили леки наранявания. 44-годишният шофьор, който не е идентифициран, е получил наранявания по главата и лицето. Той е бил откаран в местна болница, където срещу него са повдигнати обвинения, съобщава Fox News. Главният инспектор на полицията в Филаделфия Скот Мали каза пред WPVI, че шофьорът е изваден от колата си и е бит от минувачи на мястото, преди да бъде откаран в болница.", "date": "2019.04.17", "title": "Американец гази от недоволство "}
{"url": "https://www.monitor.bg:443/bg/a/view/slynchevo-do-17-gradusa-s-dyjd-i-dnes-sledobjad-162745", "text": "Времето днес ще се затопли и ще бъде слънчево преди обяд, а в следобедните часове на отделни места, главно в източната половина от страната и планините, ще има слаби превалявания от дъжд. Това сочи синоптичната прогноза за днес. Ще духа слаб до умерен вятър от север-северозапад. Дневните температури слабо ще се повишат и максималните ще са между 12 и 17 градуса. Атмосферното налягане слабо ще се понижи и ще е по-високо от средното за април. До края на седмицата времето ще остане по-студено и валежите ще продължат. Максималните температури ще са по-ниски от 15 градуса, заради по-хладен и по-влажен въздух. В събота постепенно валежите ще спират, а в неделя ще се радваме на слънчеви часове.", "date": "2019.04.17", "title": "Слънчево до 17 градуса с дъжд и днес следобяд"}
{"url": "https://www.monitor.bg:443/bg/a/view/makron-opravjame-notr-dam-do-5-godini-162743", "text": "официално обръщение към сънародниците си френският президент Еманюел Макрон обеща, че парижката катедрала „Нотр Дам“ ще бъде възстановена до пет години, предадоха световните агенции. „Ще възстановим катедралата и ще я направим още по-хубава и аз искам това да приключи до пет години“, каза Макрон в краткото обръщение. „Можем да го направим“, добави той. „На нас се пада задачата да превърнем това бедствие във възможност да се обединим и заработим заедно, след като сме премислили задълбочено онова, което сме били и онова, което трябва да бъдем, и да станем по-добри, отколкото сме. На нас се пада да намерим отново нишката на нашия национален проект“, каза той. „Споделям мъката ви, но също така споделям и надеждата ви“, каза Макрон на сънародниците си. Франция ще проведе международен конкурс за възстановяването на опожарената кула-стрела на парижката катедрала Нотр Дам, съобщи Wall Street Journal. Френският премиер Едуар Филип заяви, че конкурсът трябва да отговори на въпроса дали кулата да бъде идентична на разрушената при пожара в понеделник или да бъде изградена нова кула-стрела, приспособена към техниките и целите на нашата ера. Франция има опит в осъвременяването на историческите си сгради с модерни елементи. Най-известният случай е с американския архитект Ай. Ем. Пей, който проектира стъклените пирамиди в двора на Лувъра, отворени през 1989 г. Снимките с рухващата под напора на пламъците кула бяха сред най-шокиращите от пожара в понеделник в Нотр Дам, който унищожи две трети от покривната конструкция на катедралата и причини големи щети на структурата й.", "date": "2019.04.17", "title": "Макрон: Оправяме Нотр Дам до 5 години"}
{"url": "https://www.monitor.bg:443/bg/a/view/rabotnici-ot-ukrajna-i-moldova-vnasjat-morbili-po-chernomorieto-162744", "text": "Младежи и от Украйна и Молдова са внесли зараза от морбили прлез миналата година, докато са работили по хотелите по Черноморието ни. Това заяви директорът на Националния център по заразни и паразитни болести проф. Тодор Кантарджиев пред бТВ. Той добави, че хотелиерите и ресторантьорите у нас са длъжни да изискват имунизационни документи и да следят за хигиената строго през предстоящия сезон, за да се избегне епидемия и у нас. През миналата година е имало 13 случая, а сега от началото на годината са на 400, обясни специалистът. Проблем с ваксини няма. В момента проблем е издирването на неваксинирани. Няма случай на човек да се разболее от морбили, ако е получил и двете дози ваксина“, допълни проф. Кантарджиев. Той допълни, че в момента майките от ромското население активно търсят възможност да ваксинират децата си, които по различни причини не са били ваксинирани. Това според него е добър знак, че няма да се допусне развитие на епидемия от морбили у нас. Над 80% от заболелите са от ромски произход. Първите случаи на заразяване се получават при гостуване на хора от чужбина у нас или при пътуване зад граница на родители с деца под 13-месечна възраст. Съседните ни държави също са засегнати сериозно от морбили. Има 5500 случая в Сърбия, 2500 – в Гърция, 1500 – в Румъния.", "date": "2019.04.17", "title": "Работници от Украйна и Молдова внасят морбили по Черноморието"}
{"url": "https://www.monitor.bg:443/bg/a/view/bebe-na-1-mesec-sred-publikata-na-stojanka-mutafova-162741", "text": "Бебе на един месец и три дни бе най-малкият гост на представянето на книгата на Стоянка Мутафова в Пловдив. Голямата актриса пристигна в града по покана на екипа на Общински институт \"Старинен Пловдив“ във връзка с честването на 50-годишния му юбилей. Самата Стоянка Мутафова е също юбиляр тази година, през която чества 70 години на сцена. В Пловдив голямата актриса бе придружавана от дъщеря си Мария Грубешлиева – автор на книгата, и мениджъра си Евгени Боянов, който е и водещ на събитията. Представянето на \"Добър вечер, столетие мое!\" се състоя в Малката базилика. Поради очаквания голям интерес към обичаната актриса, организаторите от ОИ \"Старинен Пловдив“ бяха осигурили LED екран, на който срещата се излъчваше в реално време, а многобройната публика, която остана извън залата, зае амфитеатралните седалки на открито пред входа и оттам наблюдава излъчването. Всички желаещи имаха възможност да си закупят книгата, да получат лично автограф, да се снимат с легендарната актриса. По повод честването на 70 години творчески път на сцена, кметът на Пловдив инж. Иван Тотев изпрати красива кошница с цветя, почетен плакет и поздравителен адрес, които бяха връчени на Стоянка Мутафова от директора на ОИ \"Старинен Пловдив“ Йордан Илиев. \"Трудно е човек да синтезира в няколко изречения 70-годишен творчески път на сцена! Не е възможно накратко да се опише всичко, което сте постигнала дотук – с труд, огромен талант и вдъхновение, с множество перипетии, с безрезервна обич към професията, с невероятни постижения и успехи в театъра, в киното, в телевизията. Всичко, което човек може да си представи е част от този дълъг житейски и творчески път дотук! Сигурен съм, че дори да има и други артисти в световната история с такова творческо дълголетие, вие ги превъзхождате категорично, защото няма друг артист, който да се радва на такава безгранична любов от страна на публиката, на хората от всички поколения! Благодаря ви, че споделяте нашия празник – 50 години от създаването на ОИ \"Старинен Пловдив“, в годината, в която чествате 70 години на сцена! Аз вярвам, че най-голямо удовлетворение ще получите днес, когато се вгледате в блясъка и обичта, която струи в очите на вашата публика! Бъдете здрава и продължавайте да сте вдъхновение за всички нас!“, бе част от текста на поздравителния адрес от кмета. \"За нас бе чест да бъдем тук по повод 50 години \"Старинен Пловдив“. Препълнената Малка базилика се оказа тясна да побере всички желаещи! Благодарим на домакините за поканата и любезното съдействие, на спонсорите, на кмета на община Пловдив за почетния знак, и най-вече на невероятната публика , която оказа огромно внимание и чест на любимата Стояна. Една световна артистка, която бе гост и част от събитията на Европейската столица на културата\", каза на свой ред Евгени Боянов, мениджър на актрисата. По идея на ОИ \"Старинен Пловдив\" 24-те читалища в града ще получат книгата \"Добър вечер, столетие мое!\" с автограф за библиотечния си фонд. На следващия ден Стоянка Мутафова гостува в Асеновград. Любопитен факт е, че по време на войната през 1942-43 година Мутафова и семейството й са евакуирани в асеновградското село Патриарх Евтимово, откъдето е коренът на дядо й по майчина линия – Стоян Джансъзов. На творческата среща разговор в НЧ „Родолюбие“ присъства и Екатерина Златева, потомка на Джансъзовия род, в чиято къща са живели Госпожа Стихийно бедствие и семейството й през тази една година. Златева сподели много мили лични спомени, като върна лентата назад близо 80 години. Стоянка също се развълнува от тази среща и разказа свои спомени от онези времена. Голямата ни актриса получи почетния знак на Община Асеновград, под чийто патронаж и покана премина срещата. Кметът на общината д-р Емил Караиванов изпрати цветя и поздравителен адрес, а препълненият салон се оказа тесен да побере всички желаещи да се докоснат до емблемата на българския тетър и кино. На следващия ден заедно с дъщеря си Муки и мениджъра си Мутафова се разходи и до Бачковския манастир. В топлия следобед светата обител бе пълна с миряни и туристи, които забелязаха Стояна и екипа й и не я пуснаха близо 3 часа – от снимки, автографи и целуване на ръка. Този петък 97-годишната прима на театъра ще играе култовата си пиеса „Г-жа Стихийно бедствие“ в театър „Сълза и смях“, след което започва подготовката за нови дати от турнето й с книгата „Добър вечер, столетие мое!“.", "date": "2019.04.17", "title": "Бебе на 1 месец сред публиката на Стоянка Мутафова"}
{"url": "https://www.monitor.bg:443/bg/a/view/dimityr-gavrailov-predpriemach-i-restavrator-vyzstanovjavaneto-na-notr-dam-shte-otneme-pone-30-40-godini-162736", "text": "Младите стояха цяла нощ край храма и пееха, да си вдигат духа, казва в интервю за \"Монитор\" предприемачът - В Париж има доста символи – Триумфалната арка, Айфеловата кула, но какво място заема „Нотр Дам” за французите? Тази катедрала е съкровена в сърцата на французите, на парижани. Голяма част от населението на Франция смята, че „Нотр Дам” е символът на Франция, тя е майката на Франция. Още в края на Втората световна война, когато Дьо Гол влиза в Париж, първото нещо, което прави, е да се поклони в катедралата. Французите изживяха този пожар много тежко. Самият аз цяла нощ не съм спал. Българин съм и винаги съм се смятал за такъв, но живея от 52 години във Франция. - Цяла нощ хората стояха в локвите от гасенето на пожара и пяха. Идваха от предградията и стояха край църквата. Младите пееха не само религиозни химни, това беше израз на съпричастност. Младите хора във Франция не са много увлечени от католическата църква, но се оказа, че в решителни моменти има някакво сплотяване. Когато кулата падна, хората бяха потресени. Чуваха се викове и плач, наистина беше много тежък момент. - Никой не си помисли, че пожарът може да е атентат. Това не се появи дори като някаква версия от самото начало. През цялата нощ гледах телевизия, непрекъснато се акцентираше върху младите хора. Те бяха там с китари, пееха, за да си повдигат духа. Макрон също беше там и други представители на правителството. Той каза, че каквото и да става, Франция ще възстанови „Нотр Дам“. От едно произведение на изкуството катедралата се е превърнала в най-посещаваното място в света. Над 12 милиона души влизат в нея всяка година. - Много неща. Интересно е обаче, че жълтият кръст, който е в дъното на „Нотр Дам“, е оцелял. Всичко около него е покрито с отломки от срутената кула, строшено и разбито, но кръстът е цял и невредим. Има много неща, на които нямаме отговор, но те се случват. - Не. Това е абсолютно невъзможно. - Един от френските милионери Пино каза, че дава безвъзмездно 200 милиона. Фондацията „Луи Вюитон“, тя е много важна за културата на Франция – дава също голяма сума. На другия ден до обед бяха събрани около 500 милиона. Но за реставрацията на „Нотр Дам“ ще са необходими няколко милиарда. Вътре има стенописи и картини, които не могат да се възстановят. Има много подаръци, които са съхранявани в катедралата, като например Тръненият венец на Христос. Вчера разбрах, че обиколката му е 21 см. Той е спасен, но много други артефакти са безвъзвратно изгубени. Има картини и витражи, които също са повредени. Имайте предвид, че „Нотр Дам“ съществува 800 години, представете си колко века са това. - Покривът може да се поправи сравнително бързо. Строежът е започнал през 1160 години и е завършена два века по-късно. Когато покривът пада, разрушават се много статуи, чупят се някои от витражите. Така че като цяло конструкцията на покрива може да се възстанови, но вътре в катедралата има страшно много повредени мозайки и други неща. Стотици тонове олово от улуците са се изсипали вътре, това е нанесло непоправими щети. Голяма част от самия покрив е оловна и целият този метал се е свлякъл и е рушил. Цялата конструкция на покрива на „Нотр Дам“ е от дъб, това са стари дъбови стволове. Представете си на колко години е този дъб и как е запазен. Несериозно е да се правят прогнози изобщо за сроковете, за които може да се ремонтира и реставрира катедралата. Не мога да имам лична преценка, но чувам, че ще са необходими минимум 30-40 години, за да се възстанови църквата. Положително е това, че основите, понеже тя е построена на остров, са запазени. Тоест, няма да е необходимо да се разрушава и да се строи отново. Специалистите дори виждат в този факт малко чудо, защото можеше състоянието на храма да е и по-лошо. - В едно интересно интервю експерти заявиха, че сега има много по-добра техника, с която може да се строи по-лесно. Така че конструкцията лесно ще се възстанови, но стенописите, картините – за тях ще е необходимо много повече време да се реставрират, а някои и няма да е възможно да се възстановят. Много е малък процентът на работите, които могат да се извършат в кратки срокове. В „Нотр Дам“ има много куполи. Една част от тях са разрушени, когато падна кулата. Всъщност никой още не знае какви точно са последствията. Едва когато се направи пълно обследване на вътрешността на катедрала, ще стане ясно колко и какви са щетите. В момента се правят анализи, но ще имаме по-точна представа, когато те приключат. - Казват, че кулата е висока 96 метра, но тя е по-ниска. Скелето за реконструкция е било издигнато за нея, защото вече е давала сигнали, че се нуждае от спешен ремонт. Горната част на кулата е дървена. Мисля, че Луи Филип е подарил кулата, тя е направена някъде през 1800 година. Фактически плановете са били кулата да се реставрира изцяло, на практика да се построи отново. Скелето е монтирано, за да не тежи на самата сграда. Никой от скелето не е докоснал кулата, работите са се извършвали около нея по скелето. То дори не е било завършено. - Казват, че е имало статуи, които са били свалени за ремонт. В долната си част те са били захванати за постаментите с олово, за да не се рушат. Преди пожара показваха как се свалят статуите с кран. За да се откачат обаче, е имало и работа с оксижен. Вероятно така е почнал пожарът, защото ако една капка олово падне върху дървото, може да тлее известно време и при вятър огънят да се разгори. - Великденската служба ще се премести в „Сен Пляси“. Църквата е по-голяма от „Нотр Дам“, но не е толкова известна. Там ще бъдат всички елити на Франция, както са се събирали преди в „Нотр Дам“. Димитър Гавраилов е роден в Пловдив Заминал е за Франция през 1967 година. Живее там от 52 години За себе си казва, че в момента разделя живота си между Пловдив, Корсика и Париж. Години наред се е занимавал с реставрация на стари къщи В екип с колеги са изкупували сгради в старите квартали на Париж, възстановявали са ги и са ги препродавали като апартаменти. Има дългогодишен опит като реставратор, тъй като е работил и с министерство на културата в структурата „Френските сгради“, отговаряща за културно-историческото наследство на страната", "date": "2019.04.17", "title": "Реставрацията на „Нотр Дам” може да отнеме 30-40 години"}
