{"url": "https://www.monitor.bg/bg/a/view/britanski-ilustratori-risuvat-dumi-v-kvadrat-500-160047", "text": "Изложба „Нарисувани думи“ (Drawing Words) може да се види в „Квадрат 500“ на Националната галерия до 12 май. Тя събира на едно място някои от най-вълнуващите илюстрации на детски книги от Обединеното кралство от последните години. Създадена с подкрепата на Британския съвет и в партньорство с посолството на Великобритания у нас, експозицията представя десет илюстратори с ярък и отличителен почерк, който съдържа съвременен заряд и показва силата, превърнала илюстрацията в масова, въздействаща форма на изкуство. Богатата история на илюстрациите на детски книги на Острова е добре позната от световноизвестни заглавия като „Зайчето Питър“, „Мечето Падингтън“ и „Мечо Пух“. Изложбата „Нарисувани думи“ хвърля поглед напред към бъдещето със съвременни образци от утвърдени британски художници, както и от автори, които тепърва започват творческия си път. Те са Джил Колдър („Робърт І Шотландски“), Лора Карлин („В свой собствен свят“), Ребека Коб („Леля Амилия“), Уилям Грил („Вълците от Къръмпо“), Емили Хюз („Неопитомен“), Ясмин Исмаил („Лягай си, Фред!“), Нийл Лейтън („Емили Браун и Онова нещо“), Дейвид Макинтош („Новият ни съученик Маршъл Армстронг“), Емили Ранд („Денят на едно куче“) и Дейвид Робъртс („Прахан“). Програмата на изложбата предвижда и детски работилници, чрез които най-малките творци ще имат възможност отблизо да се запознаят и да се докоснат до тази форма на изкуството. Куратор на изложбата е Лорън Чайлд, носителка на множество награди, художник и писател, детски лауреат за 2017 - 2019 г. − титла, която се присъжда в Обединеното кралство на всеки две години за цялостен принос към детската литература. „За мен илюстрацията е тясно свързана с поезията. Чрез грижлив подбор на изображение, което най-добре би изразило значението, илюстрацията се радва на предизвикателството и привилегията да е хиперселективна, да изчиства мисли или събития, като ги събира в едно-единствено изображение и сътворява образи, които всеки път могат да се тълкуват по различен начин“, споделя тя.  ", "date": "2019.03.18", "title": "Британски илюстратори рисуват думи в „Квадрат 500“"}
{"url": "https://www.monitor.bg:443/bg/a/view/kobaka-i-lubovnicata-mu-se-zadushili-ednovremenno-160013", "text": "„Гледката беше страшна. Страшна. На никого не пожелавам да загуби по такъв начин детето си. Костадин ми беше слабостта. Угаждал съм му за всичко, а може би не е трябвало”. Думите са на съкрушения от мъка баща на загиналия нелепо рапър Костадин Кобаков – Асен. В неделя около 7 часа сутринта той е открил труповете на сина си и новата му приятелка Валентина в автомобила „Мерцедес” на Костадин в Пловдив.   Преди да се отдадат на плътските си удоволствия Костадин и случайно срещнатата няколко часа по-рано 34-годишна жена се заключили в гаража. Тя била семейна и с две деца. Във фаталната вечер казала на близките си, че отива на тържество. С Кобака явно се запознали в някоя дискотека и след купона там се пренесли в новия му апартамент. Жилището обаче не било обзаведено и вместо да отидат на хотел, се качили в паркираната в гаража кола. Кобаков имал 4 700 лева в себе си, но явно е предпочел да се похвали с дълго мечтаното жилище в Пловдив. Той е от голяма фамилия от Пазарджик, където имал също апартамент. За да си купи този в Пловдив, продал жилището си в съседния град. Имал жилище и в Слънчев бряг, където бил цялата зима. Тъй като апартаментът му в Пловдив още не бил обзаведен и оправен, с Валентина отишли в гаража. Станало им студено и запалили двигателя, което довело до смъртта им. Когато близките им започнали да им звънят по телефоните от събота сутринта, те вече били мъртви, са категорични разследващите. Костадин и Валентина са издъхнали едновременно и в смъртта им няма данни за насилие, считат от полицията в Пловдив. Случилото се е нещастие и инцидент, но не и двойно убийство. Според криминалисти гледката в гаража наистина е била потресаваща. Костадин бил намерен изцяло гол, а Валентина не била облечена от кръста надолу. Тя носела ботуши с високи токчета, които били от модела над коляното, тип „чизми”. Заради газовете от ауспуха на леката кола любовниците най-вероятно са заспали и са починали в съня си без да се мъчат, обясняват опитни криминалисти.", "date": "2019.03.18", "title": "Кобака и любовницата му се задушили едновременно"}
{"url": "https://www.monitor.bg:443/bg/a/view/bdj-zachestiha-sluchaite-na-zamerjanija-na-vlakove-s-kamyni-160058", "text": "През последните две седмици са зачестили случаите на замеряния на влакове с камъни. От началото на 2019 г. регистрираните случаи на замеряне на влакове с камъни са общо 12. За сравнение през същия период на миналата 2018 г. случаите са 7, съобщават от държавните железници. По данни на БДЖ тенденцията се засилва - през периода от 4-и до 16-и март, за който са регистрирани 8 случая. Подобни вандалски прояви нанасят значителни материални щети за „БДЖ - Пътнически превози” ЕООД, като фактически саботират всички усилия на ръководството за предлагане на по-добро и по-качествено обслужване на клиентите, оплакват се от железниците. През цялата 2018 г. са регистрирани общо 45 случая, щетите от които са оценени на 50 хил. лв. Най-важното измерение на тези посегателства, обаче, е застрашаването на сигурността на движението на влаковете, както и живота и здравето на клиентите и служителите на БДЖ. Хвърлянето на камъни по влаковете може да има трагични последствия. При средна скорост на влака 65 км/ч, дори и малко камъче може да пробие стъклото и да рани човек. Ръководството на БДЖ предприема съвместни мерки с МВР за уведомяване в рисковите райони какви са опасностите от подобни необмислени действия с цел превенция и ограничаване на тези явления.", "date": "2019.03.18", "title": "БДЖ: Зачестиха случаите на замеряния на влакове с камъни"}
{"url": "https://www.monitor.bg:443/bg/a/view/dazd-se-samosezira-za-otrazjavane-nasilieto-nad-uchenici-160056", "text": "Държавната агенция за закрила на детето се самосезира и работи по случаите на насилие от и над деца – ученици от градовете Габрово, Ловеч и Пловдив, широко отразени и онагледени от медиите чрез видеоматериали и снимки. Случаите на деца, които се отразяват и обсъждат широко от медиите изискват предприемане на мерки за закрила на децата от въвличане в дейности, които биха имали негативни последици за тяхното физическо, умствено, нравствено и социално развитие. Поради своята неопитност и стремеж към подражание на възрастните, децата са една уязвима аудитория и затова съществуват международно признати стандарти за тяхната допълнителна защита от неподходящо и/или вредно медийно съдържание. В тази посока ДАЗД, заедно със Съвета за електронни медии разписаха Критериите за оценка на съдържание, което е неблагоприятно или създава опасност от увреждане на физическото, психическото, нравствено и/или социално развитие на децата, съобщиха от ДАЗД. Този документ прецизира прилагането на законовите разпоредби по отношение на децата от страна на журналистите и радио-телевизионните оператори в страната. Въпреки съществуването на критериите, посочени по-горе, и разбирането на по-голямата част от журналистическата и медийна общност, че децата са специфична група, която се нуждае от допълнителна защита, твърде често при отразяване на конкретни случаи на деца в медиите тези правила се нарушават. При оповестяването от медии на прояви на деца не следва да се посочват лични данни за тях, включително техните образи, за да не бъдат идентифицирани (особено когато се отнася за случаи на насилие върху деца или конфликтни семейни отношения), поради риска от повторна виктимизация, стигматизация, трудно предвидими негативни последствия в дългосрочен ефект върху развитието на детето и създаване на негативни нагласи по отношение на него, включително при неизяснени обстоятелства, предмет на съдебно разследване. Това в пълна сила е валидно както за децата, които са жертви на насилие или злоупотреба, но също така и за децата, за които се предполага, че са извършили насилие, противообществена проява, престъпление.", "date": "2019.03.18", "title": "Социалните се самосезираха за отразяване насилието над ученици"}
{"url": "https://www.monitor.bg:443/bg/a/view/hristijana-loizu-debutira-vyv-fantomyt-na-operata-160046", "text": "Победителката от X Factor Християна Лоизу излиза на 23 март на сцената на Националния музикален театър в образа на Кристин във „Фантомът на операта”. Това е една от първите й големи роли на професионална сцена след спечелването на популярния музикален формат през 2016 г. Гост-звездата ще се редува в ролята със солистките на Музикалния театър Весела Делчева и Теменужка Трифонова. Християна ще си партнира с двамата изпълнители на Фантома на операта – Владимир Грудков и гост-солиста Влади Михайлов. \"Кристин винаги е била роля мечта за мен. Тя е мечта и за много певици по света. Благодарна съм на директора на Музикалния театър Марияна Арсенова за тази възможност”, споделя Лоизу. Зрелищният спектакъл се завръща на сцената на 23 март. След изчерпване на билетите за всички първоначално договорени 25 представления театърът води дълги преговори и откупи нови 10. Така вместо до 30 март „Фантомът на операта” под режисурата на акад. Пламен Карталов ще се играе до 14 април.", "date": "2019.03.18", "title": "Християна Лоизу дебютира във „Фантомът на операта”"}
{"url": "https://www.monitor.bg:443/bg/a/view/stojanka-mutafova-poluchi-klucha-ot-kulata-na-burgas-160045", "text": "Забележителната актриса Стоянка Мутафова получи \"Ключа от кулата на Бургас\" - отличие, което досега е връчвано само на две изтъкнати български личности: оперната прима Райна Кабаиванска и известния бургаски сърдечен хирург проф. д-р Чавдар Славов. \"Благодаря на Община Бургас за уважението, вниманието и отличието, което ми връчиха - \"Ключът от Кулата на Бургас\" - персонална награда за изключителни постижения. Щастлива съм, че това се случи на 15 март, когато гостувах по повод представяне на биографичната ми книга \"Добър вечер, столетие мое\" и паралелно проведох творческа среща-разговор с почитателите си. Обичам Бургас и хората му! Затова планувам скоро да се върна там!\", е отбелязала Г-жа Стихийно бедствие в профила си във Фейсбук. В Бургас примата е имала емоционален разговор и с първа братовчедка на своя съпруг Нейчо Попов, научи \"Монитор\" от мениджъра й Евгени Боянов. На 11 април Стоянка ще представи книгата си в Малката базилика в Стария Пловдив, а на следващия ден - в Асеновград.", "date": "2019.03.18", "title": "Стоянка Мутафова получи \"Ключа от кулата на Бургас\""}
{"url": "https://www.monitor.bg/bg/a/view/apple-obnovi-i-pad-air-i-i-pad-mini-160063", "text": "Apple обнови отдавна пренебрегваните iPad Air и iPad Mini, предоставяйки по-бюджетна алтернатива на моделите си от висок клас iPad Pro. Това е по-скоро наследник на второто поколение 10.5-инчов iPad Pro, което Apple продължава да продава и през тази година, дори след като е бе заменено с по-нова версия, но възкресявайки на марката Air, Apple вероятно иска моделите да се разграничават от по-евтините и по-скъпите модели от гамата iPad. Новият таблет притежава дизайна на предшествениците си, като запазва Touch ID, Lightning порта и 3.5 мм жак за слушалки. Също така, е по-бърз, по-тънък и по-скъп от модела, пуснат на пазара през миналата година, като цената на новия iPad Air започва от $ 499, с 64 GB пространство за съхранение. Дизайнът на iPad Mini 5 изглежда много подобен на iPad Mini 4, със същия 7.9-инчов дисплей и Touch ID. Подобно на новия iPad Air, разполага с 3.5 мм жак за слушалки и Lightning порт. Цената на IPad Mini 5 започва от $ 399 с 64 GB. Гамата iPad на Apple, сега е съставена от скъпите iPad Pro и базовия модел iPad от $ 329, докато новите iPad Air и iPad Mini 5 се позиционират в средата, предлагайки по-бързи характеристики или по-малък екран, отколкото основния iPad модел, който се очаква да бъде обновен, в не толкова далечно бъдеще. И двата нови модела iPad вече се продават, директно от Apple, като предлаганите цветове са сребърно, космическо сиво и розово злато.", "date": "2019.03.18", "title": "Apple обнови iPad Air и iPad Mini"}
{"url": "https://www.monitor.bg:443/bg/a/view/baba-ili-jasla-160061", "text": "Може ли държавата да е баба на българските деца? Може ли да се грижи за тях, да ги отглежда, че и да ги възпитава, тоест да ги формира в първите седем години така, както в миналото правеха бабите и дядовците? По всичко личи, че държавата, респективно общините, към които са детските ясли и градини, могат да се справят с тази задача. Въпросът е на колко от тях може да се падне късметът да бъдат класирани в тях. Защото, както е известно, в големите градове и особено в столицата да бъде класирано дете за ясла и градина е щастие не по-малко от това да те приемат в престижен британски университет. Затова и преди година, когато момченцето на мой познат беше прието в общинската детска градина, той черпи така, както ако синът му беше станал студент. От Столичната община се похвалиха, че от следващата година са осигурени повече места, особено в яслените групи. Общо те ще приемат над 6000 малчугани. Това прави с малко над 2000 деца повече. „Какво повече от това може да иска човек!“, би възкликнал непредубеденият гражданин, който не познава нещата от кухнята. Защото, както казва народната мъдрост: „Много хубаво не е на хубаво!“ Действително хубавото е само дотук. Оказва се, че новите бройки за деца не са в новосформирани групи, нито в новооткрити обединени детски заведения, а са за сметка на бройката в една група. Вместо по 18 хлапета, какъвто е нормативът сега, те ще са от по 23. Освен това във всяка група ще може да има по две деца със специални образователни потребности. Вярно, какво тук означават някакви си пет в повече, би казал някой, който не е гледал малко дете, още с памперс, което едва е започнало да опознава света с щъкане и пипане на всичко, дори на опасните предмети. При това става въпрос за мъничета, някои от които още в бебешка възраст, които дори не умеят да се хранят сами. В броя на тези 23 не забравяйте, че има и две със специални образователни потребности. Това може да са родени със синдрома на Даун, аутизъм или друго специфично състояние. Представете си как една лелка успява да нахрани за половин час 23 хлапета, да сменя няколко напълнени по едно и също време памперси и да ги приспива. Представете си как една учителка и една помощничка успяват да наблюдават толкова щъкащи дечица из двора, за разходки извън ОДЗ-то и дума не отваряме. И освен това тези две жени да са постоянно нащрек за двете дечица, които се нуждаят от специално внимание и подход по всяко време. Групите в детските ясли от по 18 деца по норматив досега също не са малко. В Германия, както и във Великобритания е недопустимо сформирането на група с повече от шест до осем деца. Не смятайте, че там всички са решили проблема си и има места за всички. Напротив, там също има недостиг, но въпросът е решен по друг начин. По правило големите концерни изграждат заведения за децата на своите служители, в които им се осигуряват грижа и възпитание в рамките на работния ден на родителите. Съществува и практиката при невъзможност да се осигури място за детето фирмата да поема разхода или голям процент от него за гледачка вкъщи. В България все още няма такива възможности. Има обаче една, която не се използва – общините да отдават дейността отглеждане на малко дете по договор с външна фирма, тоест частна градина, като й превеждат дотацията. По този начин разходите между родителите и общините се разделят поравно. Към момента обаче нито един кмет не се е решил на този ход, от една страна. Причината е, че детските ясли и градини, болниците, старческите домове и всички заведения за социални услуги, дори да са губещи, са идеален имиджоносител.  ", "date": "2019.03.18", "title": "Баба или ясла?"}
{"url": "https://www.monitor.bg:443/bg/a/view/taksidjii-izlizat-na-protest-sreshtu-ruskija-uber-160057", "text": "Протест на таксиметрови шофьори в София срещу услугата \"Максим\" готвят от инициативен комитет. Недоволството е срещу извършваните нерегламентирани превози на пътници срещу заплащане чрез приложението на услугата \"Максим\". Според организаторите, от около година чрез платформата се извършват нерегламентирани превози на пътници. По думите на един от организаторите - Кирил Ризов, това ставало и с коли, които не са обозначени като таксита и не са в задължителния жълт цвят. Ползватели на „Максим“ уточняват, че платформата свързва правоспособен таксиметров шофьор с пътника. Има правила на ползване - тарифа, маршрут, брой пътници. Проблемът е, че чрез това мобилно приложение се прескачат самите компании, към които са таксиметровите шофьори. В четвъртък шофьорите от 14.00 часа ще тръгне колона от района на 7-ми км на Цариградско шосе с протестиращи автомобили, която ще придвижи до храм–паметник „Св. Александър Невски“. По трасето е допустимо включването само и единствено на таксиметрови коли, уточняват организаторите. Те очакват участието на около 5 000 таксита. Припомняме, че преди две седмици Комисията за защита на конкуренцията се сезира срещу компанията \"Такси Максим\", предлагаща алтернативен таксиметров транспорт в редица държави, включително в България. Регулаторът проверява извършва ли компанията нелоялна конкуренция, забранена от закона.", "date": "2019.03.18", "title": " Таксиджии излизат на протест срещу руския “Юбер“"}
{"url": "https://www.monitor.bg:443/bg/a/view/vylchev-nasyrchava-uchilishtata-da-obmenjat-opit-pomejdu-si-160037", "text": "Образователният министър Красимир Вълчев насърчава училищата да реализират повече съвместни инициативи, с които да обменят опит помежду си. Той бе на работно посещение в Силистра. „10% от средствата за заниманията по интереси остават на разположение на общините, за да могат да се реализират съвместни междуинституционални проекти“, отбеляза Вълчев и апелира да се организират повече пътувания за учениците и посещения на културно-исторически обекти в страната. Основните задачи и предизвикателства пред образователната система, които обсъждаме, са подобряването на материалната база и модернизирането на процеса на обучение, коментира още Вълчев по време на срещата. Тя бе с ръководството на общината и народни представители, като участие взе и председателят на ресорната комисия в Народното събрание Милена Дамянова. В Силистра Министър Вълчев посети ремонтираните детска градина „Роза“ и ОУ „Св. св. Кирил и Методий“ в града. По време на срещите си с ръководствата на образователните институции и учителите бяха обсъдени изпълненията на проекти, допринесли за промени както по отношение на сградния фонд и модернизация на оборудването, така и в методите на преподаване. \"Най-важно е доверието и взаимодействието с родителите\", подчерта министър Вълчев. Той обърна внимание на възможностите за обмяна на практики между училища и отново посочи, че най-важната иновация е креативният учител. В ОУ „Св. Св. Кирил и Методий“ работят за привличане на млади учители, като сред дейностите беше отбелязана добрата база и провеждането на часове от студенти по предмет \"Физика\".", "date": "2019.03.18", "title": "Вълчев насърчава училищата да обменят опит помежду си"}
{"url": "https://www.monitor.bg:443/bg/a/view/evrokomisijata-protestite-sa-simvol-na-demokracijata-160040", "text": "Протестите са ценност и характеристика на демокрацията, но трябва да останат мирни, заяви по повод протестите в Сърбия този уикенд говорителката на Европейската комисия Мая Коциянчич, цитирана от агенция Бета. \"Въпреки че правото на гражданите да участват в мирни демонстрации си остава съществена характеристика на демокрацията и трябва да се зачита, протестите трябва да останат мирни и в съответствие със закона, както беше преди този уикенд\", каза Коциянчич за брюкселския портал Юрактив. Тя подчерта нуждата от спокойствие и въздържаност. Коциянчич каза, че парламентът е мястото, което трябва да осигури възможност за дебати и дискусии за намиране на решения на проблемите в обществото. Същевременно президентът на Сърбия Александър Вучич откри международната конференция \"Двадесет години след бомбардирането на Югославия - уроци за европейската сигурност в 21 век\".  Ние можем да простим, но не можем да забравим агресията на НАТО, искаме добри отношения с НАТО, но не искаме да влизаме в НАТО, каза Вучич.", "date": "2019.03.18", "title": "Еврокомисията: Протестите са символ на демокрацията "}
{"url": "https://www.monitor.bg:443/bg/a/view/policaite-pryskali-protestirashtite-za-da-ne-gi-sgazjat-160042", "text": "Полицаите, които сами се обгазиха със спей, са го използвали срещу протестиращите, за да не ги сгазят. Това стана ясно от пресконференция на СДВР, където дадоха обяснение за случая, който стана хит в социалните мрежи. „Мероприятието не е съгласувано със Столична община. Броят на протестиращите е бил около 250 души, които не са се подчинявали на никакви разпореждания на полицята и самоволно са тръгнали по улиците на София. Същите са били наблюдавани с видеоконтрол и след като са пристигнали пред Министерски съвет, е видно, че не е имало никаква организация от тяхна страна, държали са се доста грубо и вулгарно и към полицейските служители, и към журналисти. От създадената ситуация по време на протеста, за да няма никкаво стъприкосновние, е използван лютивият спрей“, заяви началникът на Охранителна полиция Борислав Муеров. „В целия свят това е процедура, за да няма пряк допир с протестиращите. Това е най-добрият вариант, за да няма използване на физическа сила. Използването на лютивия спрей е регламентирано в Закона за МВР в член 85. На фона на този член има издадена и наредба от 2017 година за използване на сила и помощни средства. Тези химически вещества са предназначени за намаляване на възможността на заплаха от страна на такива протестиращи спрямо полицейски служители и полицейка техника“, обясни Муеров. Той разказа как се с стигнало до ситуацията, при която използването на лютивия спрей разплака и служители на реда. Групата е започнала броене от 10 надолу и след приключване на броенето са се насочили към полицейската техника на булевард „Дондуков“. С масовото бутане на протестиращите към полицейски автомобил със загасен двигател, на ръчна спирачка, в който е имало полицейски служител, са изместили автомобила с няколко метра той и е спрял до съседния полицейски автомобил. След това водачът е предупредил протестиращите с полицейска сирена, като е мислел, че това ще ги респектира, но това не е дало ефект. Имало е трима-четирима протестиращи, които са били притиснати от задната част на протеста към автомобила. Описано е образно, че са изхърквали от натиска. „Тогава, за да не се допускат по-тежки инциденти, служителят е използвал този лютив спрей. Самата обстановка и местоположение на сградата са в доста променящи се атмосферни условия, има течение, вятър. Течението се е обърнало и се получава тази ситуация, че всички са пострадали от този лютив спрей. Пораженията не са тежки, имало е леко дразнене на горните дихателни пътища, но след измиване и с вода, след това ситуацията се е нормализирала“, заяви началникът на Охранителна полиция. „Много по-добре е това, което е станало, от това да има някой затиснат от протестиращите“, подчерта той.", "date": "2019.03.18", "title": " Полицаите пръскали протестиращите, за да не ги сгазят"}
{"url": "https://www.monitor.bg:443/bg/a/view/stajkov-pristigna-v-syda-v-invalidna-kolichka-160049", "text": "Бизнесменът Миню Стайков да бъде освободен от ареста срещу 500 000 лв. гаранция. Това реши Спецсъдът, а окончателната дума ще бъде на апелативните магистрати, които ще се произнесат след седмица. Дотогава Стайков ще трябва да чака в ареста. В понеделник той направи втори опит да излезе от ареста, след като внесе искане за промяна на мярката му за неотклонение. Стайков се появи в Спецсъда в инвалидна количка, като стана ясно, че здравето му се е влошило в ареста, което е и основният мотив за искането му да бъде освободен. Самият бизнесмен, който е обвинен в ръководене на организирана престъпна група, занимаваща се с контрабанда, данъчни престъпления и пране на пари, обясни, че е транспортиран до съда от затворническата болница. В края на миналата година адвокатите на Стайков, по чието искане в понеделник заседанието се гледа при закрити врата с аргумента, че могат да излязат подробности от интимен характер за неговото здравословно състояние, опитаха безуспешно да му осигурят по-лека мярка за неотклонение заради влошеното му здраве.", "date": "2019.03.18", "title": "Миню Стайков на свобода срещу 500 бона гаранция (ОБНОВЕНА)"}
{"url": "https://www.monitor.bg:443/bg/a/view/sokolov-s-19-tochki-i-mvp-za-22-a-pobeda-na-lube-160039", "text": "Цветан Соколов записа поредния си отличен мач за \"Кучина Лубе\" (Чивитанова) в италианската волейболна Суперлига. Той заби 19 точки (3 блока, 4 аса) при разгрома с 3:0 (24, 19, 16) над опашкаря БКК (Кастелана Гроте) и беше обявен за най-полезен играч (MVP). Това беше 22-а победа на тима от Чивитанова и 8-а поредна. С 22 успеха и 3 загуби той е на трето място в класирането с 62 т., след \"Сър Сейфт\" (66) и \"Трентино\" (63). В следващия, последен кръг от редовния сезон, \"Лубе\" посреща \"Тоно Калипо\" на Тодор Скримов. Скримов също направи силен мач за тима от Вибо Валентия, като завърши със 17 точки (3 аса) при драматичната загуба с 2:3 (-16,-21, 24, 22, -15) от \"Ревивре\" (Милано). Най-резултатен за \"Тото Калипо\" беше мароканецът Мохамед Ал Хашдади с 21 т. (1 блок, 3 аса), а за гостите от \"Милано\" с 27 се отличи Нимир Абдел-Азиз (Хол). Матей Казийски направи 18 (3 блока, 1 ас), а Стефан Боей - 25 (2 блока, 1 ас) за победата на \"Калцедония\" с 3:1 (23, 14, 21, 35) над \"Топ Волей\" (Латина). Светослав Гоцев пък се развихри с 14 т. (7 блокади) и 100% в атака (7 от 7) за \"Динамо\" (Ленинградска област) при победата като гост над \"Ярославлич\" в Руската Суперлига. Най-полезен за \"Динамо\" беше Андрей Колесник с 24 т. (1 блок, 2 аса. Дмитрий Яковлев, който през първия полусезон игра за шампиона на България \"Нефтохимик 2010\" (Бс), пък се появяваше за малко в игра в отделни геймове. За домакините от \"Ярославич\" Руслан Галимов (2 блока, 75% в атака) и сръбският диагонал Саша Старович (1 блок, 1 ас реализираха съответно 17 и 16 точки. \"Динамо\" е 12-и в класирането, а в последния кръг гостува на гранда \"Зенит\" (Казан). Николай Пенчев и неговият \"Онико\" (Варшава) постигнаха трета поредна и общо 18-а победа в полската Плюс Лига. Играчите на треньора Стефан Антига удариха у дома \"Ястржембски Вигел\" с 3:0 (25, 15, 21) в дербито на предпоследния 25-и кръг на редовния сезон, играно пед близо 4300 зрители в зала \"Торвар\". Ники Пенчев влезе за малко като резерва за своя тим във първия и третия гейм, като се отчете само с 1 блок и 57% позитивно посрещане за успеха. Бартош Курек заби 13, а Геъм Виграс - 11 т. за победата. За тима на \"Ястржембски\" Кристиян Фром (Гер) завърши с 12 т. \"Онико\" е втори в класирането с 54 т. от 18 победи и 5 загуби.", "date": "2019.03.18", "title": "Соколов с 19 точки и MVP за 22-а победа на \"Лубе\""}
{"url": "https://www.monitor.bg:443/bg/a/view/trima-s-prisydi-za-iztochvane-na-jeleznicite-160059", "text": "Софийският градски съд постанови три осъдителни присъди по делото за измамна схема с фалшиви документи, с която е източвана Национална компания „Железопътна инфраструктура“. По делото присъди получиха и тримата обвиняеми – бившият директор на НКЖИ и бивш зам.-министър на транспорта Антон Гинев, бившият депутат от ДПС Илия Илиев и бившият директор на железопътна секция в град Русе Огнян Георгиев, съобщи БГНЕС. Антон Гинев получи наказание „лишаване от свобода“ при първоначален строг режим за срок от 11 месеца. Ефективна присъда бе постановена спрямо Огнян Георгиев, който бе осъден на 2 години и 6 месеца затвор при първоначален общ режим. 2-годишна условна присъда с 5 години изпитателен срок получи Илия Илиев. Тримата ще трябва да заплатят разноските по делото, а от защитниците им бяха категорични, че ще обжалват присъдите пред апелативния съд. Антон Гинев бе обвинен за умишлена безстопанственост на повереното му държавно имущество, от което са настъпили вреди за Национална компания „Железопътна инфраструктура” и ДП ТСВ (подразделение Горна Оряховица) в размер на 4 240 356 лв. По данни на прокуратурата Гинев сключвал договори по процедура за възлагане на малки обществени поръчки и по процедура на договаряне без обявление, с предварително определени конкретни дружества, в нарушение на Закона за обществените поръчки – ЗОП. Принципите, заложени в закона за публичност и прозрачност, както и свободна и лоялна конкуренция, са били нарушени. Дружествата, с които били сключени договорите – „Розалия ММ“ ЕООД, „Триумф“ ЕООД, „Енерджи груп 2003“ ЕООД, „Строителство и инвестиции“ ЕООД не изпълнили дейностите, за които са наети на обектите. Въпреки това средствата по договорите в размер на 4 240 356,46 лв. били изплатени. Като основание за плащанията са послужили документи с невярно съдържание, както и неистински документи. След привличането му като обвиняем през юни 2016 г. Антон Гинев подаде оставка от поста заместник-министър на транспорта и беше освободен от министър-председателя Бойко Борисов.", "date": "2019.03.18", "title": "Трима с присъди за източване на железниците"}
{"url": "https://www.monitor.bg:443/bg/a/view/po-zapoved-na-trajkov-i-v-polza-na-kryga-kapital-sdelkata-s-evn-ujilila-haznata-minavajki-prez-borsata-160041", "text": "Хазната е загубила от продажбата на миноритарния пакет акции на EVN, тъй като държавата губи право да контролира сделката от момента, в който се решава да се проведе на фодновата борса. Това стана ясно от думите на свидетелите по делото за приватизацията на остатъчните държавни дялове на EVN.  Подсъдими по него са олигархът Иво Прокопиев, бившите министри на финансите и на енергетиката Симеон Дянков и Трайчо Трайков, и трима от фирмата на Прокопиев „Булблокърс“ - управителя Радослав Рачев и акционерите Петър Василев и Любомир Евстатиев. Става въпрос за сделката в края на 2011 г., при която на Българската фондова борса бе продаден остатъчният пакет акции - 33%, от „EVN България Електроразпределение“ АД на неизгодна цена, която според прокуратурата е ощетила хазната с близо 21 млн.лв. Процедурата е избрана именно от Трайков и в угода на кръга \"Капитал\". „През 2011 г. изпълнителният директор на Агенцията за приватизация и следприватизационен контрол Емил Караниколов е изразявал мнение, че продажбата на миноритарния пакет акции в енергоразпределителните дружества е метод, който от един момент нататък не може да се контролира“. Това заяви пред спецсъда членът на Надзорния съвет на Агенцията и тогава, и в момента Димитър Бъчваров, който е един от свидетелите по делото. Мнението на Караниколов, че продажбата на акции през борсата не е подходящо, е останало глас в пустиня, с изключение само още на едно становище. В предното заседание свидетелят Петър Петров, който в момента е зам.-изпълнителен директор на Агенцията, а през 2011 г. е бил член на Надзорния й съвет, каза: „В приета от НС стратегия за приватизиране на ЕРП-тата беше залегнало, че държавата трябва да запази възможността си да продаде на най-висока цена остатъчните дялове. Според ВКС, щом стратегия се приема с решение на НС тя има сила на закон. Мое лично виждане е, че ако продажбата на остатъчните пакети отиде на регулирания пазар, не може да се постигне най-висока цена. След като нещата се поемат от инвестиционния посредник по сделката на борсата, вече не може да се влияе върху нея и затова гласувах „против“. В крайна сметка е било изпълнено указанието на тогавашния министър на икономиката, енергетиката и туризма Трайчо Трайков, който изпратил писмо в Агенцията миноритарният пакет акции в ЕРП-тата да се предложат за продажба на фондовата борса. Свидетелят Димитър Бъчваров бе поредният, който заяви пред съда, че е имало такова писмо. „Не си спомням дали е имало указание на министъра и за платформата, на която да се продадат акциите. За Надзорния съвет беше важно, че ще е чрез публично предлагане, оттам нататък има институции, които да следят как се извършва продажбата“, каза Бъчваров. Той допълни, че продажбата на минорарните дялове в ЕРП-тата е била приоритетна задача за Агенцията през 2011 г. След писмото на Трайков Изпълнителният съвет на Агенцията организирал конкурс за инвестиционни посредници. Надзорният съвет одобрил избора на „Булброкърс“ за продажбата на акциите на EVN и на проекто-договора с посредника. „Надзорният съвет обаче не контролира дейността на инвестиционния посредник на борсата . Това се прави от Комисията за финансов надзор /КФН/“, каза още Бъчваров. Това потвърждава становищата на Емил Караниколов и Петър Петров, че Надзорният съвет на Агенцията не може да влияе на продажбата на акциите след момента на избирането на инвестиционен посредник. Друг свидетел по делото – членът на Надзорния съвет Серджан Садъкев, пък заяви пред съда: „След като приключи продажбата научихме цената от доклад на Изпълнителния съвет на Агенцията до Надзорния съвет. Караниколов изпълнява нарежданията на министъра и не е длъжен да ни уведомява къде ще постъпят парите. Чували сме, че Караниколов има трудности“. Междувременно прокуратурата поиска от съда да бъдат прочетени показанията на регионалния мениджър на ЧЕЗ за България – Петър Докладал или той да бъде разпитан чрез видеоконферентна връзка. Мотивите на държавното обвинение бяха, че в показания в досъдебното производство той е разказал как е станала продажбата на миноритарния пакет акции на ЧЕЗ и за срещите си по това време, което може да послужи за съпоставка как е било с EVN и как с ЧЕЗ. Защитата на подсъдимите съобщи, че Докладал вече не е в България, а в Чехия и неговите показания били само за продажбата на ЧЕЗ, след което поиска той да бъде заличен като свидетел. Съдът заличи Петър Докладал като свидетел.", "date": "2019.03.18", "title": "По заповед на Трайков и в полза на кръга „Капитал“: Сделката с EVN ужилила хазната през борсата"}
{"url": "https://www.monitor.bg:443/bg/a/view/jestoko-ubijstvo-shokira-harmanli-160044", "text": "Зверско убийство на жена, с разбита глава шокира Харманли. Трупът на 53-годишната Валя Георгиева бил открит от случаен минувач във високата трева на незастроен парцел на метри от стадион „Хеброс“. Сигналът на спешният телефон бил приет в 10,26 часа в неделя. Около стадиона се намира една от ромските махали на Харманли, известна като „Хаджияневото герме“.  Повечето обитатели на квартала са от ромски произход, но са християни. Криминалистите установили, че пребитата до смърт жена е 53-годишната Валя Георгиева, която живее на сто-двеста метра от мястото, където е открита. За последно е била забелязана жива от съседи в събота привечер. Смъртта й е настъпила заради множество травми, причинени от  удари по главата. „Потресени сме от тази жестокост. Беше кротка жена, не създаваше проблеми на никого. Дребничка и много слаба, едва ли тежеше повече от 40 килограма. Обичаше да си пийва по 100-200 грама ракия, но не правеше скандали и създаваше проблеми“, казаха нейни съседи. Женета имала и леко психично разстройство, но не била агресивна. Вероятно Валя е била проследена и убита на място или пък е нападната от човек, с който се е прибирала към къщи. Това сочат много предварителни и неофициални данни от разследването. Вероятността тя да е убита другаде и изхвърлена в пустия парцел до стадиона все още не е опровергана напълно. Жертвата е била изключително крехка и лека, възможно е да е била преместена само с носене, без да се налага да я влачат, уточниха разследващи. Валя е била семейна и обитавала двуетажна къща. Там отгледала двете си  дъщери, които вече имат собствени семейства. От преди 5-6 години се разделила с баща им и хората от квартала не са го виждали. Според тях, съседката им не е имала постоянен приятел и живеела сама. Не е имала дългове, нито явни вражди приживе. По случая се води досъдебно производство за убийство по особено жесток начин срещу неизвестен извършител. ", "date": "2019.03.18", "title": "Жестоко убийство шокира Харманли"}
{"url": "https://www.monitor.bg:443/bg/a/view/stefan-mavrodiev-ochakva-godo-v-az-fojerbah-160043", "text": "Възрастен актьор се явява на прослушване след 7-годишно отдръпване от сцената. Това е амплоато, в което големият Стефан Мавродиев посреща 75-годишнината си в Младежкия театър със спектакъла по пиесата на германския драматург Танкред Дорст (1925-2017) „Аз, Фойербах“. Режисьор е Владимир Люцканов. А г-н Фойербах тук не е забележителният философ, издигнал тезата „Като мислещо същество аз съм всички хора“, но допирни точки все пак има: той е малкият човек, напомнящ за всички чувствителни неудачници, по една или друга причина изпаднали от коловоза... ...Известният режисьор Летау се е заинтересувал от артиста и той носи с достойнство старомодния си костюм към срещата в комплект с куфарче със стари рецензии за отминала слава . Но срещата се бави и с Фойербах от немай къде се заема асистентът на корифея (чаровният Ахмед Юмер). В изповедта на героя, към която младият помощник-режисьор почти не проявява любопитство, в задъханото изпълнение на Стефан Мавродиев – опитност , разочарования, горчивина, накърнено его, старческо самомнение, интелигентна ирония към света, от който вече не е част, и отчаяна нужда да получи ролята, да продължи да бъде Артист. „Това е моето пространство, тук дишам“, ще каже той. А защо толкова дълго го е нямало?... Мавро представя всички тези състояния на своя персонаж със страст, стигайки от комедийното до ръба на трагичното. Но сякаш събеседникът на неговия Фойербах (безразличен и на моменти присъстващ по-скоро задочно, тъй като актьорът сяда сред публиката, зад гърбовете на много от зрителите) е по-загрижен за кучето, което трябва да му доведат, навярно за нуждите на някой спектакъл. В крайна сметка то не се появява, мярка се само водачката му в лицето на дребничката актриса Живка Ганчева. Асистентът не е чувал за стария артист, той пък веднага го „дешифрира“ като не много обещаващ в професията... Но двамата все пак ще имат и кратки мигове на човешко докосване. Стефан Мавродиев има творчески тренинг с подобни „кастинги“ – в „Търси се стар клоун“ от Матей Вишниек под режисурата на Ивайло Христов, където играеше редом със състудентите си Илия Добрев и Марин Янев. Сега е почти съвсем сам на сцената – „Аз, Фойербах“ е по същността си моноспектакъл: присъствието на асистента е повод за него да излее изповедта си, а собственичката на кучето – за цвят... И двете пиеси на свой ред се родеят по своеобразен начин с Бекетовата „В очакване на Годо“. В „Аз, Фойербах“ (написана през 1986) режисьорът е Годо, но в по-широк смисъл може да бъде и всеки друг, който гледа напразните човешки усилия безмълвен отгоре, който все не идва или, ако ни удостои, ще е съвсем за кратко... Такава е съдбата на малкия човек в недружелюбния свят. Но пък: ще каже още героят на Мавродиев. С този спектакъл актьорът, който винаги е имал симпатията ни, получава аплодисменти не по милост, не от уважение към възрастта. Този 75-годишен ветеран, който близо час и половина човърка изстрадалата си актьорска душа на ръба на катарзиса, има искреното възхищение на публиката и нейния дълбок поклон за отдадеността. Сценографията за спектакъла е на Венелин Шурелов, музиката – на Петър Дундаков. Второто премиерно представление е на 22 март.  ", "date": "2019.03.18", "title": "Стефан Мавродиев очаква Годо в „Аз, Фойербах“"}
{"url": "https://www.monitor.bg:443/bg/a/view/naselenieto-na-istanbul-nadhvyrlja-15-miliona-dushi-160036", "text": "По данни на турския статистически съвет и Фонда за населението към ООН населението на Истанбул наброява 15 670 724 души, предаде БТА. Според тези данни 18,4 на сто от населението на Турция (82 млн души) живее в най-големия мегаполис на страната. За последните 5 години населението на мегаполиса, който свързва Европа с Азия, се е увеличило с около 1 млн души (907 257 души според статистиките). По брой на населението Истанбул надхвърля в пъти 131 страни от общо 204 по света. От близките съседи на Турция населението на Истанбул е колкото две Българии. Населението на европейските държави Белгия, Австрия,Чехия, Швейцария, Гърция е почти два пъти по-малко.", "date": "2019.03.18", "title": "Населението на Истанбул надхвърля 15 милиона души"}
{"url": "https://www.monitor.bg:443/bg/a/view/prezidentyt-pristiga-v-kustendil-za-praznika-na-proletta-160026", "text": "Президентът Румен Радев ще бъде сред официалните гости на празника „Кюстендилска пролет“, който ще се проведе на 21 март от 11 часа на централния площад „Велбъжд“, обявиха от Община Кюстендил. Радев ще пристигне в областния град заедно със съпругата си, за да се насладят на единствения по рода си празник по посрещането на пролетта. „Все още не е уточнено точно колко време ще остане президента в Кюстендил, предполагаме, че част от визитата му ще включи и посещение на емблематични забележителности в областния град. Естествено той ще присъства и на коронясването на новата девойка Кюстендилска пролет на централния площад „Велбъжд“, обявиха още от кметската администрация.“ Традицията по тържествено посрещане на пролетта в Кюстендил датира от 1966 година. На този празник се избира девойка, която символизира идването на пролетта, младостта, пробуждането на природата и надеждата за нов живот. Тържествата по случай празника „Кюстендилска пролет” ще започнат с молебен за здравето на кюстендилци и ще се състои ритуал по предаването на символите на града. В празничната програма ще участват народният певец Иван Дяков, емблематичният глас на българската музика Тони Димитрова и танцови състави от Кюстендил.", "date": "2019.03.18", "title": "Президентът пристига в Кюстендил за празника на пролетта"}
{"url": "https://www.monitor.bg:443/bg/a/view/bratja-asenovi-narediha-bylgarija-vtora-v-evropa-160028", "text": "Мъжкият национален отбор по бокс зае второ място в класирането по медали на европейското първенство до 22 г. във Владикавказ (Рус). Бойците, водени от Жоел-Солер Арате, спечелиха един златен и един сребърен медал, които бяха донесени от братя Асенови. Европейски шампион за шести път стана Даниел Асенов-Тайсъна в кат. до 52 кг. При 56-килограмовите пък брат му Боян стана втори. Лидер по медали при мъжете е Русия със 7 златни отличия. В общото класиране България заема пето място със злато, сребро и бронз. Трето място в кат. до 48 кг при жените зае Еми-Мари Тодорова. Първи отново е Русия с 12 златни, 2 сребърни и 1 бронзов медал. Еврошампионът Даниел Асенов благодари на всички хора от щаба и на семейството си за подкрепата, но обърна внимание на успеха на брат си. „Запомнете това име - Боян Асенов! Това е моят по-малък брат, подкрепящ ме във всичко! Днес той игра на първия си европейски финал, игра достойно, раздаде се на 100%. Едва на 19 години Боян показа, че има огромно бъдеще в бокса. Братле, гордея се с теб и с това, че сме една кръв! Вдигни гордо глава, защото най-доброто предстои!“, написа Тайсъна във Фейсбук.", "date": "2019.03.18", "title": "Братя Асенови наредиха България втора в Европа"}
{"url": "https://www.monitor.bg:443/bg/a/view/nad-6-08-mln-leva-v-djakpotite-za-tiraj-23-160027", "text": "Обща сума над 6,08 млн. лева се събира в джакпотите за тираж №23 на БСТ. Най-голям в нея е делът на играта \"5/50 - 1/12 Зодиак\" с 3 млн. лева, които не се променят. В \"6 от 49\" два тиража след като падна рекордният джакпот от 9 501 430,40 лева, се натрупаха 2 329 096,46 лв., като последният скок е с нови 175 691,53. За четвъртък се очаква към тях да се прибавят още към 210 000, защото тиражът е специален и цената на 1 комбинация за \"6 от 49\" е по 1,20 лв., а не по левче, като за редовните. Затова пък голямата награда от \"Втори шанс\" е луксозен автомобил \"Форд Мондео\". В \"6 от 42\" има 520 681,01 лв. и се очакват още към 20 000, а в \"Рожден ден\" се събират към 8000. Най-скъпата печалба в тираж №22 беше леката кола \"Форд Фиеста\" от \"Втори шанс\". Тя е за номера на ловешки фиш с 1 комбинация плюс 1 за \"Тото Джокер\" за 1,20 лв. В \"5 от 35\" има 4 петици по 6207,40 лв. във II теглене. Късметлия, заложил на 7 числа пълно комбиниране (ПК) за \"6 от 49\" в 2 област и 9 ПК за \"Тото Джокер\" (84 комбинации) за 23,80 лв., ще прибере 5548,70 лева от \"джокера\". Той е уцелил една от 6-те тройки по 5207,40 лв., плюс 18 двойки по 18,40.  Числа - (3, 9, 15, 23, 34, 42); 6 - няма, 5 - 24 по 1334,40 лв., 4 - по 38,30 лв., 3 - по 3,40 лв.; ДЖАКПОТ: 2 329 096,46 лв.  Числа - (7, 22, 30, 34, 40, 42); 6 - няма, 5 - 6 по 1892,10 лв., 4 - по 31,40 лв., 3 - по 3,00 лв.; ДЖАКПОТ: 520 681,01 лв.  I теглене - (11, 13, 22, 24, 29); 5 - няма, 4 - по 191,90 лв., 3 - по 7,30 лв.; II теглене - (5, 8, 14, 23, 25); 5 - 4 по 6207,40 лв., 4 - по 76,40 лв., 3 - по 4,80 лв.  Числа - (6, 10, 13, 26, 50); Зодия 4 - Рак; 5+1 - няма, 5 - няма, 4+1 - няма, 4 - 12 по 500,00 лв., 3+1 - 29 по 100,00 лв., 3 - 254 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (5, 7, 8); Цифри – (7, 1, 8); 3 - 6 по 5217,50 лв., 2 - 1703 по 18,40 лв.; ДЖАКПОТ: 0,00 лв.  Година 46, месец 01, дата 15, ден 2; I група - няма, II - няма, III - 1 от 379,70 лв., IV - 1 от 237,30 лв., V - 14 по 17,00 лв., VI - 13 по 14,60 лв., VII - 14 по 17,00 лв., VIII - 20 по 9,50 лв., IX - 35 по 8,10 лв., X - по 5,90 лв., XI - по 2,00 лв., XII - по 2,50 лв., XIII - по 1,90 лв., XIV - по 1,30 лв., XV - по 1,20 лв.; ДЖАКПОТ: 7323.42 лв.        \"6 от 49\"             257115486              Ловеч                     \"5 от 35\"             599454843              Русе                     \"5 от 35\"             684469988              Стара Загора                      \"5 от 35\"            017836548              Севлиево                      \"5 от 35\"            008483951              Интернет  \"5 от 35\"            275429946              Варна", "date": "2019.03.18", "title": "Над 6,08 млн. лева в джакпотите за тираж №23"}
{"url": "https://www.monitor.bg:443/bg/a/view/sofija-e-predimno-mladejka-destinacija-160030", "text": "София е предимно младежка дестинация с културно познавателни цели. Това става ясно от проучване на инициативата „Визия за София“. 45% от туристите виждат в столицата добро място за екскурзия, 23% я посещават по бизнес, а 20 на сто от чужденците идват в града с развлекателни цели. В най-голяма степен градът се посещава за първи път от туристите и е единствената дестинация при пътуването им. От „Визия за София“ обясняват, че столицата затвърждава имиджа си на “бюджетна дестинация”. Туристите харчат на ден в града до 50 лв. и демонстрират удовлетвореност от цените на туристически услуги. „Разбира се, това че градът е интересен с историята си, културата си и традициите си, е най-важната причина те да предприемат пътуване до българската столица, но удобните и евтини самолетни билети са на второ място по важност“, уточняват от инициативата. Запитани за това кои са конкурентните предимства на града чуждестранните посетители отговарят най-вече, че: „Хората са добронамерени“, „Има много зелени площи и паркове“, „Евтино е“ и „Храната е вкусна“, а българите добавят и „добрия градски транспорт“ - мнение, което не е споделено от чужденците. Областите, в които София изостава според туристическото мнение са свързани с чистотата, поддръжката на сградите, пешеходната настилка и информацията за забележителности. Проучването сочи, че туристическият бранш познава добре мненията на туристите в столицата и сигнализира за подобни впечатления. Докладът прави основният извод, че разнообразието и предлагането на услуги е голямо, но качеството на услугите и информацията за тях могат да бъдат подобрени. Мнозинството чужденци обаче заявяват, че категорично ще препоръчат София като туристическа дестинация на близки и приятели.", "date": "2019.03.18", "title": "Добри хора, евтино и вкусно - София привлича млади туристи"}
{"url": "https://www.monitor.bg:443/bg/a/view/borisov-s-telegrama-do-rute-zaradi-utreht-160035", "text": "Премиерът Бойко Борисов е изпратил телеграма до своя холандски колега Марк Рюте във връзка с нападението над цивилни граждани в холандския град Утрехт, съобщиха от пресслужбата на кабинета.  “Сериозно съм загрижен от трагичните събития в Утрехт и изразявам искрената си съпричастност към пострадалите и техните близки“, е написал министър-председателят. В телеграмата Борисов е посочил, че България е солидарна и подкрепя Нидерландия в този тежък момент. „Продължаващите нападения срещу цивилни граждани потвърждават необходимостта от единни и решителни действия на международната общност срещу всяко грубо посегателство върху здравето, живота, свободата и демократичните ценности”, е изтъкнал още Борисов в писмото си до Марк Рюте.", "date": "2019.03.18", "title": "Борисов с телеграма до Рюте заради Утрехт"}
{"url": "https://www.monitor.bg:443/bg/a/view/arestuvaha-terorist-planiral-atentati-v-bylgarija-i-francija-160034", "text": "Издирван с европейска заповед за арест джихадист е планирал атаки в Париж и на територията на България. Информацията за съществуването на такова лице лъсна наяве заради грешка, направена от френската полиция и надлежно описана от интернет изданията на парижките вестници.   Потърсени за коментар, българските власти не потвърдиха информацията за готвена атака у нас. Уточниха и че официална информация за арест на лице, планирало терор на територията на България, също не е пристигала от френските им колеги. До самите публикации пък се стигна, след като в нощта на неделя за понеделник полицията във френската столица спряла за рутинна проверка автомобил заради шофьор, каращ във видимо нетрезво състояние. Задържането станало случайно към 2.50 часа в нощта на неделя срещу понеделник. В сърцето на френската столица и на метри от Елисейския дворец. сред които и европейска, издадена от парижки съд, пътувал в автомобил по централния булевард Шан-з-Елизе. Колата – ситроен, била управлявана от видимо пиян шофьор, който бил спрян за полицейска проверка. „Водачът имаше всички белези на употребил алкохол и затова е бил спрян за проверка“, обяви в понеделник сутринта „Льо Паризиен“, цитирайки източник от френските разследващи. Когато униформените проверили данните на двамата пътници в колата, станало ясно, че единият е именно търсеният екстремист. При проверка в регистрите на полицията силите на реда открили, че става въпрос за човек с три заповеди за издирване, в това число и фиш С (индикатор, че лицето е считано за евентуална заплаха за националната сигурност). В списъка на френските власти за въпросния фиш С са над 20 000 лица, като сред тях около 11 000 са били идентифицирани като свързани с ислямистки групировки Освен това при проверката на задържания се оказало, че е който е привлякъл вниманието към себе си с пътуванията си в чужбина, пише още „Льо Паризиен“. По данни на друго френско издание - „Л'експрес“, за мъжа била издадена и европейска заповед за арест от парижки съдия. Най-вероятно френските власти са предполагали, че е възможно екстремистът да се укрие в чужбина и затова са поискали от колегите си на територията на ЕС лицето да бъде арестувано, ако бъде засечено на тяхна територия. За него е имало и заповед за арест за участие в конспирация във връзка с организирането на терористични актове в Парижкия регион и в България, твърди „Льо Паризиен”, цитирайки източници от разследването. Следобед обаче същото издание опроверга информацията, че е арестуван джихадист. То цитира полицейски източници, според които при по-детайлната проверка на документите на арестувания лъснало, че е станала грешка. и всъщност зад решетките е прибран човек, който не е издирваният джихадист.", "date": "2019.03.18", "title": "Арестът в Париж грешен: закопчаният не бил джихадистът, планирал атаки у нас (ОБНОВЕНА)"}
{"url": "https://www.monitor.bg:443/bg/a/view/ideja-obshtinite-sybirat-dyljimi-taksi-za-vhoda-s-danycite-160033", "text": "Неплатените такси за общите части на входа да се събират с местните данъци и такси. Това част от предложенията, залегнали в предстоящите промени в изискванията за поддръжка на сградния фонд и въвеждане на механизми на контрол за лицата, предоставящи услугите на професионално управление на етажната собственост. „Огромен е интересът на обществото към промените, които в момента изработваме за подобряване на управлението на етажната собственост“, каза в ефира на бТВ  Гергана Благиева – директор на дирекция  „Жилищна политика” в Министерството на регионалното развитие и благоустройството. Граждани искат санкции срещу неизрядни съседи, част от парите, дължими и неплатени към етажната собственост, може да да се подават към общината, която да ги събира в последствие заедно с местните данъци и такси, каза Благиева. В момента тече дискусия за промени в Закона за етажната собственост. До 15 април се събират предложения, които ще бъдат обсъждани за включване към новите текстове на закона. В момента собствениците на имоти имат повече права отколкото задължения и е много трудно налагането на санкция към собственик, който не изпълнява решенията на  общото събрание в  етажната собственост и  който не плаща дължимите такси за управление и поддръжка на общите части в сградата  и  гласуваните такси за  Фонд „Ремонт и обновяване“. Затова се предлага завишаване на задълженията на собствениците и увеличаване правата на общото събрание за санкции към неизрядните собственици. Ефектът, който търсим, е изпълнението и контролът  за изпълнение на правилата за управление  и поддръжка на общите части в сградата да се повиши, както и да се повиши ангажираността към собствеността. Освен към жилището, трябва да се полага необходимата  грижа и към общите части, които са дял от всяко жилището. Има предложения да отпаднат таксите за асансьор за живеещите на първи и втори етаж, но това не е добро решение, обясни Благиева. По тази логика, живеещите на първия етаж трябва да бъдат изключени от поддръжката на покрива, но той е обща част и средствата за него се дължат от всички живущи. Затова ще търсим механизъм за по-справедливо разпределение на таксите в зависимост от етажа и дела в общата собственост, каза тя.", "date": "2019.03.18", "title": "Идея: Общините да събират дължими такси за входа с данъците"}
{"url": "https://www.monitor.bg:443/bg/a/view/botev-pd-s-ambicii-za-tretoto-mjasto-160032", "text": "Един от новите лидери в състава на „Ботев“ (Пловдив) - Васил Шопов, заяви сериозните цели, които неговите съотборници ще преследват в първата шестица на шампионата. „Левски“ и ЦСКА с нищо не ни превъзхождат и можем спокойно да гоним третото място в Първа лига. Вече започвам да разгръщам потенциала си. Преди нещата не ми се получаваха, но сега вече всичко е наред“, коментира Шопов пред plovdivderby.bg. Неговият съотборник Александър Тонев пък се очаква да ще запише първи минути за тима в контролата срещу „Локомотив“ (София), която ще се състои в петък на базата на „канарчетата“ в Коматево. Футболистът подписа с пловдивчани по време на зимната пауза, но все още не е играл, тъй като се готвеше по индивидуална програма. Тонев обаче ще е напълно готов за мачовете след паузата за националните отбори. В близките дни пък се очаква Ферарио Спасов да поеме школата на „Ботев“, след като бе отстранен Иван Цветанов. До назначението спортният директор Адалберт Зафиров ще изпълнява временно фукциите на шеф на академията.", "date": "2019.03.18", "title": "„Ботев“ (Пд) с амбиции за третото място"}
{"url": "https://www.monitor.bg:443/bg/a/view/nato-prizova-rusija-da-vyrne-krim-na-ukrajna-160024", "text": "По повод петата годишнина от присъединяването на Крим към Руската федерация НАТО днес разпространи изявление, в което отново решително осъжда това действие, предаде БТА. Призоваваме Русия да върне контрола над Крим на Украйна, се посочва в изявлението от името на държавите в пакта. Потвърждаваме пълната си подкрепа за независимостта и териториалната цялост на Украйна в международно признатите граници и териториални води. Крим е украинска земя, се допълва в текста. Съюзниците са дълбоко обезпокоени от нарушенията на човешките права, извършвани от руските де факто власти в Крим срещу украинците, кримските татари и представители на други местни общности. Тези нарушения включват извънсъдебни убийства, отвличания, насилие, произволно лишаване от свобода и изтезания, се допълва в документа. НАТО призовава Русия незабавно да прекрати всички нарушения и злоупотреби в Крим, да освободи украински политически затворници и заложници, и да предостави на международните организации за наблюдение достъп до полуострова. Всякакви опити за оправдаване на незаконната анексия на Крим трябва да бъдат прекратени, включително автоматичното налагане на руско гражданство, принудителното разселване, военната служба във въоръжените сили на Руската федерация и незаконните руски избирателни кампании, заявява алиансът. В изявлението се осъжда мащабното струпване на руски военни сили в Крим и се изразява безпокойство от намеренията на Москва да продължи в тази посока и в други части в района на Черно море. НАТО осъжда изграждането на моста над Керченския проток. Пактът призовава Русия безусловно да освободи задържаните в района украински моряци, да върне техните плавателни съдове и да осигури безпрепятствено корабоплаване, включително достъп до украинските пристанища в Азовско море. В документа се посочва, че обичайните отношения няма да се върнат, без Русия да предприеме промяна към ясни и конструктивни действия. НАТО очаква Москва да се съобрази с международното право и произтичащите задължения и отговорности.", "date": "2019.03.18", "title": "НАТО призова Русия да върне Крим на Украйна"}
{"url": "https://www.monitor.bg:443/bg/a/view/belgija-poluchi-zaplaha-za-otmyshtenie-za-krajstchyrch-160019", "text": "Белгийските служби за сигурност проверяват анонимна заплаха за отмъщение в отговор на атентата в Крайстчърч, съобщиха местни медии. Преди два дни службите са засекли съобщение с призив за атентат с автоматично оръжие на \"централна гара\" в страната. Съобщението е било придружено от снимка на централната гара в Антверпен и е завършвало с арабския израз \"Аллах е велик\". В съобщението се призовава за отмъщение за \"братята мюсюлмани\", загинали при терористичния удар срещу две джамии в Нова Зеландия. Уточнява се, че службите за сигурност в Белгия извършват задълбочена проверка на съобщението. Допълва се, че засега не се предвижда повишаване на защитата на гарите в страната.", "date": "2019.03.18", "title": "Белгия получи заплаха за отмъщение за Крайстчърч"}
{"url": "https://www.monitor.bg:443/bg/a/view/sylzotvoren-gaz-i-bezredici-prekratiha-derbito-panatinajkos-olimpiakos-160020", "text": "Гръцкото дерби между “Панатинайкос” и “Олимпиакос” беше прекратено преждевременно заради несдържаното поведение на феновете на олимпийския стадион в Атина. Срещата бе спряна в 70-та минута, след като хулигани се сбиха с местната полиция и германският съдия Марко Фриц реши да прекрати срещата при резултат 1:0 в полза на “Олимпиакос“. Мачът ще завърши със служебен резултат 3:0 в полза на гостите, а “Панатинайкос” най-вероятно ще загуби и шест точки с решение на Дисциплинарната комисия. Три от тях са за прекратяването на мача и още три за сбивания на феновете с полицията пред стадиона. Въпреки че на срещата не присъстваха фенове на “Олимпиакос”, какъвто вече е законът за гостуване при рисков мач в Гърция, атмосферата бе нажежена до краен предел. Това доведе до нахлуване на 15-20 привърженици без клубни артикули, които атакуваха скамейката на гостите още в петата минута. От “Олимпиакос” твърдят, че един от хулиганите е извадил нож. Срещата продължи след 10-минутно прекъсване, но в 53-та Мигел Анхел Гереро вкара за гостите и това разгневи феновете на домакините. Настанаха безредиция, а полицията използва сълзотворен газ, който обаче стигна и до футболистите и мачът бе прекратен.", "date": "2019.03.18", "title": "Сълзотворен газ и безредици прекратиха дербито \"Панатинайкос\" - \"Олимпиакос\""}
{"url": "https://www.monitor.bg:443/bg/a/view/341-kandidati-za-185-vakantni-dlyjnosti-v-suhopytnite-vojski-160012", "text": "341 кандидати до момента са подали документи чрез структурите на Централното военно окръжие за участие в конкурса за обявените 185 вакантни длъжности във военни формирования от Сухопътните войски, съобщиха от МО.  Желаещите са изпратени на медицински прегледи за установяване на годността им за военна служба и за оценка на психологичната им пригодност. Крайният срок за подаване на документи за войнишки длъжности в Сухопътните войски е 22 март 2019 г. Конкурсът беше обявен със заповед на военния министър от  15 февруари и се отнася за военните формирования на Сухопътните войски в 14 населени места - София, Стара Загора, Хасково, Ямбол, Карлово, Казанлък, Плевен, Шумен, Благоевград, Сливен, Асеновград, Смолян, Пловдив и с. Мусачево. Самият коннкурс ще се проведе от 20 до 31 май и включва изпит по физическа подготовка, тест за проверка на общата култура на кандидатите и събеседване.", "date": "2019.03.18", "title": "341 кандидати за 185 вакантни длъжности в Сухопътните войски"}
{"url": "https://www.monitor.bg:443/bg/a/view/radev-pravi-strategicheski-syvet-oglavjava-go-shefa-na-kabineta-mu-160018", "text": "Държавният глава Румен Радев създава със свой указ стратегически съвет към президентската институция, съобщиха от '“Дондуков“ 2. Съветът е консултативен орган, ще работи на обществени начала и основната цел е да изготвя документи със стратегическо значение, становища, анализи и други. В него ще влизат общо 12 души, сред които двама социолози, политолог, двама дипломати от кариерата, инженер, лекар, двама икономисти. Той ще бъде оглавен от Иво Христов, който е началник на кабинета на държавния глава. Зам.-передседател е Невин Фети, съветник на президента по правни въпроси. Членовете са социологът Александър Маринов, както и неговия колега Живко Георгиев. Влизат още политологът Калоян Методиев, дипломатите Владимир Шейтанов и Петър Воденски. Икономистите в екипа са Атанас Пеканов и Румен Гълъбинов, който пък е бил бивш зам.-шеф на КФН. Останалите членове на съвета са бившият член на ДКЕВР инж. Еленко Божков, Жасмина Мирчева, която е лекар по професия и два пъти директор на Агенцията за лекарства, както и театроведът и театрален критик Гергана Пирозова.", "date": "2019.03.18", "title": "Радев прави стратегически съвет, оглавява го шефа на кабинета му"}
{"url": "https://www.monitor.bg:443/bg/a/view/bionse-vyzpjava-jenskite-prava-160000", "text": "Поп дивата Бионсе планира да запише нов албум, а основната му тематика ще се върти около правата на жените. 37-годишната певица всъщност вече е започнала тайно да работи над тавата и има готови записани парчета. Тя записа три песни, в които се говори как жени взаимно се подкрепят. Песните са подходящи за танцуване и ще се харесат на феновете.\", заяви близък до звездата и съпругът й Джей Зи пред в. The Sun. По-рано този месец по-малката сестра на Бионсе пък разкри, че иска песните й да вдъхновяват младите чернокожи момичета през следващите пет десетилетия. 32-годишната Соланж, която наскоро издаде четвъртия си албум When I Get Home, отбеляза, че се надява музиката й да издържи теста на времето.", "date": "2019.03.18", "title": "Бионсе възпява женските права"}
{"url": "https://www.monitor.bg:443/bg/a/view/levski-prodylji-chistkata-s-polachek-160025", "text": "Ръководството на „Левски“ следва стриктно плана си за разчистване на състава и се раздели с пореден играч. „Сините“ постигнаха споразумение с вратаря Мартин Полачек и той вече не е играч на клуба. Словашкият вратар не влизаше в плановете на треньорския щаб, като дори не взе участие в подготовката на тима. Стражът тренираше индивидуално от началото на годината, като му бе осигурен треньор, но заниманията му не съвпадаха с тези на първия тим, тъй като треньорът Георги Дерменджиев не го искаше в състава. Полачек е последният от играчите, които не попадаха в плановете на ръководството и напуснаха тима. Преди него това сториха Божидар Митрев и Филипе Нашименто, които продължиха кариерите си в Румъния. Изпълнителният директор Павел Колев и Полачек преговаряха близо два месеца, но накрая двете страни се разбраха, като словакът ще вземе няколко заплати преди да напусне София. В същото време медиите в Дания упорито твърдят, че юношата на „Левски“ Божидар Краев ще напусне „Мидтиланд“ и е твърде вероятно да се завърне на „Герена“. „Трансферът е напълно възможен, тъй като вложените за покупката на българина средства не са особено големи, а контракта му е до 2022 година“, написа „Хернинг Фолкеблад“.", "date": "2019.03.18", "title": "\"Левски\" продължи чистката с Полачек"}
{"url": "https://www.monitor.bg:443/bg/a/view/moreto-na-sever-vri-ot-karagioz-160022", "text": "Рибарите с малки лодки по Добруджанското Черноморие се радват на много добър улов от карагьоз, установи проверка на „Монитор“. Вкусната риба се показва в такова количество за пръв път от 2011 – 2012 година, твърдят морските вълци. Според тях, причината е в меката зима. Карагьозът обича слънчевите дни и вятърът да духа откъм морето. В момента температурата на водата е 9 градуса. Засега карагьозът попада основно в мрежите на рибарите край Балчик, Каварна и Шабла. Уловът е доста богат, хвалят се рибарите. На ден те вадят по 50 – 60 кг едри парчета, някои дори са стигали и до 100 кг улов. Сезонът на карагьоза е до началото на месец май. Очаква се скоро деликатесната риба да се лови и на чепарета, както и да попадне и в даляните. Матрапазите изкупуват от рибарите карагьоза на 6 лева за килограм. На пазара в Балчик килограмът се търгува на 8 лева, а докато стигне до магазините в Добрич, цената вече скача на 10 лева. Големите кораби по Добруджанското море в момента изпълняват квотите си за улов на калкан, който е разрешен до 15 април. После се очакват рапаните през април и май, слабите рибарски месеци юни и юли и морските вълци се надяват на силен сезон през есента.", "date": "2019.03.18", "title": "Морето на север ври от карагьоз"}
{"url": "https://www.monitor.bg:443/bg/a/view/pochina-bashtata-na-muzikata-na-kriminale-160017", "text": "Американският китарист Дик Дейл, автор на музиката на култовия филм на Куентин Тарантино \"Криминале\", е починал на 81-годишна възраст. Дейл е известен още и като основател на стила сърф-рок. Големият му пробив обаче идва с парчето \"Misirlou\", което Тарантино използва за култовата си лента \"Криминале\", която излиза на голям екран през 1994 г. По време на своята музикална кариера Дейл е записал 11 албума, появявал се е в музикални филми и ток-шоута. Изиграва ролята на самия себе си в епизод на телевизионната поредица \"Бевърли хилс 90210\". Причината за смъртта на музиканта не се съобщава. Дейл е имал сериозни здравни проблеми, на два пъти се е преборил с рака, имал е и диабет.", "date": "2019.03.18", "title": "Почина бащата на музиката на „Криминале“"}
{"url": "https://www.monitor.bg:443/bg/a/view/biznes-s-kitaj-kakvo-trjabva-da-znaem-159998", "text": "Фирмен сайт, преведен на местния език, е едно от важните условия за успех в онлайн търговията и износа за Китай. Това стана ясно от семинар, проведен в Българската стопанска камара (БСК). На него експерти дадоха съвети на българския бизнес как по-успешно да продава на най-многолюдния пазар в света. „От първостепенно значение е да се избере и градът, където ще се продава. Трябва да сме наясно дали ще предлагаме стоките си в голям град с по-висок стандарт на живот или в по-малко населено място”, обясни Христина Димитрова от консултантската компания „Gateway & partners”. Тя смята още, че също не отстъпват по значимост на сайта на китайски и избора на мястото за доставка. Статистиката сочи, че в последните години износът на вино от България за Китай бележи значителен ръст. Алкохолът в най-голямата комунистическа държава е една от напитките, която е много често търсена и консумирана. Причина за широкия потребителски интерес е не друго, а редовните фирмени събирания, на които консумацията е задължителна част от забавлението. Фактор е и това, че скъпото вино често се подарява в знак на уважение или по време на сватба. Винарните в Европейския съюз пък доставят повече от половината консумирано вино в Китай. Очакванията са обаче този пазар да се свие. „Причината е, че в момента властите в многолюдната страна с огромна икономика се борят с подкупите, които се дават по време на събирания в ресторанти”, коментира Димитрова. По нейни думи, цените на виното ще спаднат, а много повече ще започне да се търси бирата. Най-лесни за привличане са младите китайци, които не се свенят да харчат повече за качествен алкохол и хубави марки. При чая и газираните напитки китайците търсят уникалното. Подобна е и ситуацията и с меда, който азиатците най-много купуват от Нова Зеландия - цели 2200 тона за 2017 г. на стойност 66,9 млн. долара. На второ място е Австралия с 530 тона за 7,4 млн. долара. България пък е внесла едва 13 т същата година за 68 хил. долара. В Китай по-често се консумират местни изсушени плодове и бисквити, но Според експерта по Китай Силвия Атанасова, едни сладкиши може да струват по 50-60 ст. бройката, но кутията, в която са сложени да е на многократно по-висока цена. По думите й, на пазара в най-голямата далекоизточна страна клиентите обръщат голямо внимание и на хубавата опаковка. Тя смята още, че е много важно да следим случващото се на китайския пазар, а за целта е хубаво фирмата да има партньор, който да живее в там. Според експертите българските предприемачи често си мислят, че само защото предлаганият продукт е вносен, те ще успеят да привлекат клиенти в Китай.", "date": "2019.03.18", "title": "Бизнес с Китай: Какво трябва да знаем?"}
{"url": "https://www.monitor.bg:443/bg/a/view/nabediha-grisho-za-robot-160021", "text": "Григор Димитров бе определен за скучен тенисист и робот от бившия номер 1 в световната ранглиста и двукратен шампион от „Големия шлем“ Марат Сафин. Руснакът използва за пример тенисисти, които са доста различни като стил на игра, сред които включи и Гришо. \"Ако погледнете към Томаш Бердих, Григор Димитров или Милош Раонич, всички играят един и същи тенис. Понякога се объркваш, защото те са еднакви. Скучно е и не е добре за цялостното развитие на спорта. Всъщност, те не играят изобщо, най-вече играят като роботи. Мотото е винаги да удряш топката възможно най-силно и после каквото стане\", коментира Сафин, който се оттегли от тениса на 29-годишна възраст заради психични проблеми. През новата седмица Григор Димитров заема 29-о място в световната ранглиста. Той отстъпи с една позиция, като бе изместен от Жил Симон (Фр). Българинът не е играл от Australian Open насам заради контузия в рамото. Очаква се да се завърне на корта в Маями след няколко дни, като основната схема стартира на 20 март.", "date": "2019.03.18", "title": "Набедиха Гришо за робот"}
{"url": "https://www.monitor.bg:443/bg/a/view/razprodadoha-golden-circle-biletite-za-manowar-160002", "text": "Три месеца преди дългоочаквания концерт на метъл звездите Manowar, вече няма и един свободен билет за пред сцената или т.нар. Golden circle. Една от най-боичаните тежки банди от българските фенове се завръща за грандиозен концерт на 16 юни в зала „Арена Армеец“. Все още има ограничени количества билети от останалите ценови категории. Миналата седмица басистъти основател на бандата Джоуи ДеМайо се обърна със специално видео към българските почитатели и им обеща незабравимо шоу. Турнето Final Battle World Tour, част от което е и София, вече върви с пълна пара. То започна на 25 февруари в Тела Авив. У нас бандата пристига след участие в Атина, а след София ще отпътува за последните си две дати от обиколката – във Франция и Турция.", "date": "2019.03.18", "title": "Разпродадоха Golden Circle билетите за Manowar"}
{"url": "https://www.monitor.bg:443/bg/a/view/vynshno-njama-informacija-za-postradali-bylgari-pri-strelbata-v-holandija-160005", "text": "Към 13:30 ч. българско време посолството ни в Хага не разполага с информация за пострадали български граждани при инцидента в град Утрехт, Холандия, при който неизвестен, засега, извършител откри стрелба в трамвай. Това съобщава МВнР на страницата си във Фейсбук. Посолството на България в Холандия следи развитието на ситуацията. Потвърдено е за един загинал, но няма точни данни за броя на ранените. Холандските власти са отцепили района на площада, където е станал инцидента, като призовават гражданите да се въздържат от движение в района, за да позволят по-лесното достигане на медицинските екипи. Трамвайният транспорт също е временно спрян. В провинция Утрехт е въведена най-високата степен на заплаха 5, като до момента в цялата страната е важла степен 4.", "date": "2019.03.18", "title": "Външно: Няма информация за пострадали българи при стрелбата в Холандия"}
{"url": "https://www.monitor.bg:443/bg/a/view/jajcata-sysipvali-syrceto-160006", "text": "Полезни или вредни са яйцата - богат източник на протеин, но съдържащи и потенциално вредния холестерол, е тема, която се разисква отдавна. Ново изследване вероятно ще поднови този дебат, съобщи АФП, позовавайки се на публикация в изданието на Американската медицинска асоциация. Анализ на данни от шест проучвания, обхванали 30 000 американци, показва, че консумацията на половин допълнително яйце дневно е повишила риска от сърдечносъдови заболявания с 6 процента и от преждевременна смърт с 8 процента за периода на изследването. Резултатите сочат също, че набавянето чрез храната на допълнителни 300 мг холестерол дневно е свързано със 17 процента по-висок риск от сърдечносъдови заболявания. Въпросното количество обаче е двойно по-голямо от това, което консумира на ден средностатистическият американец. Том Сандърс, диетолог от Кралския колеж в Лондон, обаче отбелязва, че настоящите резултати се различават съществено от тези от мащабно американско изследване от 1999 г., което не установява подобен ефект. Британският специалист смята, че въпросните резултати са валидни само за САЩ, където се консумират повече яйца и месо в сравнение с Европа. Скорошно китайско проучване дори установи, че холестеролът понижава риска от болести на сърцето. \"Яйца в умерено количество? Три или четири седмично? Няма проблем. Това е в съответствие с актуалните хранителни препоръки за Великобритания\", казва Сандърс. Във Франция се отхвърля идеята, че човек не трябва да яде повече от две яйца седмично. Според хранителните препоръки за страната продуктът може да се консумира редовно.", "date": "2019.03.18", "title": "Яйцата съсипвали сърцето"}
{"url": "https://www.monitor.bg:443/bg/a/view/razkriha-zashto-povecheto-drevnoegipetski-statui-sa-bez-nosove-160009", "text": "Повечето древноегипетски статуи са с отчупени носове, защото крадците съзнателно са ги повреждали, за да попречат на душите на мъртъвците да им отмъстят, съобщи в. \"Дейли мейл\". Макар и стърчащият нос да изглежда уязвим, Едуард Блийбър от Бруклинския музей, който е посветил изследване на темата, е убеден, че това не е случайно. Според него счупавнето на носа е \"съзнателно разрушаване\". За древните египтяни статуите са били \"съд\", който е съхранявал душата на изобразения човек. Вандалите са вярвали, че като отчупят нещо от нея, ще намалят силата му, както и че повредената част вече няма да може да функционира. Ако бъде счупен носът, статуята няма да може да диша. Практиката продължава и в наши дни. Древноегипетски статуи без носове са включени в подготвената от Блийбърг изложба в музея на фондацията за изкуства \"Пулицър\" в Сейнт Луис.", "date": "2019.03.18", "title": "Разкриха защо повечето древноегипетски статуи са без носове"}
{"url": "https://www.monitor.bg:443/bg/a/view/makedonci-si-pechatat-bg-pasporti-za-da-minat-za-evropejski-160023", "text": "Над 200 измислени или иначе казано фалшифи българи бяха разкрити от карабинерите и дадени на прокурор в намиращите се югоизточно от Торино важни селскостопански центрове Алба, Бра и Асти. Става дума преди всичко за граждани на Република северна Македония, които според думите на началника на карабинерите в Алба капитан Джакомо Конте се правели на българи с користна цел. Ами искали да минават за европейци и като такива да могат да се движат и работят безпроблемно в лозята на района, известен с червените и белите си еликсири. Лъжливите нашенци постигали целта си благодарение на фалшиви български документи, с които се легитимирали пред работодатели и миграционни органи. В продължилото близо година разследване карабинерите установили, че фалшивите им лични карти и паспорти се майсторели в тайна печатница, намираща се в северната част на Македония и близо до границата с България. Далаверата била организирана от четирима комшии от югозапад и една румънка, които били изловени и осъдени в края на януари от трибунала в град Асти на година затвор за фалшифициране на документи и за поощряване на нелегалната имиграция. Началото на операцията по разкриване на 200-та фалшиви българи било сложено преди година, когато в град Алба били изловени с „нашенски“ тескерета и осъдени по бързата процедура на 10 месеца затвор двама македонци и две македонки. Последният удар на карабинерите на капитан Джакомо Конте е от миналата събота, когато в районите на градовете Алба и Асти са били закопчани 12 души. Всички те са членове на престъпната група, като сред тях има и няколко италианци, които се оказали „пласьори“ на македонската работна ръка с българска легитимация. Десетки от дадените на прокурор лица са задължени пък всеки ден да се подписват в полицията, а продължава търсенето в Италия и в чужбина на доста от засечените с фалшиви нашенски документи измамници от Македония.", "date": "2019.03.18", "title": "Македонци си печатат бг паспорти, за да минат за европейци "}
{"url": "https://www.monitor.bg:443/bg/a/view/brakonier-skri-pushkata-si-ot-policaite-no-posle-im-ja-predade-160007", "text": "60-годишен бракониер, притежаващ незаконно оръжие, е бил задържан от автопатрул при Районното управление на МВР в Панагюрище. В нощта срещу понеделник в местността \"Осенов дол\" край панагюрското село Поибрене униформените засекли 60-годишния С.Ч. от Златица. Органите на реда разполагали с информация, че мъжът излизал на бракониерски лов в местността и предприели обстойна проверка. Не след дълго С.Ч. бил принуден да покаже на униформените къде е скрил оръжието си. Намерена е гладкоцевна пушка 12-ти калибър, вкладна цев с калибър 7.62 мм, два патрона за карабина и един за гладкоцевна пушка. Оръжието и боеприпасите, които са незаконно притежавани от С.Ч. са иззети, а той е задържан в ареста и ще отговаря пред Темида за притежаването на пушката и патроните без съответното разрешително.  ", "date": "2019.03.18", "title": "Бракониер скри пушката си от полицаите, но после им я предаде"}
{"url": "https://www.monitor.bg:443/bg/a/view/ludnal-sin-prebi-do-smyrt-bashta-si-160031", "text": "В първите часове на понеделник 35-годишният петричанин Вангел П. преби до смърт родния си 75- годишен баща. Безпричинно посред нощ психично болният син влязъл в стаята, където слял татко му и започнал да го налага по главата с кухненската  дървена дъска за рязане. После го свалил от леглото и продължил изтезанието с ритници и юмруци. Съседи се събудили от виковете на възрастния човек и веднага повикали полиция и линейка на тел.112. Дошлите полицаи с много усилия успели да усмирят разбеснелия се син – дори в тяхно присъствие той продължавал да налага отеца си. Пострадалият е закаран с линейка в петричката болница за оказване на медицинска помощ, но около 09:00 часа сутринта е починал. Към настоящия момент синът е привлечен в качеството на обвиняем за извършено  убийство. Съседи и близки отдавна знаят, че Вангел е с психически отклонения и често буйствал. Предстои да бъдат назначени експертизи за установяване, дали по време на извършване на престъплението той е бил вменяем.", "date": "2019.03.18", "title": "Луднал син преби до смърт баща си"}
{"url": "https://www.monitor.bg:443/bg/a/view/4-mlrd-lv-sa-neobhodimi-za-vsichki-vajni-jp-proekti-v-stranata-160038", "text": "Сумата необходима за построяването на всички стратегически жп проекти у нас след 2021 г. е 4 млрд. лева. Това показва сметката на транспортното министерство за следващия програмен период. За плановете на държавата ни в сектора говори Росен Желязков по време на работна закуска с представители на Германо-българската индустриално-търговска камара (ГБИТК) и на Австрийското търговско представителство, цитиран от пресцентърът на Министерство на транспорта. По думите на Желязков това включва жп връзките със Сърбия и Северна Македония, участъците Видин-Медковец, Карнобат-Синдел, внедряване на Европейска система за управление на влаковете в няколко участъка в страната, както и развитие на жп възел Варна и този в Горна Оряховица. „Като страна членка на ЕС, ние следваме ясна политика, в съответствие с европейските приоритети, като целта е да се постигне оптимална интеграция на транспортните мрежи в Съюза\", обясни Росен Желязков.  Според транспортния министър, до 2030 г. следва да бъдат завършени проектите, разположени на основната TEN-T мрежа, а до 2050 г. - всички проекти на широкообхватната мрежа. Пред представителите на германския и австрийския бизнес, министър Желязков заяви, че ще бъдат реализирани редица проекти и в пътния сектор. Той посочи, че предстои строителството на автомагистрали „Русе - Велико Търново\" и „Калотина\", и скоростни пътища „Видин - Монтана - Враца\" и „Мездра - Ботевград\". „Индикативният бюджет на тези четири проекта е 3,605 млрд. лева, като в това число не е включено завършването на автомагистралите „Струма\" и „Хемус\", които са в процес на изпълнение\", обясни Желязков. В рамките на срещата са били обсъдени и текущите концесионни процедури, на които министерството е възложител, както и предстоящото въвеждане на ТОЛ-система за тежкотоварните превозни средства.", "date": "2019.03.18", "title": "4 млрд. лв. са необходими за всички важни жп проекти в страната"}
{"url": "https://www.monitor.bg:443/bg/a/view/mej-se-nadjava-da-prokara-sdelkata-za-brekzit-utre-160014", "text": "Британското правителство ще поиска във вторник ново гласуване на сделката на министър-председателката Тереза Мей за Брекзит само ако е сигурно, че разделената Камара на общините ще я подкрепи при трети опит. Това съобщи външният министър Джереми Хънт, цитиран от Ройтерс. В отговор на въпрос дали във вторник ще има ново гласуване, Хънт, който е в Брюксел за разговори с колегите си от ЕС, каза пред журналисти: \"Надяваме се да има. Но трябва да сме сигурни, че ще имаме нужната бройка\". \"Рискът от излизане без сделка, поне що се отнася до британския парламент, избледня, но рискът от парализа на Брекзит не е\", каза външният министър. Според британския първи дипломат има известни признаци, че сделката на Мей ще бъде прокарана. Подкрепящ Брекзит британски депутат обаче каза, че много хора в парламента все още са против сделката на Мей за напускане на ЕС и че несъгласието им не е само към предпазния механизъм за ирландската граница. \"Това е много лошо споразумение\", каза депутатът Джон Редууд по радио Би Би Си. \"Твърде много хора споделят моята загриженост, че нямаме нужда от този вид обвързващ договор. Става дума за много хора и те не са само от ERG (The European Research Group/Европейската изследователска група, включваща депутати консерватори, които са срещу членство в ЕС), които особено силно се стремят да издействат правилния Брекзит\", добави Редууд, цитиран от Ройтерс.  Междувременно германският външен министър Хайко Маас заяви, че си струва да се даде още време за постигане на споразумение с Великобритания за излизането й от Европейския съюз, макар че по-дълго отлагане на Брекзит ще бъде трудно, съобщи Ройтерс. \"Преди да стигнем до твърд Брекзит, си струва да направим още един опит (за преговори), вместо само да спорим какво означава твърд Брекзит, особено колко вреди ще има\" и за Великобритания, и за ЕС, заяви Маас преди среща на външните министри от съюза в Брюксел. В отговор на въпрос дали Брекзит може да бъде удължен след изборите за Европейски парламент през май, германският външен министър заяви: \"Колкото повече се отлага срокът, толкова по-трудно ще става\".  \"Ние трябва да знаем какво искат британците, какви са сроковете, в какво е причината, как всичко ще става, каква е целта\", добави той, цитиран от ДПА, и отбеляза, че всичко това ще бъде обсъдено на заседание на Съвета на ЕС \"Външни отношения\", насрочено за вчера.", "date": "2019.03.18", "title": "Мей се надява да прокара  сделката за Брекзит утре"}
{"url": "https://www.monitor.bg:443/bg/a/view/13-864-svobodni-mesta-v-zabavachkite-v-sofija-160015", "text": "13 864 са свободни места в столичните детски градини за предстоящата учебна 2019-2020 година. От тях 1014 бройки ще бъдат за малчугани с хронични заболявания, а 701 за деца със специални образователни потребности (СОП). Това стана ясно от обявените днес места в електронната система за прием. Надпреварата е за хлапетата родени през 2013, 2014, 2015, 2016, 2017 и 2018 г. През последните годините най-големия недостиг на места е в яслените групи, където се разкриват 6029 бройки. В първа яслена група ще бъдат приети 1949 деца, от тях 207 с хронични заболявания, а 4 със СОП. Във втора яслена група пък ще влязат 3450 малчугани, от тях 410 с хронични заболявания, а 9 със СОП. Тази година се очаква да бъдат приети около 2000 повече деца в яслите. Увеличението идва от решението на Столичния общински съвет в яслена група да се приемат до 23 хлапета, а не както досега до 18. Промяната бе направена в синхрон с наредбата на образователното министерство за финансиране на институциите в системата на предучилищното и училищното образование. В нея се посочва, че максималният брой на децата в яслените групи може да бъде завишен в случаите, когато броят на хлапетата, изчислен на базата на средна месечна посещаемост за период три последователни месеца, е по-малък от 12. До 9 май родилите ще могат да подават документи на децата си в електронната система, а на 11 май ще бъде обявено първото класиране. От последните промени в наредбата за прием в детските градини и подготвителни групи става ясно, че през предстоящата учебна няма да има разлика в точките за постоянен, или настоящ адрес в административния район на детската градина. И двата адреса ще носят по 2т. От „Московска“ 33 затягат контрола за непосещаващите, но записани за детска градина и ясла малчугани. Ако хлапетата не тръгнат на ясла до 60 дни и на градина до 30 дни след началото на учебната година, ще бъдат отписани. Досега можеха да отлагат този срок с медицински бележки. Друга промяна в правилата за прием е, че бележките от личен лекар за удостоверяване, че детето страда от хронична болест няма да важат, а ще трябва родителите да предоставят решение от ТЕЛК. Намалява се и квотата за прием на хлапета с хронични заболявания от 5 на 3 в група. Само 2, вместо 3 деца със специални образователни потребности ще може да има в една група. От учебната 2020-2021 г. се въвежда и уседналост за прием в детските градини. Така от другата година правилата за прием в забавачка ще наподобяват тези за първи клас, където също уседналостта е основен критерий. Най много точки ще се дават за постоянен или настоящ адрес в административния район на забавачката в продължение на повече от 2 години – 3 т. Ако живеят там между 1 и 2 години малчуганите ще получават 2 точки. Отделно бонус ще има и за адрес на територията на цялата Столична община. За адресна регистрация в София над 2 години ще се добавят 2 точки, а между 1-2 години – 1т.", "date": "2019.03.18", "title": "13 864 свободни места в забавачките в София"}
{"url": "https://www.monitor.bg:443/bg/a/view/tinejdjyr-bez-knijka-rani-spytnik-i-go-izostavi-160008", "text": "Тинейджър без шофьорска книжка е предизвикал катастрофа, при която е пострадал негов приятел. Неправоспособният водач вместо да окаже помощ или да закара ранения до болнично заведение, е изоставил колата с пострадалия и е избягал от мястото на произшествието. Това информираха от полицията в Пазарджик. Инцидентът е станал в неделя сутринта в  района на местността \"Стояново дере\" край Ракитово. 18-годишният  водач без книжка Д.Д. от Ракитово загубил управлението над товарен автомобил Рено. Последвал удар в дърво, при което пострадал пътуващият до него 17-годишен тийнейджър от родопското градче. Пострадалият е транспортиран и настанен във велинградската болница без опасност за живота. Неправоспособният шофьор е избягал от местопроизшествието. Във Велинград пък 34-годишната С.П. от курорта, преминавайки през улицата с лек автомобил Хонда, блъснала 6-годишно момче. Детето е транспортирано в пазарджишка болница с фрактура на крака, без опасност за живота. Пробите за употреба на алкохол на жената, управлявала колата, са отрицателни.", "date": "2019.03.18", "title": "Тинейджър без книжка рани спътник и го изостави"}
{"url": "https://www.monitor.bg:443/bg/a/view/roumingyt-s-velikobritanija-se-vryshta-pri-brekzit-bez-sdelka-159999", "text": "Ако Великобритания напусне Европейския съюз без споразумение, цените на услугите ще бъдат предмет на свободно търговско договаряне. Това означава, че роумингът с Обединеното кралство може да стане по-скъп след Брекзит. Темата са обсъдили на среща днес транспортният министър Росен Желязков и министърът на общинското развитие, природните ресурси и развитието на цифровите технологии на Ирландия Шон Кани, съобщават от ресорното ведомство. Транспортното министерство е изпратило официално писмо със запитване към нашите оператори, как планират да действат. „Вярвам, че ще бъдат намерени правилните решения за всички, както беше направено с двустранните споразумения за намаляване на тарифите между операторите от държавите на Западните Балкани“, е казал българският министър. България и Ирландия ще си сътрудничат в координираното въвеждане на 5G услугите. Министър Желязков е информирал своя колега, че България продължава работата си по пълно освобождаване на радиочестотните ленти, определени за услуги от пето поколение. По думите му, осигуряването на качествена и високоскоростна свързаност е един от приоритетите на политиката в областта на информационните технологии. От своя страна, министър Кани подчерта, че България е една от държавите в ЕС с високоскоростен интернет достъп. В тази връзка, се планира продължение на инвестициите в инфраструктура за бърз интернет в отдалечените райони, е информирал българският министър. Целта е да се осигурят приемливи цени на свързване към световната мрежа на хората от отдалечените населени места. България силно подкрепя и инициативата WiFi4EU, която ще осигури бърза и висококачествена Wi-Fi връзка за гражданите и посетителите в публичните пространства в цяла Европа, заяви министър Желязков. Той припомни, че в първия конкурс на инициативата, 43% от българските общини получиха финансиране. Сред печелившите общини има много малки населени места в селски райони, което е чудесна възможност за местните власти да стимулират използването на високоскоростни връзки за достъп до услуги на електронното управление, електронното здравеопазване, развитието на малки предприятия, каза още министър Желязков.", "date": "2019.03.18", "title": "Роумингът с Великобритания се връща при Брекзит без сделка "}
{"url": "https://www.monitor.bg:443/bg/a/view/strelba-v-tramvaj-okyrvavi-utreht-159987", "text": "Трима души са загинали и девет са ранени (трима от тях тежко) при стрелба в холандския град Утрехт тази сутрин. Убиецът е открил огън в 10.45 ч местно време в трамвай в западната част на града. Според полицията е възможно да има терористичен мотив зад нападението. 3 хеликоптера са били пратени на място, за да извозят ранените. Предполагаемият извършител беше задържан от служителите на реда. Властите по-рано разпространиха снимка на извършителя на атаката в трамвай. Неговото име е Гьокмен Таниш. Той е на 37 години и е от турски произход. По непотвърдени данни в миналото Таниш е пътувал до Чечня, след което е бил арестуван по подозрения във връзки с групировката \"Ислямска държава\". Според говорител на местната полиция в Утрехт е имало стрелба на няколко места, но подробности не бяха съобщени. Малко по-късно стана ясно, че се издирва 37-годишния мъж от турски произход. Очевидци твърдят, че от мястото на стрелбата (утрехтския трамвай) са избягали няколко души, но полицията все пак смята, че става дума за един извършител, а снимката му бе разпространена в Туитър. Танъш нееднократно е бил изправян пред съда за изнасилване, непристойно поведение и крожба. Освен това през 2013 г. заподозреният е открил стрелба в жилищен блок, като според разследващите е ставало дума за опит за убийство. Германската полиция съобщи, че е засилила наблюдението по границата на страната с Холандия, за да не може през нея да се промъкне въоръженият мъж, който откри стрелба по-рано днес в трамвай в холандския град Утрехт и уби поне един човек, предаде Асошиейтед прес. Говорителят на федералната полиция в граничната провинция Северен Рейн-Вестфалия Хайнрих Онщайн каза пред АП, че са разположени допълнителен брой полицаи, които да наблюдават не само основните пътни магистрали, но и по-малките шосета, пресичащи границата, а също и железопътните линии, свързващи двете страни. Първоначално германските власти имаха нареждане да следят за червено \"Рено Клио\", но преди малко получиха информация, че то е било открито изоставено в Утрехт. Въоръженият нападател, който откри огън в трамвай в холандския град Утрехт, е стрелял срещу свой роднина по \"семейни причини\" и след това е прострелял други хора, които се опитали да помогнат, според Анадолската агенция, която се позовава на роднини на стрелеца, предаде Ройтерс.", "date": "2019.03.18", "title": "Стрелба в трамвай окървави Утрехт - има жертви, хванаха заподозрения (ОБНОВЕНА+СНИМКИ)"}
{"url": "https://www.monitor.bg:443/bg/a/view/iztegliha-1512-lekarstva-ot-bg-pazara-za-4-godini-159991", "text": "1512 лекарства са били изтеглени от българския пазар за последните четири години, от 2014 до 2017-а. Това съобщи Боряна Маринкова, председател на Асоциацията за развитие на паралелната търговия с лекарства след работна среща в Пампорово с Федерация „Български пациентски форум“. Тя уточни, че се позовава на доклад на Изпълнителната агенция по лекарствата. От него става ясно, че нито едно от изтеглените лекарства не е заради нарушена лекарствена безопасност, а е в резултат на прекратен внос на производителя за българския пазар. Само през 2017-та са дерегистрирани 327 лекарствени позиции. Фармацевти коментираха, че заради малкия пазар в страната някои фармацевтични компании прекратяват вноса си, както и в други страни, където нямат големи обороти. В 62% от случаите причините за недостиг на лекарства се дължат на временно или трайно преустановен внос на лекарства и т.нар. дерегистрирани лекарства, чиито досиета са изтрити от България по желание на техните първовносители. Лекарите обаче продължават да ги изписват и пациентите продължават да ги търсят, без те да са налични на нашата територия, каза още Боряна Маринкова. По думите й е добре с поправки в Закона за лекарствата да се даде възможност да се осъществява паралелен внос на дерегистрирани лекарства, които не са изтеглени от България заради проблеми с лекарствената безопасност. За около три седмици, през паралелен внос, с изпълнение на всички регулаторни изисквания, липсващи лекарства могат да стигнат до българския потребител, смятат още от Българската асоциация за развитие на паралелната търговия с лекарства. На европейско ниво имаме достъп до 500-милионен пазар в партньорство с над 100 дистрибутори, допълни Боряна Маринкова. На онлайн платформата, създадена съвместно с Федерация „Български пациентски форум“, която функционира от 9 юни миналата година, за шест месеца са били получени 400 сигнала. Според Маринкова, това е много интензивен период на сигнализиране на фона на досега действащите форми за обратна връзка от страна на пациентите. Получените сигнали са за 274 лекарствени продукта. Над 85 на сто от сигналите са получени от крайния потребител – пациенти, техни близки, медии и НЗОК.", "date": "2019.03.18", "title": "Изтеглиха 1512 лекарства от БГ пазара за 4 години"}
{"url": "https://www.monitor.bg:443/bg/a/view/advokat-vzel-300-000-ot-cvetan-vasilev-pusnal-iska-po-riko-159993", "text": "В края на януари 2019 г. в Окръжния съд на Ню Йорк е образувано дело по американския закон РИКО, който се отнася за \"корумпирани организации\", от три фирми и от варненския адвокат Захари Томов срещу над 24 ответници. Спорът е за имоти в българския град Балчик и за един нереализиран проект - \"Силвърбийч\". Делото е срещу Българската народна банка, бившите квестори на КТБ Лютов и Костадинчев, The Bank of New York Mellon, Първа инвестиционна банка, бизнесмените Цеко Минев, Ивайло Мутафчиев и политика Делян Пеевски. Кой обаче е адвокатът, завел иска -   От историята, описана върху над 190 страници в исковата молба, свързана с недвижими имоти, кредити, договори, анекси, прихващания, цесии, банкови сметки и мексикански облигации, прави впечатление, че отсъства Цветан Василев. Неговото име също би трябвало да се намира в листата на ответниците. Неофициално се твърди, че той е скритият собственик на офшорката \"ЕФВ Интернешънъл Файненшъл Венчърс Лтд\", която също попада в списъка на участниците в \"заговора\". В иска няма нито една дума за това, че банкерът беглец е подсъдим именно за организиране на престъпна група за източването на КТБ и че се укрива над 4 г. от българското правосъдие. И то след като са налице достатъчно доказателства, свидетелства, одитни доклади ( ), доклад на специалната парламентарна комисия и дори писмено обобщение от страна на прокуратурата, че отпускала необезпечени кредити за милиарди на свързани с Василев кухи дружества. Съмненията, че зад всичко стои банкерът, се подхраниха и от факта, че кампанията РИКО прилича твърде много на тази по закона \"Магнитски\", дори говорителите по темата бяха и са едни и същи, а и адвокат по делото отново се оказа българин - Силвия Ролински. Тя е била началник на кабинета на покойния днес Стоян Ганев. Юристката е в екипа му по времето, в което той оглавява Генералната асамблея на ООН. Така или иначе, развитието по това дело тепърва предстои - както по допустимостта на производството на територията на САЩ ( ), така и евентуално по същество. между един от ищците по РИКО - Захари Томов, и бившия мажоритарен акционер в КТБ Цветан Василев. Тази връзка може да компрометира цялата конструкция, изложена пред американския съд, защото показва зависимост и създава обосновано съмнение, че и това производство, подобно на \"Магнитски\", обслужва Цветан Василев. Единственият от страните по делото РИКО, който до момента е дал изявление, е варненският адвокат Захари Томов. Макар в телевизионното си интервю пред Люба Кулезич ( ) юристът да преповтори написаното в иска, думите му изглеждат като част от медийния сценарий РИКО. В иска на Захари Томов пред американския съд е спестен съществен момент - за вероятно през 2014 г. \"Силвърбийч\" е проект, замислен върху 1000 декара земя около Балчик и предвиден за реализиране от фирмата \"Еър Пропърти Дивелопмънт\", която е с американско участие. Идеята е за изграждането на комплекса да бъдат инвестирани над 400 милиона долара. Една част от тези пари са отпуснати от Първа инвестиционна банка. Проектът обаче не е реализиран. В исковата молба се твърди, че кредитът от ПИБ не е използван по предназначение за строежа, а с него неправомерно са закупени мексикански облигации. На следващ етап, когато става ясно, че \"Силвърбийч\" няма да има - нито банките, нито американските \"инвеститори\" финансират проекта, \"Еър Пропърти Дивелопмънт\" е обявено в несъстоятелност, а земята е продадена от синдика. Купувач е основният кредитор - ПИБ, а парите, които тази банка плаща, след това се озовават в КТБ. След фалита на банката на Цветан Василев вземането е продадено от ПИБ на други фирми, които пък прихващат свои насрещни задължения към фалиралия трезор. От всичко описано става ясно, че единственият потърпевш от тази схема вероятно е самата ПИБ, защото платените от нея ефективно, и то на практика два пъти, десетки милиони левове в по-голямата си част все още не са получени обратно. В исковата молба по РИКО адвокат Томов обаче така и своята собствена. Хронологията е следната. През 2008 г. КТБ по нареждане на Цветан Василев отпуска на дружеството \"Проджект Къмпани Дивелопмънт\" АД 10 млн. евро банков кредит, обезпечен единствено с ипотека върху 299 дка поземлен имот, представляващ \"дървопроизводителна гора\" в околностите на Балчик, собственост на - \"Ол Сийз Пропърти 2\" ООД. Срокът за погасяване на кредита е само 5 месеца, но по познатата схема, действала в пирамидата КТБ, той многократно е удължаван с анекси. Управител по това време на \"Ол Сийз Пропърти 2\" е Чавдар Ангелов, днес ответник по делото РИКО, а самото дружество пък е ищец по същото дело ( ). Макар в исковата молба адвокат Силвия Ролински ( ) да твърди, че \"Ол Сийз Пропърти 2\" е само инвеститор в проекта \"Силвърбийч\", оказва се, че то участва, макар и пасивно, в схема за отклоняване на 3,5 милиона евро от парите на вложителите в КТБ. На 3.05.2011 г. дружеството \"Еър Пропърти Дивелопмънт\" е обявено в несъстоятелност ( ), а към този момент дългът на \"Проджект Къмпани Дивелопмънт\" към КТБ възлиза на около 6 милиона евро. На 22.06.2011г. банката на Цветан Василев цедира ( ) част от дълга - 3,5 млн. евро, на фирмата \"Финанс инженеринг\", управлявана от Генади Табаков, бивш директор в ЦКБ ( ). с една от основните фирми бушони на Василев - \"Афлик\". През 2012 г. този дълг е прехвърлен на \"Сийк Фаундейшън\" ЛЛС, регистрирано в щата Мисури, САЩ, чийто пълномощник е адвокат Захари Томов. В схемата се оказва замесен и друг варненски адвокат - Владимир Скочев, пълномощник на \"Финанс инженеринг\", а до 2006 г. и съдружник в \"Ол Сийз Пропърти 2\". И за двете прехвърляния няма видими документи дали е заплатена реално цена - както в полза на КТБ, така и спрямо \"Финанс инженеринг\". От годишните отчети на \"Финанс инженеринг\" се вижда, че това дружество е било кредитополучател за над 7 милиона лева от трезора на Василев. Оперативната му дейност не предполага приходи, които да позволяват подобни разплащания, а дори и такова плащане да е налице, вероятността същото да е привидно, а произходът на средствата отново да е от КТБ, е голяма. На 20.02.2012 г. синдикът на \"Еър Пропърти Дивелопмънт\" включва \"Сийк Фаундейшън\" ЛЛС в списъка на ипотекираните кредитори, а в началото на 2013 г. Захари Томов успява да се снабди и с изпълнителен лист за това вземане и образува изпълнително дело ( ). Като краен резултат вземането от 3,5 милиона евро е предявено за плащане пред синдика на \"Еър Пропърти Дивелопмънт\" Ганка Кольовска, която на свой ред включва \"Сийк Фаундейшън\" ЛЛС в списъка на кредиторите и в първата частична сметка за разпределение, изготвена на 18. 11.2013 г. Няколко дни след това Кольовска а на нейно място е назначен Мартин Апостолов - днес е един от обвинените за участие в организирана престъпна група за пране на пари от КТБ. Вероятно в един по-ранен период и в нарушение на правилата при разпореждане с осребрено имущество от масата на несъстоятелността сумата вече е била платена на \"Сийк Фаундейшън\" ЛЛС. Съмнение, че това се е случило, навежда писмо, с което \"24 часа\" разполага, изходящо от адвокат Захари Томов и адресирано до частния съдебен изпълнител в Търговище Анелия Загорова. Писмото е от 5.8.2013 г. и в него се заявява, че \"Сийк Фаундейшън\" ЛЛС дава съгласието си да бъде заместено като взискател по изпълнителното дело от синдика на \"Еър Пропърти Дивелопмънт\" \"въз основа на извършеното плащане от масата на несъстоятелността на \"Еър Пропърти Дивелопмънт\" АД за удовлетворяване на вземането от \"Проджект Къмпани Дивелопмънт\" АД по изпълнителния лист. Тоест излиза, че Захари Томов като пълномощник на \"Сийк Фаундейшън\" ЛЛС е получил сумата. Дори обаче милионите по някаква причина да не са били \"усвоени\" ( ), достатъчен е фактът, че сумата с произход КТБ се е озовала в чуждестранно дружество под контрола на Захари Томов и е била надлежно включена в списъка на приетите вземания (и то на привилегированите такива, обезпечени с ипотека), както и в сметката за разпределение.  ", "date": "2019.03.18", "title": "Адвокат взел $300 000 от Цветан Василев пуснал иска по РИКО"}
{"url": "https://www.monitor.bg:443/bg/a/view/profesijata-na-65-ot-pyrvoklasnicite-ne-e-izmislena-159992", "text": "65% от учениците в началното училище ще работят  професии, които все още не познаваме. Това заяви еврокомисарят по цифрова икономика и общество Мария Габриел по време на срещата  по проект „София и Европа за младите- 3D, демокрация, диалог и дебат“, който се проведе в столичното 18 СОУ „Уилям Гладстон“.  Затова според нея е важно уроците да имат добри цифрови умения. Тя обясня, че за това важна роля имат учителите, които трябва да водят учениците и да ги въведат в това да използват новите технологии , но едновременно с това и родители да обсъждат с тях за опасностите. \"Новите технологии трябва да са стимул за младите и да показват своите таланти\", заяви Мария Габриел.  В дискусията взе участие и кметът на столицата Йорданка Фандъкова, която обясни, че проектът е един от общо 70 - е финансирани по програма „Европа“ 2019 на Столична община.\" Това са стратегия за младите хора и стратегията за интелигентна специализация. За всички нас е много важно да имате перспектива след като завършите своето образование да постигате сериозно кариерно развитие в нашия град“, заяви тя. И Фандъкова смяна, че е трудно да се каже, какви ще бъдат професиите след 5 или 10 години, затова е за бъдещето развитие на ученици е ключова тяхната подготовка в училище. „За всички ни е ясно, че вие трябва да имате много добра езикова подготовка, която в нашия град се получава отдавна в много от училищата. Да имате дигитална култура и образование и да вярвате, че ще продължите да се развивате през целия си живот“, заяви кметът на столицата .  Срещата в 18-п СОУ сложи и символичен старт на първата европейска седмица на медийната грамотност. Еврокомисарят обясни, че от 18-и до 24-и март в цяла Европа ще се проведат събития, свързани с темата. Всяко училище и учители, които се включат в кампанията пък могат да се отбелязват на специална европейска интерактивна карта. Мария Габриел сподели статистики според които 75% от младежите на възраст между 15-24 г. признват, че не могат да различават фалшивите от истинските новини.", "date": "2019.03.18", "title": "Професията на 65% от първокласниците не е измислена"}
{"url": "https://www.monitor.bg:443/bg/a/view/kali-razdelih-se-s-bashtata-na-tretoto-si-dete-159990", "text": "Поп-фолк фурията Кали за първи път публично призна, че се е разделила с бащата на третото си дете. Че певицата и любимия й Влади вече не са заедно се говори от месеци, но официалното заявление се случи в ефира на bTV. “Това не е първата ни раздяла - имаме няколко раздели с него през годините. Имахме връзка пълна с много емоции. Но имахме много любов между нас. Това е типичен пример за “обичаме се, но не можем да бъдем заедно”, разказа изпълнителката на „Папая“. За нея самата три са причините, довели до това – обидите и липсата на доверие от страна на Влади, липсата на смирение и готовност да се справи с другите й две деца, да поеме отговорност към домакинството на семейството и да приеме приятелите й. Певицата обаче прави категорична заявка, че това е нейната гледна точка, без да подценява факта, че в една раздяла винаги участват двама души, от които всеки има своята вина. \"Аз съм изключително трудна, устата, не млъквам и никога не избирам подходящия момент да кажа това, което мисля... Но в края на краищата, така ни е било писано. Аз можех да направя скандали, да трещя, но аз нямам тази сила. Аз обичам всеки един човек, с който съм била – Иван, бащата на Георги, Антон – бащата на Марк, които са мои приятели към днешна дата, хора, на които мога да се облегна и да потърся в труден момент, както и половинките до тях. А за Влади, за тези шест месеца, за любов не мога да говоря, но успях да му простя дълбоко в себе си, успях да разбера, че всичко, което е казал, не е за мен, то е за него“, допълни тя. Кали не крие, че е излязла от тази връзка напълно съкрушена.", "date": "2019.03.18", "title": "Кали: Разделих се с бащата на третото си дете"}
{"url": "https://www.monitor.bg:443/bg/a/view/ranobudnite-pecheljat-poveche-i-po-chesto-pravjat-seks-159994", "text": "Американско изследване установи, че ранобудните хора обикновено са по-добре платени в службата и правят повече секс, пише в. \"Метро\". Проучването било поръчано от компания за производство на матраци и обхванало 2000 граждани на САЩ. От него станало видно, че хората, определящи себе си като ранобудни, спят средно по 7 часа в денонощието, правят секс три пъти седмично, по-вероятно е да са задомени и имат среден годишен доход от 42 хиляди долара. Хората, които стават рано сутрин, се задържат за по-дълго на работното място, в сравнение с поспаланковците. Американците, определящи се за \"нощни птици\", спят 6 часа в денонощието, правят секс два пъти седмично и печелят годишно 4000 долара по-малко от ранобудниците. По неизвестни причини поспаланковците по-често вярват в духове и стряскащи същества като Снежния човек и чудовището от Лох Нес.", "date": "2019.03.18", "title": "Ранобудните печелят повече и по-често правят секс"}
{"url": "https://www.monitor.bg:443/bg/a/view/djojt-i-seks-ochakvano-dobra-kombinacija-za-jenite-izsledvane-159995", "text": "Жените, които пушат марихуана, изпитват два пъти по-силни оргазми, в сравнение с тези, които не употребяват меката дрога, установи американско изследване, цитирано от в \"Метро\". Проучването на екипа от университета в Сейнт Луис обхванало 373 участнички. От тях 47 на сто употребявали канабис, като 37 на сто от тях го пушели преди секс. Според получените данни марихуаната снижава нивото на стрес, повишава либидото и намалява болките, свързани със секса. Освен това меката дрога изостря възприятията и води до по-интензивни оргазми. Жените, които пушат марихуана, се радват на по-пълноценен интимен живот и правят секс много по-често от останалите, които не посягат към тревата, разкри миналата година проучване, публикувано в \"The Journal Of Sexual Medicine\". В изследването, направено сред над 50 000 американци, са зададени въпроси като - колко често правят секс и колко пъти са осъществили полов акт за последния един месец, както и дали пушат марихуана или не. Резултатите показали, че мъжете и жените, които употребяват лекия наркотик, се радват на по-пълноценен интимен живот от другите. И колкото по-често пушели марихуана, толкова повече секс правели. Според статистиката жените, които посягат към тревата, правят секс повече от 7 пъти месечно, а останалите - около 6 пъти за същия период. Според данните от проучването двойките, които пушат марихуана, правят секс с 20% повече от другите. Засега не е ясна причината за този факт, но според друго проучване тази част от мозъка, която отговаря за либидото, се стимулира от марихуаната. Друг фактор, който влияе на сексуалния ни живот, са задръжките, а при употребата на наркотици, дори и леки, или алкохол, те значително намаляват.", "date": "2019.03.18", "title": "Джойнт и секс - очаквано добра комбинация за жените (ИЗСЛЕДВАНЕ)"}
{"url": "https://www.monitor.bg:443/bg/a/view/nameriha-koralov-rif-kraj-italija-159996", "text": "Учени откриха първия известен коралов риф край Италия - в Адриатическо море, близо гр. Монополи в Пулия, съобщи Сайънс алърт. Кораловият риф е доста необичаен. Дължината му е 2,5 км, а цветът му е по-мек. Това се дължи на вида му - изложен е на много по-малко светлина от нормалното. Подобни рифове са голяма рядкост, защото коралите трудно оцеляват без много светлина. Рифът край Италия е на дълбочина около 35-50 м под повърхността. Изграден е от \"несимбиотични мадрепорови корали\" - каменни корали, които се хранят с органична материя, плуваща във водата. Там няма цветни водорасли, каквито използват коралите в Тихия океан. Рифът е и необичайно дебел в някои части - до 2 м. Това го прави много интересен за биолозите. \"В началото на 90-те години на миналия век работех като морски биолог на Малдивите - каза ръководителят на изследването Джузепе Кориеро от университета \"Алдо Моро\" в Бари, Италия. - Не съм и предполагал, че 30 години по-късно, че открия коралов риф на един хвърлей разстояние от къщата ми\". Екипът планира нови експедиции, за да установи докъде стига кораловият риф. Наскоро бе съобщено, че кораловите рифове са застрашени от \"удавяне\". Авторите на изследването са установили, че степента на растеж на повечето коралови рифове е твърде бавна, за да е \"в крачка\" с очакваното покачване на морското равнище. Сред причините за забавения растеж са влошеното качество на водата в резултат на избелването на коралите и прекомерният риболов. Когато коралите губят цвета си в резултат на топлинна вълна, има две възможности - или да го възстановят бавно със спадането на температурите, или да загинат. Много рифове, които понастоящем са непосредствено под повърхността, се очаква в бъдеще да бъдат потопени под минимум половин метър вода. В резултат на това кораловите рифове ще загубят функцията си на защитни бариери, които предпазват крайбрежията от морски вълни. С цел да се възстанови растежът на коралите учените отправят призив дейността за ограничаване на глобалното затопляне да бъде съчетана с адекватни мерки за контрол на риболова и качеството на водата.", "date": "2019.03.18", "title": "Намериха коралов риф край Италия"}
{"url": "https://www.monitor.bg:443/bg/a/view/azis-zapochna-svoe-tokshou-vyv-fejsbuk-159988", "text": "Кралят на поп-фолка Азис стартира свое ново токшоу, а аудиторията му са потребителите на социалните мрежи. В лайв видео певецът обяви актуалното си начинание, като „епизодите“ ще бъдат излъчвани именно във Фейсбук. Той е категоричен, че освен известни личности, негови гости ще бъдат и обикновени хора, стига да имат „интересни истории за разказване“. Първите, които изпълнителят на „Мотел“ засипа с въпроси пред камерата си, са плеймейтката Златка Райкова и футболистът Благой Георгиев-Джизъса. Двойката поясни, че вече не иска да дава интервюта, но участва в токшоуто заради приятелските си отношения с фолкидола. По време на разговора между тримата стана ясно, че Златка крие голяма фобия. Ако питаш кой хвърля боклука - той, само и само да не видя нещо такова“, заяви русокосата изкусителка. Това обаче тя пазила в тайна, тъй като не искала да се използва срещу нея в риалити предаванията. Сега обаче е била „навсякъде и няма къде да ходи“ и затова си признава. Що се отнася до останалите домашни задължения – всички те падали върху крехките плещи на Златка. Райкова и Джизъса разказаха, че все още са неразделни и дори се ревнуват. „Преди да срещна него мислих, че ревността е за слабите хора, че някой те превъзхожда, за мен е била унижение. Не съм искала в живота ми да нахлуват такива мисли. Сега с Благо изпитвам тези чувства.“, заяви плеймейтката преквалифицирала се в дизайнер. „Самата дума ревност не е хубава. допълни и Благо. Терен за токшоуто даде наргиле барът, който спортистът наскоро отвори в столицата и по всяка вероятност следващият епизод ще се снима на друга локация. Над 40 хиляди потребители на социалната мрежа пък си пуснаха беседата между Азис, Златка и Благой само за няколко часа време. Те имаха право да задават в коментарите свои въпроси, които поп-фолк певецът да предаде на една от най-обсъжданите светски двойки у нас. Лайв включванията са страст на Костинбродският славей. Той няколко пъти на живо помогна на „своите три жени“ във врачуването – майка му и двете му лели. Те отговаряха на въпроси на феновете от типа и „Какво е бъдещето ми?“. В един от клиповете изпълнителят предупреди аудиторията си, че са се появили много измамници, представящи се за негови роднини и апелира да не им се вярва.", "date": "2019.03.18", "title": "Азис започна свое токшоу във Фейсбук"}
{"url": "https://www.monitor.bg:443/bg/a/view/noi-analizira-efekta-ot-novata-formula-za-pensiite-159977", "text": "Националният осигурителен институт подготвя анализ за ефекта от прилагането на промените във формулата за изчисляване на пенсиите. Той ще бъде готов тази седмица, обяви министърът на труда и социалната политика Бисер Петков.  Според новата формула пенсиите ще се изчисляват само от доходите, върху които са внасяни осигуровки след 1 януари 2000 г. Експерти смятат, че промените ще ощетят 37% от възрастните. \"Нека видим какво ще покажат данните, които НОИ ще представи и тогава ще се прецени наистина дали има основание нещо да се променя или тези опасения, които бяха изложени на база на изнесеното от НОИ непълна информация, съответно не се подкрепят от данните, които ще получим', коментира Бисер Петков. Бисер Петков припомни още, че преди НОИ оповести, че на база на симулация на пенсионери, които са се пенсионирали през 2017 година, е изчислено, че ако от формулата бъдат извадени трите години след 1997 година - 97, 98 и 99, за 37 процента от пенсионерите пенсията би била в по-малък размер, а за останалите в по-висок размер.", "date": "2019.03.18", "title": "НОИ анализира ефекта от новата формула за пенсиите "}
{"url": "https://www.monitor.bg:443/bg/a/view/lekari-spasiha-mlada-jena-i-bebeto-j-159980", "text": "Варненски лекари от МБАЛ „Света Анна спасиха млада жена в напреднала бременност и направиха възможно раждането на бебето й живо и здраво, въпреки непостигнатата пълна зрялост и тежкото общо състояние на майката, съобщиха от здравното заведение. В екипа, спасил 30-годишната Димка от Лудогорието, се включиха началникът на родилното отделение, д-р Милко Папазов, началникът на отделението по анестезиология, реанимация и интензивно лечение, д-р Валентин Власаков и шефовете на клиниката по гинекология проф. Явор Корновски и на отделението по гастроентерология д-р Нестор Мерджанов. Събирането на мултидисциплинарния екип се оказа неотложно през миналата седмица, след като бременната в 34-та гестационна седмица жена потърсила помощ в МБАЛ „Света Анна – Варна“ в тежко състояние и в реална заплаха за живота, включително и на бебето. Медиците от „Света Анна“ установили, че 30-годишната Димка, освен в напреднала бременност, е с неалкохолна чернодробна цироза, диабет и асцит (наличие на сериозно количество течност в стомаха). Тежката и сложна клинична картина се оказа причина жената да бъде лекувана консервативно в няколко лечебни заведения. Състоянието й междувременно се усложнило и тя е приета в МБАЛ „Света Анна“ във Варна, изпълнена с отчаяние и страх, че няма да прегърне първата си рожба, чакана 3 години и предшествана от две загубени бебета. Специалистите взели решение да пристъпят към радикални мерки, за да спасят живота и здравето, както на майката, така и на бебето. В резултат на серия интервенции от корема на младата жена бяха източени литри течност, а бебето е извадено и поставено в кувьоз. Сега то е под наблюдение на специалистите в отделението по неонатология в болницата. 30-годишната Димка бе изписана преди края на работната седмица, а малкият й син Васил остава под наблюдение в отделението по неонатология, докато достигне тегло, безопасно за изписване и отглеждане в домашна обстановка, уточниха от болничното заведение.", "date": "2019.03.18", "title": "Лекари спасиха млада жена и бебето й "}
{"url": "https://www.monitor.bg:443/bg/a/view/zlatni-znachki-s-lika-na-levski-za-spasitelite-na-temenuga-povlechena-ot-vodopad-v-karlovo-159978", "text": "Златни значки с лика на Левски от кмета на община Карлово Емил Кабаиванов получиха шестимата спасители на 11-годишната Теменуга Панайотова и на двете й връстнички, които на 10 март т.г. щяха да загинат на водопада „Сучурум” в Карлово. Тони Танчев, ефрейтор Никола Върбанов и приятелките им Станимира Иванова и Радина Петрова, които първи видели безжизненото тяло на Теменуга във водите на реката, получиха почетни грамоти от община Карлово и от директора на МВР в Пловдив ст. ком. Атанас Илков. Двамата наградиха с грамоти и младши полицейските инспектори Ивайло Свиленов и Симеон Иванов, които първи се отзовали на мястото на инцидента. Във фаталния неделен ден 11-годишната с двете си приятелки решили да се разходят край Карлово, за да се полюбуват на природата, обясни по време на награждаването в Карлово майката на Теменуга Мая Панайотова. Тя опроверга медийни публикации, че детето й е рискувало живота си заради селфи. „Тя и приятелките й са творчески натури. Участват в много конкурси и олимпиади. Много отговорни деца са и само половин час преди да излязат сред природата, се чухме”, призна Мая Панайотова. Майката обясни, че детето й живее втори живот. „Втори живот живее дъщеря ми, благодарение на тези млади хора. Думи нямам да опиша вълнението си”, каза още тя. Малката Теменуга все още обаче е в болница, където се лекува от преживяното. Първоначално е била в Първа хирургия в УМБАЛ „Св. Георги”, където са лекували нараненото й от буйния водопад лице. След това, тъй като се е била нагълтала с вода, е развила пневмония. Според лекарите по думите на майката дъщеря й ще се излекува напълно. Междувременно в болницата са я посетили спасителите й, признаха те пред Агенция Монитор. И Тони Танчев, и приятелят му от детинството Никола Върбанов никога няма да забравят преживяното. Те също били в слънчевия неделен ден на разходка в местността, когато една от приятелките им видяла в буйната вода червена детска раница. Секунди по-късно младите хора забелязали във водата безжизнено детско тяло. Те не се поколебали и за секунда. Хвърлили се във водата и извадили детето. Теменуга не дишала и не давала признаци за живот. Била паднала от над 8 метра височина на водопада. Роля оказало медицинското обучение на ефрейтор Върбанов, който е военослужещ в 61-ва Стрямска механизирана бригада. Той дал указания на Тони да обдишва детето и започнал да й прави сърдечен масаж. Приятелките им се обадили на 112 и на мястото за буквално няколко минути отишли полицаите Ивайло Свиленов и Симеон Иванов. Те спасили двете други момиченца, които бедствали на скалите над водопада. Когато другите две деца се поуспокоили, разказали, че изведнъж придошла буйна вода, която повлякла слабичката Теменуга. Приятелките й се опитали да я задържат, като я хванат за ръчичките и дрехите, но не успели. След като видели как водопадът повлича Теменуга, те се стресирали и останали горе на скалите. „Детето ни се усмихна от болничната стая. Добре е и ще се възстанови. Радваме се, че успяхме да я спасим. В първите нощи сънувах кошмари, но вече всичко е нормално”, каза за Агенция Монитор Тони. Майката на Теменуга – Мая, по време на награждаването изчете стихотворение, което специално е написала в чест на спасителите на детето й.", "date": "2019.03.18", "title": "Златни значки с лика на Левски за спасителите на Теменуга, повлечена от водопад в Карлово"}
{"url": "https://www.monitor.bg:443/bg/a/view/friziorka-ot-kipyr-pee-kato-monserat-kabaje-v-glasyt-na-bylgarija-159979", "text": "Студентка по оперно пеене от Кипър закова вниманието на треньорите в „Гласът на България“ с големия си диапазон и заприлича на зрителите на легендарната Монсерат Кабайе. Рафаела Макри живее едва от 3 години в България и научава първите си думи от клиентките във фризьорския салон, в който работи. Близките на гласовитата певица предположиха, че ще избере за свой треньор Графа, понеже му е фенка, но Рафаела изненадващо се насочи към Лечев. „Майка ми ме учи на фризьорство от малка. Отдавна гледам издания на „Гласът“ на различни езици и искам да участвам. Музиката е това, с което искам да се занимавам цял живот“, сподели Макри.", "date": "2019.03.18", "title": "Фризьорка от Кипър пее като Монсерат Кабайе  в „Гласът на България“"}
{"url": "https://www.monitor.bg:443/bg/a/view/hvanaha-uchenik-s-kanabis-v-gashtite-si-159981", "text": "17-годишен гимназист от Сандански Марио Т. беше обискиран от полицаи и в гащите му полицаите се натъкнали на 15 топчета канабис, приготвени за продажба. В събота около 18 часа на площад „Македония“ в курортния град полицаи спрели своя стар познайник Марио и други двама негови връстници – Алберт К. и Йордан П. по съмнение, че продават наркотици. Тримата ученици от Профилираната гимназия „Яне Сандански“ са заведени в полицията, където в гащите на Марио са намерени 15 топчета канабис, приготвени за продажба.   Преди време в двора на гимназията да продава наркотици бе задържана ученичка, която в последствие бе изключена от училището. Зачестяват случаите на заловени непълнолетни лица, които пласират дрога всред връстниците си. Предполага се, че те са мулета на известни в Сандански наркодилъри. Случаят с Марио и приятелите му е докладван на прокурор.", "date": "2019.03.18", "title": "Хванаха ученик с канабис в гащите си"}
{"url": "https://www.monitor.bg:443/bg/a/view/paris-djeksyn-ne-sym-pravila-opit-za-samoubijstvo-159984", "text": "Дъщерята на Майкъл Джексън - Парис, отрече да е правила опит за самоубийство. Редица британски медии писаха, че 20-годишната актриса и модел е искала да сложи край на живота си, а първоизточникът е сайтът TMZ. Там се посочва, че тя е била приета в болница в събота сутринта, след като е направила опит за самоубийство в дома си в Лос Анджелис и след това е била задържана принудително за 72 часа. Като причина изданието посочва документалния филм \"Да напуснеш Невърленд\", в койтоУейд Робсън и Джеймс Сейфчък обвиняват Краля на попа в педофилия. заяви в редица от гневни публикации в социалните мрежи красавицата. Публичното становище на Парис Джексън по въпроса с документалната лента беше, че не е нейна работа да защитава наследството на баща си, както и че други \"носят факлата\", а тя ги подкрепя. Припомняме, че в интервю от 2017 г. дъщерята на Джако призна, че през 2013 г. е направила опит за самоубийство, както и че \"няколко пъти\" е искала да сложи край на живота си.", "date": "2019.03.18", "title": "Парис Джексън: Не съм правила опит за самоубийство"}
{"url": "https://www.monitor.bg:443/bg/a/view/ko1-minava-ot-vsjakyde-159986", "text": "Едноколесният електрически скутер KO1 на компанията Kiwano, представен още през 2017 г. предлагаше обсег от 30 км и максимална скорост от около 32 км / ч. Новият модел KO1 +, много наподобява предшественика си, но е съвсем различен. KO1 + е изработен от въглеродни влакна, гъвкав поликарбонат и цинкова сплав, отговаря на стандарт IP54, за устойчивост и издръжливост на атмосферни влияния и има широка гума, с която без проблемно преминава през трева, пясък, кал или паваж, докато шоково окачване поема всички неравности по пътя, дори слизането по стълби. Отпред и отзад има светодиодни светлини, а LCD дисплей показва състоянието на батерията, скоростта и информацията за пътуването, също и вградена, сгъваема стойка. KO1 + се предлага за $ 1.299, като клиентите могат да избират между градска гума или за всякакви терени, както и допълнителни аксесоари, като каска Kiwano, поставка камера и допълнително зарядно устройство.    ", "date": "2019.03.18", "title": "Елскутерът KO1 Плюс минава отвсякъде"}
{"url": "https://www.monitor.bg:443/bg/a/view/vlakova-katastrofa-blokira-honkong-159976", "text": "Влакова катастрофа в Хонконг създаде риск от хаос по време на пиковите часове, обявиха властите, цитирани от \"Ройтерс\". Необичайният инцидент в транспортна мрежа, използвана от близо 6 милиона души всеки ден, прекъсна транспортните услуги днес между станции Central и Admiralty, обявиха от оператора MTR Corporation. \"Ремонтът ще отнеме доста дълго време и услугата между Central и Admiralty...няма да бъде достъпна през целия ден\", поясниха от компанията. Разследва се причината за инцидента, въпреки че на влаковете не е имало пътници по време на катастрофата. В този момент е била изпитвана нова система за сигнализация. Машинистите на двата влака са хоспитализирани. Жителите на Хонконг са призовани да използват други начини на придвижване или други линии.", "date": "2019.03.18", "title": "Влакова катастрофа блокира Хонконг"}
{"url": "https://www.monitor.bg:443/bg/a/view/prystov-otpechatyk-za-po-sigurni-bezkontaktni-plashtanija-159985", "text": "Извършването на безконтактни (NFC) плащания с карти в Обединеното кралство, са ограничени до определена сума. Но това ограничение няма да важи за някои от клиентите на NatWest, след като банката започна пробна употреба на биометрична идентификация при извършване на безконтактни плащания с карта. Разработена от NatWest, съвместно с компанията за цифрова сигурност Gemalto, Visa и Mastercard, картата сканира пръстовия отпечатък на потребителя, за да удостовери самоличността му и след това премахва обичайно прилаганото ограничение на транзакцията.   Регистрираният от потребителя пръстов отпечатък се съхранява на самата карта и проверката се извършва директно от картата, така че не се налага търговците да подменят касовите устройства. Картата може да бъде настроена в клон или вкъщи, като картата се изпраща на клиента в специален калъф. След като веднъж бъде въведен пръстов отпечатък в картата, той не може да бъде променян. NatWest ще избере 200 от своите клиенти, които ще изпробват картата с пръстови отпечатъци през следващите седмици.", "date": "2019.03.18", "title": "Пръстов отпечатък за по-сигурни безконтактни плащания "}
{"url": "https://www.monitor.bg:443/bg/a/view/tyrsjat-2-godishno-dete-vtori-den-159989", "text": "Дете на две години е изчезнало вчера в бургаското село Равнец. Полиция, жандармерия и доброволци търсят малкия Урой. Използват се и термокамери за откриване на детето. До момента е известно, че момчето си е играело в двор, близо до каруцата на дядо си, която била спряна до лозята край селото.  Вчера следобед около 14 часа, то тръгнало по близкия хълм, където било било видяно за последно от друго дете и то подало сигнал. В издирването се е включила и Гранична полиция.", "date": "2019.03.18", "title": "Втори ден търсят изчезнало 2-годишно от Равнец"}
{"url": "https://www.monitor.bg:443/bg/a/view/tijm-obyrna-federer-za-titlata-v-indiyn-uels-159969", "text": "Доминик Тийм успя да победи Роже Федерер и спечели титлата на турнира от сериите „Мастърс“ в Индиън Уелс. Австриецът стигна до най-голямата титла в кариерата си след победа с 3:6, 6:3, 7:5. Федерер, който по-рано този месец спечели титла номер 100, загуби втори пореден финал в Индиън Уелс, след като миналата година отстъпи на Хуан Мартин дел Потро, и отново пропусна шанс да стигне до рекордна шеста титла на турнира в Калифорния. Тийм спечели титла от сериите „Мастърс“ за първи път, след като досега имаше два загубени финала. 25-годишният австриец до края на миналата година бе един от малцината с положителен баланс срещу Федерер. Сега той отново си върна този статут, като статистиката е 3 победи за Тийм срещу 2 за швейцареца. С този успех Доминик изпревари швейцареца и вече е четвърти в света, а Федерер е пети.", "date": "2019.03.18", "title": "Тийм обърна Федерер за титлата в Индиън Уелс"}
{"url": "https://www.monitor.bg:443/bg/a/view/novi-praivla-ostavjat-hiljadi-bez-zdravna-pensija-159971", "text": "Хиляди българи отпадат от системата на ТЕЛК заради новите правила за издаване на решенията за инвалидност. Те са в сила от август миналата година и много хора, получаващи досега пенсия, вече няма да могат да я вземат, заради новата методика на изчисление на процента нетрудоспособност. Така хора, които са здрави пред ТЕЛК, реално остават \"зад борда\" - и в социален и в икономически план. Един такъв случай е Галю Иванов на 55 години. Преди 3 години получава първия си инфаркт, малко след като е съкратен от кораборемонтния завод във Варна. Така той стига до първия си ТЕЛК. През 2011 г. обаче, инфарктът го покосява отново и се налага да се направи стент. 13 години Галю е с инвалидна пенсия. \"Тогава беше 80% инвалид за една година, след това процентите станаха 50. Въпреки това - при 50% получава пенсия\", казва съпругата му Невяна Иванова пред Нова телевизия. От ден обаче, вече няма право на нея, тъй като заболяването му - стенокардия - е предвидено като 40% нетрудоспособност в новата наредба за ТЕЛК. Преди 3 години, когато е минавал за последно ТЕЛК - в решението е записано 51% нетрудоспособност, отбелязани са и 10% нетрудоспособност заради развит диабет. От ТЕЛК казват, че според новата наредба, ако не присъстват поне 50 % по една от всичките 2-3 болести, оставаш без пенсия. От август разликата била, че се гледат систуалната и диастулната функция от ехографията. \"Когато има диастулна дисфункция е 40%, което е нищо и няма пенсия вече, а когато и систулна - тогава може да бъде и 50, може и повече в зависимост от застоя и от сърдечната недостатъчност\", казва д-р Анелия Колева, председател на ТЕЛК. Съпругата му споделя, че така се оказва, че той е без пенсия, макар че заболяванията не са намалели, а са се увеличили, след установяването на захарен диабет. Лекарствата трябвало да продължава да си ги пие доживот. \"Промяна той да е по-добре няма. Промяна има само, че го лишават от пенсията, поне е спокоен, че каквото и да се случи - лекарства има. Всъщност сега трябва сам да си плаща здравните осигуровки, защото те спират след като няма тоя ТЕЛК\", допълни Невяна. Галю е притеснен, че при липсата на работа, няма да разполага с финанси да си закупи лекарства. Решението е той да се яви пред Националната експертна лекарска комисия, където да докаже, че заради заболяванията нетрудоспособността му е над 50%.", "date": "2019.03.18", "title": "Нови правила оставят хиляди без здравна пенсия"}
{"url": "https://www.monitor.bg:443/bg/a/view/sa-sht-plashat-da-zatvorjat-granicite-si-za-rusnaci-159973", "text": "Американските конгресмени са подготвили законопроект, с който ще забранят на руснаци да влизат в страната, съобщават американските медии. Крайната мярка е в отговор на подкрепата, която Москва оказва на действащия президент на Венецуела Николас Мадуро.   „Увеличаването на присъствието на Руската Федерация в Западното полушарие предизвиква загриженост у Съединените Щати и у съюзниците в региона“, се казва в текста на законопроекта, публикуван на сайта на конгреса. Освен това Вашингтон е обезпокоен от съвместните учения на Русия и Венецуела, както и от решението на Москва да подпомогне финансово латиноамериканската страна. Западните агенции припомнят, че неотдавна Русия отпусна кредит на намиращата се под санкции венецуелска нефтена компания PDVSA.           Не по-късно от 120 дни от приемането на законопроекта, държавният секретар на САЩ Майкъл Помпео трябва да предостави на съответните комитети на конгреса оценка на руско-венецуелското сътрудничество в областта на сигурността. След това Помпео ще има още 30 дни да излезе със стратегия за решаване на проблема. В качеството на ограничителни мерки конгресът предлага да се забрани издаването на американски визи на руските граждани, „които действат от името на правителството на страната в подкрепа на силите за сигурност на Венецуела“. Ако бъде приета, ограничителната мярка ще има и обратна сила: вече получилите разрешение за пребиваване в САЩ чужденци, ще бъдат лишени от това си право.", "date": "2019.03.18", "title": "САЩ плашат да затворят границите си за руснаци "}
{"url": "https://www.monitor.bg:443/bg/a/view/shofiorite-s-30-po-visoki-zaplati-do-3-godini-159974", "text": "Шофьорите и служителите на градския транспорт в София с до 30 на сто по-високи заплати до 3 години. Това стана ясно от думите на кмета на столицата Йорданка Фандъкова по време на XVIII годишна конференция на Мрежата на синдикалните организации от европейски столици (ECTUN), организирана от КТ \"Подкрепа\". По думите на Фандъкова в момента се водели разговори за изготвяне на три годишната програма, като тя предвижда възнагражденията на служителите на градския транспорт да се вдигат с 10% всяка година до достигне на 30% увеличение. Предложението за програмата е на синдикатите, а преговорите по нея се очаква да приключат до месец, отбеляза Фандъкова. Столичният кмет припомни още, че след тежки разговори със синдикатите през настоящата година са договорени два пъти увеличения на заплатите с по 10% и в двете дружества.. Това бил и на персонала през последните 10 години. \"Преди дни проведохме дълъг и сложен диалог с представителите на синдикатите за проблемите в градския транспорт. Имахме тежки разговори, но никога не изпуснахме добрия тон и не пропуснахме основните проблеми на работещите в градския транспорт. Изключително съм доволна от този диалог, защото само така можем да се справим с популизма. Ясно е, че чрез популизъм се печели много по-лесно и по-лесно се убеждават хората да повярват в него. Наясно сме с проблемите на водачите и условията им на труд\", категорична беше Фандъкова. По думите й обаче е важно тъй като основният проблем е недостигът им. Прави се всичко възможно да се запазят работещите и да се привлекат нови, добави още Фандъкова. Една от мерките е ремонтирането на едно от общежитията на градския транспорт. Столичният кмет подчерта още, че сред приоритетите на София е и модернизацията на возилата, което ще подобри качеството на въздуха. Тя заяви още, че няма да допусне разреждане на линии и влошаване на качеството на транспорта за гражданите.", "date": "2019.03.18", "title": "Шофьорите в столичния градски транспорт с 30% по-високи заплати"}
{"url": "https://www.monitor.bg:443/bg/a/view/jana-aleksieva-psiholog-roditelite-predpochitat-tematichni-sreshti-159925", "text": "- Едни от първите въпроси са „Не ли рано да се говори за темата алкохол“, „Подходяща възраст ли е 4-и клас?“. Аз се радвам, когато ни питат, защото тогава разговорът се отваря около темата, че когато децата ни са около 10-годишна възраст, това са едни от последните мигове, когато родителите и учителите са ключово значими в живота им до такава степен, че чуват и правят всичко, което им се казва. След това предстои бурното тийнейджърство, когато родителите и учителите не са с по-маловажна роля, но връстниците са по-ключови. Затова си говорим с тях, че е важно като родители да си поговорим с децата, да ги подсетим за темите по един спокоен начин, който е подходящ за тяхното семейство. Това може да е докато се разхождат, докато пазаруват или когато видят табела „Забранена продажбата на алкохол за лица под 18 г., и да се провокира разговор с детето. Това е много ключова възраст за превенции. Може и една идея по-рано да се започне разговорът. Можем да започнем в края на 2-ри или началото на 3-ти клас. Това е разговор с родителите, а не с децата. Те ни питат дали не е рано, защото виждат пред себе си едно малко дете и им е трудно да си представят, че след пет години то вече ще е пораснал тийнейджър с повече самостоятелност. На родителите им е нужно време да осмислят тази информация, да се подготвят, да не се притесняват. Те трябва да могат да отговарят и на въпроси, защото децата питат. След въпросите не са ли много малки, изниква „Ами не е ли по-страшен разговорът за наркотиците“, „Не е ли по-важно да им говорим за безразборния секс“. Това са важни теми, но не са много лесни, не става родителят да се прибере вкъщи и да каже „Ела да си говорим за алкохола, цигарите, секса“. Детето не би чуло тогава. Независимо в каква възраст са децата, те не обичат да бъдат поучавани и имат притеснение от родителите си по тези теми. - Обсъждаме това с екипа. Ние изградихме по-скоро цялостната тема за здравословния начин на живот. За нас е важно да не плашим родителите. На тези срещи ние не си говорим за Менделеевата таблица и колко е ужасен алкохолът. Ние предизвикваме родителите в това да се замислят, че трябва да поддържат доверие в децата си, трябва да бъдат близо да тях, да си говорят, да прекарат качествено време, в което си говорят, разказват си смешки, пазаруват и всичко това го правят заедно. Говорим си и колко е ключова ролята на училището и като родители да не я забравяме. Не трябва да търсим учителя само когато има проблем Трябва да се сещаме да го питаме как е моето дете, как се развива, всичко наред ли е, вижда ли нещо хубаво или друго, на което трябва да се наблегне. Учителите виждат други ситуации, друго дете. По тази причина вкарахме и здравето като по-голямата тема – защо трябва да спортуваме. Темата на нашите родителски срещи е, че има време. Вместо да пиеш, сега ти е времето да спортуваш, да свириш в банда, да танцуваш, да караш кънки, да четеш, да играеш шах, а не да пиеш. - Продължаваме в същия екип. Аз се радвам, че има поддръжници на кампанията и хора, които се присъединяват за събития и срещи. Кампанията не се случва в София, а в Пловдив, Бургас, Велико Търново. От миналата година имаме и двама училищни психолози от Бургас и Велико Търново, които се присъединиха към програмата, минаха през наши обучения и сега те организират там и в околността родителските срещи. Това е огромна подкрепа да се разшири програмата. Би било чудесно да се случи. Аз и в частност Асоциация „Родители“ вярваме, че е нужно родители и учители да си говорят, да работят заедно в името на детето. За мен това е един чудесен инструмент и виждаме, че родителите предпочитат все повече различен формат родителски срещи, които са тематични. Това е нещо, което ние сме разработили и виждаме какъв ефект има над родителите. Всеки може да използва този формат и да го приложи с родителите в неговия клас.", "date": "2019.03.18", "title": "Яна Алексиева, психолог: Родителите предпочитат тематични срещи"}
{"url": "https://www.monitor.bg:443/bg/a/view/rap-i-rok-parcheta-promenjat-vkusa-na-kashkavala-159972", "text": "Eменталът (вид сирене, наподобяващ БГ кашкавала – б.р.) е чувствителен към музиката - това е заключението от продължил няколко месеца експеримент на Висшето училище по изкуствата в Берн, Швейцария. Опитът е извършен в пещера в Бургдорф в западната част на страната. След шест месеца и половина на зреене под звуците на рок класиката \"Stairway to Heaven\" на Led Zeppelin, \"Вълшебната флейта\" на Моцарт или хип-хопа на A Tribe Called Quest, организаторите съобщават, че питите на производителя Бийт Вампфлер имат различен вкус в зависимост от музиката, която са \"слушали\". \"Направихме две проучвания - едното научно, а другото на кулинарни експерти. Заключението и от двете е, че има различия във вкуса и аромата на ементала в зависимост от музиката, под звуците на която е узрял. Положителният резултат от експеримента ни радва много\", казва Петер Краут от \"Висшето училище по изкуствата в Берн\" в качеството си на говорител на журито. В експеримента са \"участвали\" и контролен ементал, който не е \"слушал\" музика, докато зрее, както и пити, подложени на звуци с различна честота. \"Във вкуса на ементала, който е слушал хип-хоп и нискочестотни звуци, се долавят повече сладост и флорални нотки\", казва кулинарен експерт от журито. Заключението е, че ементалът, узрял под звуците на хип-хоп, се различава съществено от останалите мостри. Бийт Вампфлер е очарован от резултата, тъй като се надяваше именно ементалът, \"слушал\" хип-хоп, да се открои. \"Така младото поколение ще прояви по-голям интерес към дегустацията на продукта\", отбелязва прозводителят, цитиран от БТА. Вампфрел допълва с усмивка, че млади хора са го питали също дали има ементал, узрял под звуците на балканска музика, блус или AC/DC.", "date": "2019.03.18", "title": "Рап и рок парчета променят вкуса на кашкавала"}
{"url": "https://www.monitor.bg:443/bg/a/view/konfiskuvat-500-bona-ot-cholata-i-irena-miljankova-159975", "text": "Бившият мъж на манекенката Ирена Милянкова – Росен Чолов ще се раздели с имущество за над 500 бона, след като Софийският апелативен съд (САС) е уважил иска на Комисията за противодействие на корупцията и отнемане на незаконно придобито имущество (КПКОНПИ) срещу Чолата. Процедурата срещу Росен Чолов е по реда на новия Закон за отнемане в полза на държавата на незаконно придобито имущество. Той има повдигнато обвинение от Специализираната прокуратура за организиране на престъпна група и за трафик на хора с цел сексуална експлоатация. Чолата бе арестуван два пъти в последните години. Той бе уличен от проститутки, работили за него. Моделите разаботвали пребогато и отчитали печалбата на Росен Чолов. След ареста му КПКОНПИ започна проверка на доходите му. В крайна сметка бяха открити изключително сериозни несъответствия между приходите на Чолов и разходите за 6-членното му семейство. Според справките, за последните 10 години той е похарчил над 330 000 лева за семейството си, като най-сериозно перо на разходите са почивките извън страната. Решението на магистратите вече е влязло в сила и това означава, че от бившия мъж на Милянкова ще бъдат отнети 503 хил. лв. – паричната равностойност на къщата му в Горна баня, 5000 лева от продажбата на акции във фирма „Еф Ес Инс“, 23 000 лева от две разплащателни сметки и 6000 лева депозит в банка. Освен това Росен Чолов ще бръкне в джоба си за още 1000 лева за експертизи по делото, 16 бона за разходите на КОНПИ за адвокати и държавна такса от 22 хиляди по сметката на съда. Така общата сума набъбва до 576 000 лева Интересен е казусът с къщата в Горна баня. Тя бе запорирана от КОНПИ, но се оказва, че имотът няма да бъде отнет от държавата, защото е продаден от частен съдебен изпълнител. За къщата Чолов теглил заем 587 000 лева през 2007 г., но спрял да плаща през 2012 г. Тъй като имотът е купен с банков заем, той не подлежи на отнемане. Изчисленията на инспекторите на КПКОНПИ, които са потвърдени от съда обаче показват, че през целия проверяван 10-годишен период Ч. и М., с която е живеел на съпружески начала, не са имали достатъчно законни доходи, за да покриват разходите си, включително и вноските по ипотечния кредит. През 2014 година палатът на Чолата е продаден за 400 000 лева. Затова сега той ще плати левовата равностойност според изследването на Комисията за парите, които не може да докаже от легална дейност.", "date": "2019.03.18", "title": "Конфискуват 500 бона от Чолата и Ирена Милянкова"}
{"url": "https://www.monitor.bg:443/bg/a/view/bolid-na-tehnicheskija-universitet-uchastva-v-holandskata-formula-159926", "text": "Отборът на Технически университет-София Formula Student е класиран за първи път за Formula Student Netherlands. Международното състезание, в което участват отбори от над 100 престижни вуза от цял свят, ще се проведе от 7-ми до 11-ти юли 2019 г. на писта Assen, зрителите на бързите спортове наблюдават и кръгове от F1 и Mоto GP. Formula Student се сформира преди четири години от мотивирани студенти от различни факултети на университета, които проектират и реализират прототип на състезателен болид. За състезанието те подготвят и трета негова версия. В новия болид ще бъдат вложени много нови инженерни разработки, които са новост на технологичния пазар у нас и по света и той ще представлява подобрена версия на болида от сезон 2018. За втора поредна година отборът се класира и за престижното международно студентско състезание FS ImechE (Institution of mechanical Engineers). То е от международните серии Formula Student провежда се на пистата от календара на F1 Silverstone, Великобритания и е най-утвърденото европейско състезание в сферата на инженерното образование. Надпреварата има за цел да развива предприемачески и иновативни идеи у младите инженери и да насърчава повече млади хора да започнат кариера в инженерството. Всяка година на Silverstone за участие в състезанието пристигат повече от 100 отбора от целия свят.", "date": "2019.03.18", "title": "Болид на Техническия университет участва в холандската Формула"}
{"url": "https://www.monitor.bg:443/bg/a/view/javor-baharov-i-tanciorkata-gabriela-poslednite-nakazani-s-probacija-159953", "text": "Актьорът Явор Бахаров и пловдивската танцьорка Габриела Медарова, която пияна помля десетина коли, са последните известни лица, осъдени на пробация. Малкият брат Бахаров отново попадна в полезрението на властите, след като беше арестуван на 4 март през нощта. В 1,25 часа на кръстовището на ул. „Фритьоф Нансен“ и бул. „Ев. и Хр. Георгиеви“ къдрокосият актьор е дърпал за косата жена. След като случаен минувач се опитал да ги разтърве, но бил блъснат от Бахаров, се намесила полиция. Говорителят на Софийската районна прокуратура Невена Зартова разясни за „Монитор“, че актьорът не е удрял полицай, „отказал е да представи личните си документи и е откаран в I районно управление“. От прокуратурата допълниха, че Явор не е бил и удрял никого Явор беше арестуван за 72 часа, но преди тяхното изтичане, още на 48-ия час, на 6 март в 15 часа 98-и състав със съдия Мила Лазарова гледа делото му. Той се е признал за виновен и е сключил споразумение с прокуратурата за 9 месеца пробация, което съдът е одобрил. След което е върнат отново в ареста, откъдето е пуснат чак към 20 часа. Преди няколко дни пък Пловдивският районен съд постанови една година условно за Габриела Медарова, която пияна и дрогирана потроши десет коли и нанесе побой над студентка в нощно заведение. Наказанието е с 4 години изпитателен срок. Магистратите наложиха на танцьорката и пробация, която се изразява в сутринта в продължение на 18 месеца. Освен глоба в размер на 800 лв., Медарова е лишена и от правото да шофира за година и шест месеца. Тя трябва да плати и 2000 лева на битата Катя Андреева. Според магистратите пробацията ще въздейства на танцьорката да се върне към семейството си и да отсее по-важните неща в живота. Тя щяла да я предпази и от средата, която й влияела недобре. Районният съд разгледа делото срещу Медарова по съкратената процедура, след като тя призна фактите, по които е обвинена. А те са: шофиране в нетрезво състояние и след употреба на наркотици, нанасяне на големи материални щети и причиняване на лека телесна повреда по хулигански подбуди на 21-годишната Катя Андреева в нощно заведение. Танцьорката коментира, че е Вече била друг човек. Не танцувала в нощни клубове и работила във фабрика за текстил. Тя прекъснала следването си, тъй като й били отнети студентските права. \"Съжалявам за извършеното. Признавам се за виновна\", заяви Габриела. Адвокатът й Орлин Търновалийски обясни, че след всичко това животът на клиентката му се е преобърнал и тя си е направила поука. Той допълни, че няма да обжалват решението.", "date": "2019.03.18", "title": "Явор Бахаров и танцьорката Габриела - последните наказани с пробация"}
{"url": "https://www.monitor.bg:443/bg/a/view/dve-katastrofi-prez-10-minuti-v-plovdiv-159961", "text": "Две катастрофи, едната от които с пешеходец, а другата с велосипедист, станаха през няколко минути в понеделник сутринта в Пловдив. Сигналът за първата постъпил на 112 в 7,30 часа. Бил блъснат колоездач на кръстовището между бул. Руски и бул. \"Шести септември\". Десетина минути по-късно в полицията било прието съобщение за произшествие с пешеходец на моста на Герджика. Пострадалите са откарани в болница за прегледи. Движението на двете места в час пик било затруднено, били са изпратени и екипи на Пътна полиция.", "date": "2019.03.18", "title": "Две катастрофи през 10 минути в Пловдив"}
{"url": "https://www.monitor.bg:443/bg/a/view/pirin-trygna-kym-treta-liga-fenove-psuvat-treniora-toj-im-nalita-na-boj-159970", "text": "В неделния мач на стадион „Христо Ботев“ в Благоевград „Пирин“ загуби с 1:2 от \"Кариана\" (Ерден) дербито на опашкарите във Втора лига и уверено тръгна към Трета лига. Домакините поведоха в 16-ата минута чрез Милен Стоев. Само 3 минути по-късно обаче тимът от село Ерден изравни, като точен от дузпа беше Николай Дичев. В 26-ата минута Димитър Георгиев оформи крайното 2:1 за \"Кариана\". След срещата се заформи интересн „диалог“ между малобройните фенове на „Пирин“ и треньора на „орлетата“ Петър Златинов. Върху старши треньора се изсипаха куп цветисти ругатни и обиди, но той не им остана длъжен и се насочи към тях със стиснати юмруци. Схватката беше предотвратена от намесилите се полицаи и футболистите в зелено. По-късно във фейсбук страницата  \"Щом си от ОФК ПИРИН си тук“ фенове публикуваха снимки и изразиха на воля своето мнение: „Много треньори са ръководили Пирин, но такова арогантно и нагло държание към привържениците на отбора никога не е имало. Засрами се и си подай оставката недоразумение! ОСТАВКА помияр. Вместо да се извини на феновете скача на бой, след това му звъним да се видим обещава че ще дойде и се крие. Махай се от Благоевград“, бяха част от мненията на феновете.", "date": "2019.03.18", "title": "\"Пирин\" тръгна към Трета лига, фенове псуват треньора, той им налита на бой"}
{"url": "https://www.monitor.bg:443/bg/a/view/zabraven-bagaj-zatvori-metrostancija-zapaden-park-159965", "text": "Метростанция „Западен парк“ е времемнно затворена заради забравен багаж. Това съобщиха от Столична община. Според очевидци става дума за забравена раница. Мотрисите не спират на метростанцията.  От Столична община потвърдиха и дежурните обясниха, че случая се проверява.", "date": "2019.03.18", "title": "Забравен багаж затвори метростанция \"Западен парк\""}
{"url": "https://www.monitor.bg:443/bg/a/view/concerto-antico-predstavjat-nov-proekt-za-baroka-i-romantizma-v-muzikata-159963", "text": "На барока и романтизма е посветен новият проект на Консорта за старинна музика Concerto antico. Под това заглавие е и концертът, посветен на първа пролет и рождението на Й. С. Бах (21 март 1685), който ще се състои в Националния музей „Земята и хората“ – София, бул. „Черни връх“ 4, на 23 март (събота) 2019 г., от 19 часа. В програмата са включени творби от Йохан Себастиан Бах, Георг Фридрих Хендел, Антонио Вивалди, Ян Дисмас Зеленка, Йохан Фридрих Фаш и Ференц Лист. Изпълнители са Деян Иванов – обой, Константин Кожухаров – обой, Сабина Йорданова – фагот, Янко Маринов – чембало, пиано. Концертът ще е без билети (вход свободен), но музикантите призовават публиката за волни дарения в края на концерта. БАРОК И РОМАНТИЗЪМ е нов проект на ансамбъла. Обикновено школските музиковедски изследвания наблягат на стилистичната разлика между бароковата и музиката на романтизма. Посочва се например, че афектите и страстите на барока в романтизма се въплъщават в емоции-чувства, че архитектониката и отчетливата детайлност на барока (разпознаваемостта на елементите) е заместена от обща вълна и енергия, от линеарност и преливащи форми (по изследователя Ернст Курт). В този си проект Concerto antico ще представи друг поглед –  общото, близостта в музиката на барока и романтизма, особено при конкретни автори, са видими. Връзките са проследими както в техниката и изразните средства – полифония, хармония, мелодика, интервали, универсалната символика, реторика, така и в тематиката – странстването, героиката, съ-страданието, стремежите към възвишеното и божественото и разбирането на човешкото.", "date": "2019.03.18", "title": "Concerto antico представят нов проект за барока и романтизма в музиката"}
{"url": "https://www.monitor.bg:443/bg/a/view/goljam-asteroid-se-nosi-kym-zemjata-s-ogromna-skorost-159964", "text": "Астероид # 2019EA2 лети с огромна скорост в посока към Земята, а на 22 март космическият обект ще бъде най-близо до нашата планета, става ясно от данните на сайта на НАСА.  Астероидът ще премине на 305 хиляди километра от планетата ни, което е с почти 80 хиляди по-малко от разстоянието от Луната до Земята. Скоростта на движението на астероида е около пет километра в секунда, а предполагаемата му площ е от 18 до 40 метра. Това не е първият космически обект през този месец, който преминава толкова близо до нашата планета. Преди това, на 5 март се приближи голям астероид до Земята.", "date": "2019.03.18", "title": "Голям астероид се носи към Земята с огромна скорост"}
{"url": "https://www.monitor.bg:443/bg/a/view/s-prikazka-sutrin-malchugani-hodjat-s-jelanie-na-detska-gradina-159920", "text": "Благодарение на проект „Утринна приказка“ малчуганите от група „Котета“ в столичната 34 ДГ „Брезичка“ ходят с желание на детска градина. Родители на 3-годишните се редуват да им четат и драматизират с помощта на престилки с различни герои или куклен театър любими детски произведения, сред които са „Червената шапчица“, „Трите прасенца“, „Косе Босе“ и други. Проектът стартира в началото на учебната година, като в него се включват 15 детски градини. Те са от пет региона в страната - София, Плевен, Сливен, Пазарджик и Велико Търново, обясни пред „Монитор“ експертът в просветното министерство Ваня Трайкова. В район София всички детски градини се намират в столицата, докато в другите четири района са избрани по две извън областния град и една в него. „Първоначалната идея бе проектът на децата в детската градина и осигуряване на добро сътрудничество с родителите, тъй като децата са чувствителни в тази възраст в раздялата един от друг“, сподели Трайкова. По този начин родителите пък се чувстват като част от педагогическия процес. „Ежедневното четене на приказки развива въображението, паметта, мисленето. Всички важни умения, които е добре да се развиват в един възрастен“, сподели още за ползите от проекта. По-спокойни, по-любопитни и деца, които идват с желание на детска градина посреща всяка сутрин Пламена Колева, която е учител в група „Котета“. „Адаптацията на децата е по-лесна. Забелязва се по-ускорено развитие на уменията за общуване, по-любопитни са, успяват да развият въображението си, тръгват напред в развитието си. Те стават по-социални, чувства се, че изживяват радост от преживяното,“ сподели наблюденията си педагожката в първа група. Колева разказа, че децата винаги я питат „Ще има ли днес приказка“, „Кой ще ни идва на гости?“. Когато няма родител, който да чете, самите педагози влизат в тази роля, за да са щастливи децата, въпреки че това не е заложено в седмичното разпределение. „Родителите също са позитивно настроени към инициативата. Всеки от тях се старае да намери време при наша покана, стига да имат възможност“, разказа Колева. Най-често на гостите пък идват майките, но понякога те са сменени от татковци, батковци и каки. В детска градина „Брезичка“ в кв.  Дианабад имат специален кът за утринните приказки. В стая на група „Котета“ има пейки, на които могат да седнат малчуганите, мек килим, на който да легнат, както и възглавнички. „Нашият кът е обособен от общото пространство на стаята, но видимо си личи, че това е мястото, на което децата знаят, че трябва да отидат, когато трябва да им се четат приказки“, обясни Колева. или да използва кукления театър или малки престилки с различни видове приказки, които позволяват драматизация. „Червената шапчица сме я правили няколко пъти – веднъж с помощта на престилката, друг път под формата на театър, а трети път просто е прочитана.“, сподели учителката. Съдържанието на приказките пък може да бъде използвано при по-нататъшната си работа през деня. Например ако четат „Червената шапчица“, децата могат да учат за цветовете, за различните цветя. Един от най-активните родители в детската градина е Славена Симеонова, която вече е чела около 30 приказки в групата на дъщеря си Ивон. „На децата им е много интересно, когато им задаваш въпроси – коя е приказката, кой е Вълчо, как се казва еди-кой си от героите. По този начин те не просто слушат приказката, а мислят и успяват да запомнят различни неща“, сподели за наблюденията си майката. Тя разказа, че когато тя чете, всички искат да получат роли по време на театъра, който разиграва. Дъщеря ѝ винаги влиза в такава, а след това избира и останалите герои. Например Ивон е Червената шапчица и посочва кой от групата ще влезе в ролята на бабата, вълка и ловеца. „Те се обличат и по този начин се увличат още повече в приказката“, сподели майката. Според Славена тази инициатива помага не само за по-бързата адаптация на малчуганите, но и на тяхната мотивация да ходят на детска градина. По този начин те усещат, че не са изоставени от родителите си, смята майката. Тя даде за пример хлапе, което в началото е плачело тихо в ъгъла за майка си, а вече участва активно и задава въпроси при четенето на приказките. В детската градина създават и която служи за срещи на родителската общност. В нея те получават и указания как трябва да се проведат заниманията, как да прочетат приказките, съгласува се техният избор. Това е мястото, където родители и педагози могат да говорят спокойно един с друг. След старта на проекта над 1000 родители са попълнили анкета относно удовлетвореността им. „Всички споделят единодушно, че подкрепят тази идея. Отправят препоръки да се разшири с драматизация, музика“, обясни Ваня Трайкова за позитивните отзиви на родителите. В края на учебната година, когато се отчетат окончателните резултати от практиката, от просветното министерство ще могат да предложат модела на всички детски градини в страната.", "date": "2019.03.18", "title": "С приказка сутрин малчугани ходят с желание на детска градина"}
{"url": "https://www.monitor.bg:443/bg/a/view/stana-jasna-programata-na-pyrvata-shestica-v-pyrva-liga-159966", "text": "След срещата „Дунав“ – „Черно море“ (1:1) стана ясно крайното класиране на първата шестица от редовния сезон в Първа лига. „Лудогорец“ влиза в плейофите за титлата с пет точки преднина пред ЦСКА, а „Левски“ е на осем зад разградчани с 54 точки. Четвърти завършва „Ботев“ (Пд), който е с три точки повече от петия и шестия – „Черно море“ и „Берое“. 1 кръг: Лудогорец – Берое, ЦСКА - Черно море, Левски - Ботев (Пд) 2 кръг: Черно море – Левски, Лудогорец – ЦСКА, Берое - Ботев (Пд) 3 кръг: Ботев (Пд) - Черно море, ЦСКА – Берое, Левски - Лудогорец 4 кръг: Берое - Черно море, ЦСКА – Левски, Лудогорец - Ботев (Пд) 5 кръг: Левски – Берое, Черно море – Лудогорец, Ботев (Пд) - ЦСКА 6 кръг: Берое – Лудогорец, Ботев (Пд) – Левски, Черно море - ЦСКА 7 кръг: Левски - Черно море, ЦСКА – Лудогорец, Ботев (Пд) - Берое 8 кръг: Черно море - Ботев (Пд), Лудогорец – Левски, Берое - ЦСКА 9 кръг: Ботев (Пд) – Лудогорец, Левски – ЦСКА, Черно море - Берое 10 кръг: Лудогорец - Черно море, Берое – Левски, ЦСКА - Ботев (Пд) Датите и часовете все още не са обявени официално, но мачовете ще се изиграят между 29 март и 1 април.", "date": "2019.03.18", "title": "Стана ясна програмата на първата шестица в Първа лига"}
{"url": "https://www.monitor.bg:443/bg/a/view/galin-ivanov-se-vyrna-pri-slavija-160004", "text": "Галин Иванов, който се прибра тези дни в България, показа, че не е забравил откъде е тръгнала успешната му кариера на футболист. Той проследи с интерес изявата на бившите си съотборници от „Славия” по време на мача им с „Етър“ на едноименния стадион в „Овча купел” в неделя. Националът, който премина в унгарския „Халадаш“, бе забелязан в компанията на боса на домакините Венцеслав Стефанов. Основната причина Иванов да се прибере у нас е присъединяването му към групата на националния отбор за старта на европейските квалификации. Селекционерът Петър Хубчев обяви неговото име в карето на полузащитници и нападатели, редом до това на колегата му от „Славия” Радослав Кирилов. Отборът се събира на подготвителен лагер днес, 18 март, а старта на европейските квалификации ще започне с домакинството на Черна гора на 22 март и гостуването в Косово три дни по-късно. Преди броени дни Галин Иванов игра цял мач и се разписа при изключително трудната победа на „Халадаш“ над „Уйпещ“ в 24-ия кръг на унгарското първенство. Заедно със съотборниците си направиха обрат от 0:2 до 3:2. Все още обаче „Халадаш“ е последен в класирането, на 9 точки зад намиращия се преди него „Кишварда“. Иванов се отчете с перфектно подаване за победния гол. С унгарците Галин ще играе и на 30 март, когато е мачът с „Академия Пушкаш“.", "date": "2019.03.18", "title": "Галин Иванов се върна при „Славия”"}
{"url": "https://www.monitor.bg:443/bg/a/view/mesi-s-famozen-hettrik-nad-betis-159968", "text": "Шампионът на Испания „Барселона“ направи нова голяма крачка към защита на короната си след атрактивна победа с 4:1 при гостуването си на „Бетис“ в мач от 28-ия кръг на Ла Лига. Лионел Меси реализира хеттрик с великолепни попадения в 18-ата, 45-ата и 85-ата минути. Луис Суарес също добави гол в 63-ата. За „Бетис“ точен беше Лорен Морон в 82-ата. С успеха каталунците вече имат умопомрачителна преднина от десет точки пред втория „Атлетико“ (Мадрид) и 12 пред „Реал“ (Мадрид) десет кръга преди финала на първенството. Лошата новина за феновете на \"лос кулес\" дойде в 89-ата минута, когато Суарес беше заменен поради травма. Супермачът на Меси му спечели аплодисменти и скандирания от публиката на \"Бенито Вийямарин\". С този мач Лео изравни втория в класацията Андрес Иниеста по брой срещи с фланелката на „Барса“. ", "date": "2019.03.18", "title": "Меси с фамозен хеттрик срещу „Бетис“"}
{"url": "https://www.monitor.bg:443/bg/a/view/inter-udari-milan-v-derbi-s-5-gola-159967", "text": "„Милан“ и „Интер“ изиграха голямо дерби пред препълнените трибуни на \"Джузепе Меаца\" снощи. Двубоят предложи изключително много емоции от първата до последната минута, след които празнуваха \"нерадзурите\". Момчетата на Лучано Спалети стигнаха до победата с 3:2, като се върнаха на третото място в класирането, изпреварвайки именно вечния съперник. Най-интересният мач от 28-ия кръг на Серия \"А\" стартира с попадение на Весино (3), Стефан Де Фрай удвои в 51-ата минута, а Лаутаро Мартинес отбеляза победното попадение от дузпа в 67-ата минута. Преди това Тиемуе Бакайоко намали в 57-ата минута, а Мусакио оформи крайния резултат в 72-ата минута. В даденото шест минутно продължение Конти беше изгонен, но след помощта на ВАР получи само жълт картон и остана на терена. Това вбеси Спалети, който беше пратен в съблекалнята. Веднага след това Ханданович парира удар на Кастийехо с глава, а буквално в последните секунди Д`Амброзио спаси \"черно-сините\" след изстрел на Кутроне. Така \"нерадзурите\" отново спечелиха градското дерби, както през есента, когато триумфираха с попадение в последните секунди. Успехът върна „Интер“ на трето място с 53 точки, докато \"червено-черните\" прекъснаха серията си от пет поредни победи и от десет поредни мача в първенството без поражение, като паднаха на четвърто място с актив от 51 точки.", "date": "2019.03.18", "title": "„Интер“ удари „Милан“ в дерби с 5 гола"}
{"url": "https://www.monitor.bg:443/bg/a/view/doc-atanas-kundurdjiev-nekontroliranijat-diabet-vodi-do-hronichna-bybrechna-nedostatychnost-159962", "text": "\"Наднорменото тегло е рисков фактор за захарния диабет.  Само за три десетилетия приемът на фруктоза е нараснал с около 2000 % в световен мащаб\", казва водещият специалист по лечение на кардио-ренален синдром (лечение на сърдечна недостатъчност в условията на бъбречна недостатъчност) и на бъбречни усложнения, получени вследствие на диабет. Доц. Кондурджиев работи в УМБАЛ \"Св. Иван Рилски\" в София. -  Доц. Кундурджиев, кои са факторите, които водят до развитие на хронично бъбречно заболяване? -  Един от най-сериозните фактори за развитие на хронично бъбречно заболяване е захарният диабет, който бележи ръст в световен мащаб. От една страна причина за това е обездвижването и наднорменото тегло. От друга - в последните 30 години се е променил съставът на храната, която приемаме. Само за три десетилетия приемът на фруктоза е нараснал с около 2000 % в световен мащаб! А нашият организъм не е приспособен да обработва тази фруктоза. Затова се увеличават метаболитните нарушения и в частност захарният диабет. А той от своя страна е основна предпоставка за увреждане на бъбречната функция. При това пациентите със захарна болест достигат до хронична бъбречна недостатъчност без никога да са имали сериозен проблем с бъбреците. Това е причината в нашата клиника да отделяме специално внимание на този тип пациенти. Освен нефролози, при нас работят лекари със специалност кардиология, вътрешни болести, имунология, ендокринология. Разполагаме с апаратура за комплексна диагностика освен на бъбреците, и на коремните органи, сърцето, щитовидната жлеза, съдовете. Пациентите със захарен диабет, със затлъстяване, са и с по-висок сърдечно-съдов риск. Затова разполагаме и със специалисти-диетолози, които правят оценка на метаболитното им състояние и назначават диетичен режим като част от лечението. Голяма част от тези изследвания не са включени в клиничната пътека, но въпреки всичко ги правим, при това без допълнително заплащане.   - За съжаление кардио-реналният синдром все още не е достатъчно познат. Около 11% от населението страда от бъбречно заболяване, а около 2,5% от възрастното население има някакви форми на сърдечна недостатъчност. Когато сърдечните и бъбречните проблеми се преплетат в един пациент, говорим за кордио-ренален синдром. Много задълбочено се проучиха напоследък проблемите на сърдечно-съдовия риск при бъбречни заболявания, но кардио-реналният синдром е преди всичко хемодинамичен проблем и остава в сянката на проучванията на сърдечно-съдовия риск. Да поясня, ако пациент с бъбречна недостатъчност има висок сърдечно-съдов риск, това застрашава живота му в по-далечна перспектива. Кардио-реналният синдром като хемодинамичен проблем е нещо различно. Това значи, че ако един пациент има остра бъбречна недостатъчност, това неминуемо засяга и сърцето, лесно може да направи белодробен оток и да развие кардиогенен шок – за часове. По същия начин при остра сърдечна недостатъчност и в резултат влошена бъбречната функция рязко се увеличава смъртността именно като хемодинамика. Проучванията не са достатъчни, някак си все още едните и другите специалисти залитат в посока сърдечно-съдов риск. Да, определено. Лечението на сърдечна недостатъчност в условията на бъбречна недостатъчност има своите специфики. Много е важно при такива пациенти да се прилага екипният принцип на работа. Те да бъдат лекувани едновременно и от кардиолог, и от нефролог, които да обсъдят по между си най-подходящото лечение. Обикновено кардиолозите гледат на хемодинамиката от ,,кардиологична” гледна точка, а нефролозите - от ,,нефрологична”, като често се губи общия поглед и не се отдава голямо внимание на факта, че дори и нетежка дисфункция на единия или още повече и на двата органа води до значително намаляване възможностите на организма за хемодинамична реакция и приспособяване. Друга, често наблюдавана особеност при нашите пациенти, е, че когато настъпи хроничната бъбречна недостатъчност, артериалната хипертония става много по-резистентна на лечение. В такива случаи е необходима намесата на кардиолог, който не просто е добър в своята област, но има опит конкретно в лечението на бъбречните заболявания.  Освен това болните от хронична бъбречна недостатъчност имат и редица придружаважи заболявания, което предполага прием на 4-5 медикамента. А това прави терапията с доста по-големи изисквания за лекарствените взаимодействия. - Риск за развитие на хронично бъбречно заболяване има и при някои активни спортисти, които приемат анаболни продукти без да знаят, че това води до увреждане на бъбреците и сърцето. Така модерните напоследък високо протеинови диети също могат да увредят бъбреците. Важно е да се знае, че заболяванията на бъбреците за дълго време протичат без симптоми. Ето защо препоръчвам поне веднъж в годината хората да посещават личния си лекар за минимален пакет от профилактични изследвания. Едно обикновено изследване на урина например е евтино, а може да даде богата информация, когато е интерпретирано от специалист.    ", "date": "2019.03.18", "title": "Доц. Атанас Кундурджиев: Неконтролираният диабет води до хронична бъбречна недостатъчност "}
{"url": "https://www.monitor.bg:443/bg/a/view/asfaltirat-udarno-v-rakovski-predi-poseshtenieto-na-papa-francisk-159907", "text": "Девет улици в Раковски, за които правителството отпусна 2,5 милиона лева, се асфалтират ударно преди посещението през май на папа Франциск. По маршрута, откъдето ще мине папамобилът, ще бъдат засадени стотици цветя, съобщиха от администрацията в градчето. Ремонти и почистване кипят и в двете църкви, които папата ще посети на 6 май. Работници облагородяват пространството пред храм „Св. Михаил Архангел” в раковския квартал „Секирово”. Оградата около църквата се преправя, защото от нея стърчат железа. Полага се и облицовка на къщата на свещеника в двора, а дупките по улицата биват запълнени. Отец Румен от църквата още не е получил указания как ще протече срещата на папата в храма и кои ще бъдат допуснати да присъстват на нея. В църквата може да се поберат максимално до 800 души, но желаещите да присъстват ще са хиляди. Трескава подготовка тече и в другата църква, която ще бъде посетена от светия отец. Храмът „Пресвето Сърце Исусово” в квартал „Генерал Данаил Николаев” в Раковски ще е първата спирка на главата на римокатолическата църква в Раковски. Именно там към 200 деца ще получат свето причастие от папа Франциск. 20-ина от тях, избрани с жребий, ще получат първо причастие лично от него. В същата църква папата ще изнесе и проповед. Дървеният под на храма е изциклен, всяко кътче в църквата е изчистено и лъснато отсега до блясък. Около 20 април ще станат ясни подробностите от програмата на светия отец в Раковски, уточниха свещениците от двата храма.", "date": "2019.03.18", "title": "Асфалтират ударно в Раковски преди посещението на папа Франциск"}
{"url": "https://www.monitor.bg:443/bg/a/view/sedmoklasnichki-snimat-filmi-po-bylgarski-razkazi-159924", "text": "Три седмокласнички снимат филми по емблематични български разкази. Младият екип от столично 119-о СУ „Акад. Михаил Арнаудов“ е в състав Александрина Стойкова-Съни, Силвия Пенчева и Татяна Пенчева. Идеята да снимат хрумва на Съни, припомнят си Силвия и Татяна. Първите стъпки в киното правят с „Великденският заек“, който е измислен по идея на Съни. Когато го снимат, момичетата са все още 3-ти-4-ти клас. Следва римейк на „Косачи“ на Елин Пелин, тъй като в шести клас от училище имат за задача да направят продължение на разказа. Момичетата обединяват своите идеи за един happy end, в който Лазо се връща при Пенка и двамата заживяват щастливо. Седмокласничките си признаха, че тогава са объркали малко епохите, защото преди да се завърне го гонят заптиета. Тази година пък пресъздават и „Една българка“ по разказа на Иван Вазов. „Решихме да го снимаме, защото първо ни беше интересно, второ, така ще го научим по-лесно.“, обясни режисьорката Съни. С всеки филм продължителността на снимачния процес се увеличава. За „Великденският заек“ им трябва ден, „Косачи“ снимат два дни, а „Една българка“ три или четири дни, но това зависи от дължината на сюжета на разказите. За снимачна площадка пък си избират близки места. В сцените от „Косачи“ може да се познае Борисовата градина. В „Една българка“ се разпознава Банкя, а Баба Илийца преплува с лодка езерото на Панчарево вместо в Искър. Освен трите момичета, във филмите се включва и приятелка на Съни. Като трудност посочват самата организация на декори, както и да не се смеят, докато пресъздават мъжки роли. Момичетата споделиха, че голяма опора зад гърба им е тяхната учителка по ЗИП български Катя Иванова. „Тя много ни помогна да разпространим „Една българка“. Освен родителите ни, тя бе една от първите, които го изгледаха“, обясниха те. Съучениците им пък са споделили, че филмите са им помогнали да разберат по-лесно разказите и да се подготвят по-добре за тестовете. Следващата стъпка пред младия екип са снимките на „Немили-недраги“, в който ще участват и други ученици от седмите класове. Те вече приключиха с кастинга за актьори, за който се престрашават около 13 други деца. „Някои не искат толкова да участват, колкото да ми помагат на мен, защото аз съм режисьорът. Иначе за ролите бяха около седем момичета и другите бяха момчета“, сподели Съни. Предстои им да намерят декори и места, на които да снимат. Вече са си набелязали Златните мостове за сцената, в която Македонски пресича Дунав, а за кръчмата вероятно ще ползват къщата на баба и дядо.", "date": "2019.03.18", "title": "Седмокласнички снимат филми по български разкази"}
{"url": "https://www.monitor.bg:443/bg/a/view/5-greshki-pri-pokupkata-na-jilishte-159946", "text": "Да имаш собствено жилище е мечта на немалка част от хората – желанието да имаш място, което да наречеш свой дом и около което да изградиш семейство, със сигурност е един от факторите, които ни движат в живота. Това желание обаче може да не се сбъдне точно така, както искаме и то не заради друго, а заради собствените ни грешки и незнание. Кои са 5-те най-често допускани грешки при покупката на жилище? Ето какво имат да казват експерти по темата.  На 5-то място хората често забравят да зададат въпроса за закупуване на паркомясто. „В повечето случаи купувачите на недвижими имоти са толкова обсебени от идеята за закупуване на първото си жилище, че пропускат темата за паркоместата“, смятат адвокатите от дружеството на „Димитрова и Хаджиева“. Паркомястото обаче не трябва да се подценява, тъй като често бюджетът ни често излиза под необходимата сума. Затова се препоръчва при закупуването на жилище да се вземе предвид фактът, че София и големите градове се застрояват все повече и след 5-10 години районът, в който живеем, да е пренаселен, което може да доведе до по-сериозни последици за нас. Една позиция преди това е лошата организация и планиране на строителните дейности. За да избегнем това, от кантората дават следните съвети: при купуването на имот „на зелено“ имаме правото да променим някои ъгли например: изводи за интернет и телевизия, изместване на ВиК изводите, както и промяна на дограмата. смятат от кантората. При покупка на завършен имот пък е опасно да планираме промените, без да се интересуваме дали те са възможни. Например изграждането на навес на еднофамилна къща не е лесно, защото той има различен вещноправен статут в зависимост от това дали е прикрепен към земята или не. От този статут се определя дали трябва да се вписва в Агенция по вписванията, дали имаме нужда от разрешение за строителство, а също и дали трябва да се учреди право на присвояване. Голямо внимание трябва да се обръща и на предварителните заплащания без договор. Това включва издаването на фактура от бояджии, шпакловчици, хора, ангажирани с изработката на мебели или с ремонт в банята. „Нито ръкостискането, нито фактурата гарантират сигурността и гаранцията, че работата, която възлагате, ще бъде извършена изобщо, качествено ли ще се извърши и при какви условия ще се случи това“, предупреждават адвокатите. Затова и препоръчват да се сключват писмени договори с лицата, за да има гаранцията, че всичко ще бъде извършено в срок и качествено. На 3-то място е пренебрегването на основни моменти при покупката. Това е прибързаното съгласяване с условията на един продавач и с неговото капаро. Вместо това един купувач трябва да е любопитен, да изисква допълнителни данни и документи, а при необходимост да променя клаузи в даден договор. Важно е да проучим не само имота, но земята под него и самия продавач също. Ако не го направим, рискуваме да бъдем изгонени от собствения си апартамент или да бъдем измамени от строителната фирма. защото често се стига до акт 16, без той да е налице. Липсата на акт 14 може да доведе до заповед за събаряне на строеж, а липсата на акт 16 – заповед за забраняване ползването му. На една стъпка от челната позиция е предвидимото емоционално пазаруване, което често пъти излиза недобре планирано. Изразходването на всичките ни спестявания може да доведе до загуба на дома ни, ако попаднем в трудни финансови времена. За да избегнем този момент, трябва не да се фокусираме върху максималния размер на отпуснатия кредит, а върху собственото ни месечно заплащане. Ако получаваме 2 500 лв., а месечната вноска по кредита е 1 500 лв., то автоматично блокираме половината си доходи за заплащане на ипотечен кредит. Последиците от това са закупуването на имот, който не е по нашите възможности, както и развалянето на договора, от което губим и даденото капаро. Причините за тази грешка са много – това е вярата в устните договорки с банката, които обаче се различават от реалността. Важна е и нашата грижа да получим по-добри предложения за кредит. \"Ако очаквате повишаване на заплатата или други приходи, кандидатствайте за кредит, след като те вече са факт“, препоръчват адвокатите. В случай, че доходите ни са ниски пък, може да се наложи да осигурим съдлъжник. Хубаво е да искаме оферти от повече банки и кредитни институции, а не само от една. При получаването на оферта е важно да проследим какъв е максималният процент на финансиране от банката, какви са условията (като лихвен процент, срокове, размер на месечна вноска, документи), както и колко дълго ще продължи процесът на одобрение.", "date": "2019.03.18", "title": "5-те най-често допускани грешки при покупка на жилище"}
{"url": "https://www.monitor.bg:443/bg/a/view/cvetoslav-nikolov-prepodavatelite-ne-sa-podgotveni-da-se-spravjat-s-agresijata-159947", "text": "Много родители неправилно изразяват любовта към децата си чрез материални блага, казва в интервю за \"Монитор\" експертът по агресия - Според мен случаите на проявена физическа агресия са много повече от тези, за които научаваме. В много от ситуациите липсва медийна изява, а и политиката на повечето училища е те да бъдат прикривани. Целта е да не се накърнява имиджът на училището. За зачестилите прояви на агресия в училище факторите са най-разнородни и е трудно да ги обобщим. Като цяло те може да са свързани със средата. Често имат връзка и със здравословното състояние на децата, особено когато говорим за ученици със специални образователни потребности. В този ред на мисли, въпросното приобщаващо образование представлява голямо предизвикателство, защото закриването на специалните училища и интегрирането на децата със специални образователни потребности в масовите, предполага и наличието на съответните ресурси. То трябва да бъде обезпечено по отношение на педагогическите кадри, които да имат нужната подготовка за работа с такива деца. - Въпросният механизъм касае моментите, свързани с превенцията на тези прояви, или пък последващите действия, след като инцидентът вече е приключил. Но той не касае ситуацията, в която се появява физическото насилие и реакцията на педагогическите специалисти. Така че това е един доста съществен пропуск. Има различни етапи, през които агресивното поведение преминава, преди то да се появи. Механизмът е насочен най-вече към тях, както и към последващата подкрепа след инцидента. Съответно и специалистите, които работят с деца, нямат подготовката да се справят в такъв случай. В този контекст пропуските не касаят само конкретната ситуация, а са свързани с образователната система като цяло. - Трудно може да се даде универсален отговор как да се реши този проблем. Като цяло мерките трябва да обхващат различните етапи, през които преминава зараждането и проявата на такова поведение. Те трябва да са свързани както с факторите, които са рискови, така и с интервенцията, когато проявите на насилие вече са налице и превенцията не е била ефективна. Също така има и мерки, които трябва да се предприемат след инцидента. Всички тези мерки трябва да бъдат концептуално обвързани.   - Факторите са много. Разбира се, че случващото се в обществото, семейството и училището оказва своя ефект. Средата е от огромно значение. Има и такива фактори, които са свързани конкретно с личността на детето. Трудно може да се даде универсален отговор, който да обясни всяка ситуация на възникнала агресия. Ако искаме да разберем поведението на определено дете, трябва да диагностицираме задълбочено конкретния случай. - Всичко това има своята роля. Разбира се, че основната превенция на агресивните прояви трябва да се случва в семейството. Тя е свързана с родителския капацитет, взаимоотношенията между майката и бащата. Социалните медии и новите технологии имат своето значение Общуването между децата също има значимо отношение към проблема посредством социалните мрежи, в много случаи им пречи да установят дори чисто физически къде са границите, кога едно дете навлиза в личното пространство на друго. В голяма степен това има отношение и към комуникацията, когато е директна. - Разбира се, че е различно. Времето остава своя отпечатък, няма как децата да бъдат откъснати от реалния живот. Но когато говорим какво е поколението, аз не бих се ангажирал да правя обобщение. Децата са много различни и не трябва от няколко конкретни случая да се правят генерални изводи. Има много случаи на най-различен тип прояви от деца, които говорят за определено възпитание, ценности и нагласи към живота. Така че би било нередно да поставим всички под общ знаменател. - Нормално е учителите да се страхуват, защото самата ситуация наистина предполага висока степен на риск. Много са причините, които водят до тук. Много важна е подготовката на педагогическите специалисти. Последните изследвания посочват, че фактор №1 за качеството на образованието е подготовката на педагогическите кадри. Важно е нивото на заплащането, както и образователната политика като цяло. Всичко това се наслагва и има кумулативен ефект, не са едно или две неща, които трябва да променим, за да се решат проблемите с агресията. - Много родители неправилно разбират любовта към деца и смятат, че тя се изразява най-вече в предоставяне на материални блага или в отстъпване в ситуации, в които детето се опитва да наложи мнението си. Трябва да има ясно установени правила на поведение. Важно е да има и приемственост между това, което правят учителите в училище и това, което правят родителите в къщи. Много често, за съжаление, се получава така, че родителите предават на децата своето негативно отношение към училището. - Да, не са малко родителите, които все още вярват в това и възпитават децата си, използвайки подобни методи. Тук възниква въпросът за родителския капацитет и възможността възрастните да разбират потребностите на своите деца и адекватно да отговарят на тях. Главен асистент, доктор по педагогика Преподавател във Факултета по науки за образованието и изкуствата в СУ \"Св. Климент Охридски\"", "date": "2019.03.18", "title": "Цветослав Николов: Преподавателите не са подготвени да се справят с агресията"}
{"url": "https://www.monitor.bg:443/bg/a/view/sa-sht-shte-ostavjat-okolo-1000-svoi-voenni-v-sirija-159958", "text": "САЩ ще оставят до 1000 войници в Сирия дори след поражението на екстремистката групировка \"Ислямска държава\", пише в. \"Уолстрийт джърнъл\", цитиран от ДПА. През декември американският президент Доналд Тръмп обяви победа срещу групировката и каза, че ще изтегли всички американски сили от Сирия. Миналия месец Белият дом съобщи, че 400 военнослужещи ще останат. В момента около 2000 американски войници помагат на предвожданите от кюрди Сирийски демократични сили в борбата им срещу \"Ислямска държава\". По информация на американски официални лица, цитирани от вестника, американските военни ще продължат да работят с кюрдите.", "date": "2019.03.18", "title": "САЩ ще оставят около 1000 свои военни в Сирия"}
{"url": "https://www.monitor.bg:443/bg/a/view/belgiec-se-jali-ot-zastrahovateli-zaradi-desetorna-grajdanska-159955", "text": "Белгийски гражданин се жали от застрахователи в Комисията за защита от дискриминация (КЗД), защото са му поискали многократно по-висока цена на гражданската отговорност, независимо че е със статут на постоянно пребиваващ в България. Един от застрахователите дори му е предложил 4174,61 лева. Това съобщи говорителят на комисията Любомил Панев. „Гражданска отговорност“, получил от едното дружество оферта от 1604,10 лв., като при същия застраховател за същия автомобил предишната едногодишна застраховка била с цена 249,70 лева. Обяснението на застрахователя според жалбоподателя за шесткратното увеличение е лаконично и нелогично – чуждестранно лице и нелоялен клиент в системата. От другото дружество първо отказват да сключат застраховката заради това, че насреща си имат чужд гражданин. После като „единствен вариант“ предлагат цена от 4174,61 лева. Паралелно с това жалбоподателят търси оферти от други застрахователи и получава предложения с цени от 447,55 и 304,65 лева, избира втората. Той твърди, че се чувства дискриминиран по признак гражданство и заявява, че като постоянно пребиваващ в страната ни чужденец има всичките права и задължения, с изключения на тези, за които се изисква гражданство. Като притежател на кола с регистрация в България, той е задължен да сключи застраховка „Гражданска отговорност“, която с „по-неблагоприятни, нелогични и неизпълними условия“ на практика му е отказана от застрахователите. По неговата преписка ще заседава днес трети състав на Комисията за защита от дискриминация. Пак днес ще е заседанието и по преписка на Н.М. от столицата, който се чувства дискриминиран, защото надписите за чекиране на летище София са на английски и френски. Жалбоподателят твърди, че това още повече че тези езици не са официални в България и не се разбират от мнозинството българи. Освен това той посочва, че автоматите за самостоятелно чекиране на чуждестранна авиокомпания не работят на български. Жалбоподателят твърди, че наличието само на чуждоезични автомати на летище София е дискриминация. Посочва, че всички субекти, които предоставят стоки и услуги на БГ граждани на територията на Република България, следва да гарантират, че тези стоки и услуги се предоставят на официалния език в държавата. В отговора от страна на ответника е посочено, че софтуерът на автоматите за самостоятелна регистрация се превежда и предоставя от съответните авиокомпании по тяхна преценка и „Летище София\" ЕАД няма права за тяхната поддръжка и управление, като единствено предоставя площта в терминалните сгради. Лишен от свобода австралийски гражданин, който излежава присъда в наш затвор, пък се жали, че спрямо него е налице дискриминация при преминаването на лишените от свобода чужди граждани от общ към лек режим на изтърпяване на наказанието. Според него българските граждани са третирани доста по-благоприятно в това отношение. Той сочи определен период от време, през който в дадено затворническо общежитие от отворен тип около 75 български граждани са преминали на лек режим, като пак там за същия период няма нито един гражданин чужденец, с когото това да се е случило. КЗД ще разгледа неговата преписка на 20 март.", "date": "2019.03.18", "title": "Белгиец се жали от застрахователи заради десеторна гражданска "}
{"url": "https://www.monitor.bg:443/bg/a/view/s-25-gradusa-i-slynce-startira-sedmicatga-159960", "text": "В понеделник ще е слънчево с температури до 25 градуса и с временни увеличения на облачността в следобедните часове над Западна България, а в сутрешните часове в източните райони ще има условия видимостта да е намалена. Това сочи синоптичната прогноза за деня. През деня ще се появи слаб, в Източна България до умерен южен вятър, с който температурите още малко ще се повишат и максималните ще са предимно между 20 и 25 градуса, по-ниски ще са по Черноморието. Над Черноморието ще е слънчево, в сутрешните часове ще има условия видимостта да е намалена. След обяд вятърът ще е южен, ще е слаб до умерен. Максималните температури ще са от около 14 градуса на север, до 20 градуса на юг. Температурата на морската вода ще е 8-9 градуса. Вълнението на морето ще е 2 бала, вечерта по Северното Черноморие ще се усили до 3 бала. Над планините ще е слънчево, с временни увеличения на облачността над масивите в Западна България. Ще духа слаб до умерен югозападен вятър. Ще остане топло, с максимална температура на височина 1200 метра около 14 градуса, на 2000 метра - около 8 градуса. Атмосферното налягане ще се понижава и ще е малко по-ниско от обичайното за месеца. Във вторник, 19 март, ще има временни увеличения на облачността, главно в планините и планинските райони ще се развие купеста и купесто-дъждовна облачност. На места ще превали краткотраен дъжд, възможно е да прегърми. Вятърът ще се ориентира от северозапад и дневните температури слабо ще се понижат. В сряда, 20 март, в Западна България от северозапад, в Източна - от североизток, ще нахлува сравнително студен въздух. Ще преобладава облачно време. На места, главно в Западна и Централна България, ще има превалявания, предимно слаби и предимно от дъжд, над 1200 метра - от сняг. Дневните температури, повече в Северна България, ще се понижат. Минималните ще се задържат все още високи.", "date": "2019.03.18", "title": "С 25 градуса и слънце стартира седмицатга"}
{"url": "https://www.monitor.bg:443/bg/a/view/istorijata-na-prislujnicata-prodyljava-prez-uni-159845", "text": "Колко скъпо струва решението да отхапеш ръката, предлагаща да те освободи от робството? Отговора на този въпрос ще разберем в трети сезон на антиутопичния сериал на Hulu - „Историята на прислужницата“, който се завръща на екран на 5 юни. Предходните два сезона на поредицата, базирана на едноименния роман на канадската писателка Маргарет Атууд, стартираха през април. Забавянето за актуалната порция епизоди обаче не е изненадващо, тъй като големият конкурент на всички сериали в световен мащаб излъчва финалния си сезон именно другия месец. Разбира се, става въпрос за кървавата сага „Игра на тронове“. Трети сезон на „Историята на прислужницата“ ще започне броени дни след като разберем кой ще седне на Железния трон, като освен това ще пропусне тазгодишните награди „Еми“ (б. а. - там ще бъдат оценени продукциите, излъчени в периода 1 юни 2018 – 31 май 2019 г.). От трейлъра на новия сезон става ясно, че сексуалните робини ще се обединят и ще кроят план за съпротива. по подразбиране ще е Офред. „Събудете се! Те изобщо не трябваше да ни дават униформи, ако не искаха да направим армия.“, заявява героинята, в чиято кожа скача Елизабет Мос. Основната сюжетна нишка на трети епизод ще проследи именно борбата на сексробините, а най-големият им враг ще е господарят на Джун - Фред Уотърфърд (Джоузеф Файнс). Припомняме, че последният излъчен епизод остави неизяснени съдбите на половината главни герой. След два сезона борба за напускане на Гилеад, Джун отказа дългоочакваната помощ. Не стана съвсем ясно дали шофьорът Ник, който е истинският баща на новородената й дъщеря Холи, е организирал бягството, или пък Мартата на къщата е впрегнала съмишлениците си ( б. а. - в сериала „Марти“ наричат икономките). И в двата случая и съпругата си Серена Джой (Ивон Страховски). Ще е интересно да разберем и дали другата ни любима „прислужница“ - Емили (Алексис Блейдъл), ще успее да напусне страната с бебето на ръце. Тя със сигурност обаче ще трябва да се превърне в модел за пример на новороденото, което Джун изостави. Причината за раздялата – тя се надява да успее да измъкне и първородната си дъщеря Хана от оковите на тоталитарния режим, които я вързват към ново семейство. Не по-малко вълнуваща беше и сцената, в която Емили наръга с нож леля Лидия (Ан Доуд) и я бутна по стълбите. Продуцентът на сериала Брус Милър обаче заяви, че леля Лидия ще се завърне по-строга от всякога. Той заяви още, че в трети сезон ще опознаем командир Лорънс (Брадли Уитфърд), който изненадващо помогна на Емили да избяга. Той се оказа „архитект“ на мрачния режим на Гилеад, но по всичко личи, че изпълнението на идеята му е надминало и най-лошите му кошмари. „Ще научим много за него. Все пак той е мъжа, направил атомната бомба. Имам предвид, че той прави дизайна на Гилеад и сега вижда на какво е способен. Така че не се знае какво ще реши да направи или да не направи“, сподели пред DigitalSpy Милър.", "date": "2019.03.18", "title": "Отлагат „Историята на прислужницата“ заради \"Игра на тронове\""}
{"url": "https://www.monitor.bg:443/bg/a/view/teroristyt-ot-krajstchyrch-napazaruval-oryjie-v-mrejata-159959", "text": "Брентън Тарант, 28-годишният австралиец, обвинен в убийството на 50 души при масова стрелба в две джамии в Нова Зеландия, планира да се защитава сам в съда, предаде ДПА. Адвокатът, който представляваше Тарант на съдебното заседание в събота, каза пред в. \"Ню Зийланд хералд\", че вече не е защитник на австралиеца. Ричард Питърс заяви, че Тарант е казал, че планира да се представлява сам. По думите му предполагаемият стрелец не изглежда да е умствено нестабилен. Тарант ще се яви във върховния съд на 5 април. Това поражда опасения, че Тарант ще използва делото като трибуна за изразяване на своите възгледи за превъзходство на бялата раса. Подобно нещо направи норвежкият терорист с крайнодесни убеждения Андерш Брайвик, убил 77 души през 2011 г. Собственикът на оръжейния магазин \"Гън сити\" в Крайстчърч каза, предполагаемият стрелец е купил четири оръжия и боеприпаси през интернет, предаде Ройтерс. Дейвид Типъл добави, че купувачът е предоставил заверен от полицията документ, удостоверяващ правото му да притежава оръжия. Правителството на Нова Зеландия ще предприеме първи стъпки за промяна на законите за притежание на оръжия. \"Ще гледаме да действаме възможно по-бързо\", заяви министър-председателката Джасинда Ардерн пред радио \"Ню Зийланд\". Междувременно 18-годишен новозеландски младеж бе обвинен за споделяне на запис от стрелбата в две джамии в град Крайстчърч миналата седмица. Младежът, чието име не се съобщава, беше доведен в окръжния съд в Крайстчърч. Повдигнати са му обвинения, че е споделил предаваните на живо от стрелеца нападения и че е публикувал снимка на една от джамиите с текст \"улучена цел\", съобщи в. \"Нюзилънд хералд\". Младежът публикувал и други съобщения, \"подбуждащи към крайно насилие\", информира вестникът. Той е бил арестуван в петък. Полицията уточни, че не е бил замесен в нападенията. Задържаният не е бил пуснат под гаранция и на 8 април отново ще се изправи пред съда.", "date": "2019.03.18", "title": "Терористът от Крайстчърч напазарувал оръжие в мрежата"}
{"url": "https://www.monitor.bg:443/bg/a/view/bolishoj-moskovskij-cirk-pristiga-s-unikalen-opasen-nomer-159997", "text": "Дългоочакваното гостуване на Большой Московский Цирк в България ще накара адреналинът на зрителите да се вдигне до максимум, защото пристига с уникален опасен номер, от който 29-годишният акробат Олег Александров едва оживява преди две години. Трупата пристига със спектакъла „OFU – Приземяването“ и ще направи кратко турне из страната като ще играе на 21 март в Арена “Монбат” в Русе, на 24 март в „Колодрума“ в Пловдив и на 26 март в зала „Арена Армеец“ в София. През 2017 г. по време на репетиция Олег Александров пада от 18 метра и като по чудо остава жив. „Майка ми е въздушен акробат. Когато е била бременна, тя не е спирала и на практика до петия месец да лети с мен във въздуха. А на манежа стъпих за първи път на четири години. Заедно с баща ми направихме музикален номер“, разказва Олег. Преди две години циркът гастролира у нас с друго невероятно шоу “UFO”, което разказа историята на човека, похитен от извънземни. Програмата “OFU – Приземяването”, с която идват сега обръща сюжета наопаки и разказва за извънземно, случайно попаднало на планетата Земя. Декорите на спектакъла също са внушителни.Освен гигантска летяща чиния, на арената ще видите огромен лунапарк, строителен кран, хиподрум, декоративен съветски цирк, Третяковска галерия и лаборатория за изследване на извънземни. Каскади с животни, впечатляващи видео и лазерни ефекти, пищни костюми, авторска музика ще допълнят изживяването. Мащабната продукция превишава 100 души - акробати, еквилибристи, фокусници, клоуни и дресьори на животни. На арената на цирка ще излязат едни от най – добрите циркови артисти в света - водещи имена на руския цирк, лауреати на престижни фестивали и майстори на спорта от международна класа. Основатели на \"Болшой Московский Цирк\" са братята Асколд и Едгар, от циркова династия Запашни - абсолютни лидери по продажба на билети в Русия и в света. На година броят на зрителите им превишава 700 000 души. Освен, че са в ТОП 100 на руския Форбс, двамата са режисьори на спектаклите на \"Болшой Московский Цирк\" . Фен базата на “Большой Московский Цирк” е огромна - от световни рок легенди като Мерилин Менсън, до политическата фигура номер 1 в Русия - Владимир Путин. Кралското семейство на Монако не пропуска спектаклите на трупата, когато са във Франция! Деца до 7 годишна възраст се допускат без билет и право на отделно място. Родителите/ придружителите/ трябва да носят копие на акта за раждане на детето.  ", "date": "2019.03.18", "title": "Большой Московский Цирк пристига с уникален опасен номер"}
{"url": "https://www.monitor.bg:443/bg/a/view/bashta-na-dve-deca-zastava-pred-temida-za-25-kila-ekstazi-159916", "text": "Спипан на границата с Турция при опит да пренесе нелегално в автомобила си 24,8 кг екстази жител на Сливен ще застане днес пред окръжния съд в Ямбол. 30-годишният Христо Д. Филипов, който е бил задържан на 18 септември на ГКПП Лесово след като при обстоен преглед в автомобила му „Опел Астра“ дежурната митничарска смята е открила в тайници 8 пакета с амфетамини е направил пълни самопризнания и му е повдигнато обвинение. Синтетичната дрога е от изключително добро качество, по цени на съдебната система струва 795 104 лв, тя е била предназначена най-вероятно за търговец на едро в Република Турция. Наркотикът е произведен в Холандия, където Филипов е ходил месец по-рано, коментират запознати с разследването. Осемте пакета са били укрити в кухини под седалките и в багажника, при обиск в апартамента, където живеят родителите на сливналията криминалистите открили още 24,8 г от същия амфетамин. От 18 септември до момента Филипов е с постоянна мярка за неотклонение „задържане под стража“, до момента той отказва да коментира по какъв начин е прекарал солидното количество дрога през Дунав мост на връщане от Амстердам. Мъжът е татко на две невръстни деца, от доста време няма постоянна работа и е с основно образование. Баща му, чиято собственост на старичкия „Опел“  е с тежко заболяване. Запознати дават да се разбере, че за предстоящия опит да бъде контрабандирано количество е имало оперативен сигнал. Сливналията, за чиято защита са ангажирани трима адвокати може  да получи до 15 години затвор и глоба до 100 000 лв.", "date": "2019.03.18", "title": "Баща на две деца застава пред Темида за 25 кила екстази"}
{"url": "https://www.monitor.bg:443/bg/a/view/osydeni-si-vzemat-otpusk-da-vyrtjat-metlite-gemata-159952", "text": "Осъдени на пробация си вземат отпуск, за да въртят метлите или да копаят градинки. За новата тенденция разказаха пред „Монитор“ от сектор „Пробация“ в Главна дирекция „Изпълнение на наказанията“ (ГДИН) към Министерството на правосъдието. Според данните на ведомството в момента осъдени на пробация в цялата страна са 3988 човека. От тях 458 са в София. Тази бройка включва всички приведени в изпълнение присъди и различните видове пробационни мерки, на които са осъдени лицата, подчерта пред „Монитор“ началникът на сектор „Пробация“ в ГДИН Ценка Джонева. За цялата минала година пък осъдените са положили безвъзмезден труд в полза на обществото за общо 168 841 часа. „По закон безвъзмезден труд в полза на обществото се полага само в държавни и общински обекти. Няма вариант това да става в частна фирма. Безвъзмездният труд е от 100 до 320 часа годишно. Съдът преценява колко часа такъв труд да наложи. Това не е никак малко. Когато осъденият е работещ, 8 часа на работа и след това още. А безвъзмезден труд“, обясни още Джонева. Пробационният инспектор заедно с осъдения правят изчисления и график в началото на месеца или края на предходния – кога може да отсъства от работа, кога може да си вземе компенсация. „Някои си вземат отпуск, за да могат да положат безвъзмезден труд. Други го правят в събота и неделя. Не всички обекти обаче могат да предложат работа в събота и неделя, защото повечето държавни и общински предприятия не работят през уикенда“, категорична е Джонева. Сред обектите, на които се трудят осъдените, са кметства, общински фирми, зоологически градини и гробищни паркове. В Столичния зоопарк например осъдените чистят клетки и лехите наоколо, но В кметствата Волуяк и Банкя пък почиствали коритото на реката и парковите пространства. Според дългогодишните пробационни служители профилът на правонарушителя от 2005 г., когато бе въведена пробацията, до сега, се променил много. „Сега хората, с които се работи, са много по-тежък контингент, защото наказанието пробация вече се налага по много по-тежки членове от закона. Сега правонарушителите са с минали осъждания“, разказа Силвия Кирякова, инспектор в Софийската пробационна служба. По нейни наблюдение преди години е имало доста висшисти, осъдени на пробация. „Имаше лекар от „Пирогов“, който след тежка 12-часова операция седнал, изпил 2 уискита, качил се на колата и го спрели. Но той не беше нито алкохолик, нито тежък престъпник. По времето когато обект за полагане на безвъзмезден труд ни беше картотеката в КАТ и те редяха наказателните постановления. Тогава шефката на наказателните постановления ни каза, че така хубаво никой не е работил“, разказа Кирякова. В момента пък безвъзмезден труд полагал осъден младеж, който е висшист – той изпълнява присъдата си в Националното бюро по правна помощ. Младежът също им реди архива и е много стриктен, категорична е Кирякова. Инспекторът допълва, че службата получава много благодарствени писма. Едно от тях е писмо от директорката на детска градина в жк „Красна поляна“. „Тя пресметнала колко средства са й спестили осъдените на безвъзмезден труд в полза на обществото, които са правили ремонт там - 18 000 лв. Дори сред осъдените имаше обясни още пробационният инспектор. Освен наказанието пробация, може на условна присъда да се наложи т.нар. пробационен надзор. Примерно, условната присъда е 3 г. с 5 г. изпитателен срок и в неговите рамки съдът налага срещи с пробационен служител. Както и при условно предсрочно освободените от затвора - ако например има остатък от 1,5 г. от присъдата, в рамките на този срок съдът може да наложи пробационен надзор. Особено ако е дълга присъдата, да има някой, който освен да контролира предсрочно освободения, но и да го подкрепя. „Имаше случай на осъден, който с нож за баница беше намушкал своята съдружничка. Бяха му дали 15 г. затвор, излезе предсрочно година и половина по-рано с пробационен надзор - два пъти в седмицата срещи с пробационен инспектор. Беше изключително изпълнителен. Бях му определила вторник и петък в 8,30 ч. и той беше пред службата винаги в точния час“, разказа Кирякова. Наблюдението на пробационното наказание се извършва от районните прокуратури. Пробационните инспектори споделят, че съдилищата в страната повече постановяват присъди безвъзмезден труд, отколкото в София.", "date": "2019.03.18", "title": "Осъдени си вземат отпуск да въртят метлите (ТЕМАТА)"}
{"url": "https://www.monitor.bg:443/bg/a/view/cik-posreshta-evrovota-s-novo-logo-zalagat-na-topli-cvetove-159944", "text": "Освен с нов състав, ЦИК ще посрещне евроизборите и с ново лого. През февруари изборната комисия покани петима художници, като всеки от тях трябваше да изготви проект с две лога – на български и английски, да подготви визуализация, в това число и презентационни материали, а за победителят беше отредена награда от 5000 лева. ЦИК вече е определила победител и това е Милена Вълнарова.  Тази седмица тя трябва да представи на ЦИК ръководството за ползване на логото и графичната идентификация. С нея трябва да бъде подписан и договор, с който да отстъпи всички права на логото на ЦИК. Едното лого е цветно, решено в топли цветове, като целта е да събужда доверие в комисията. Наред с това на Вълнарова е била поставена задача да изработи и вариант в черно и бяло. Комисията е помолила и за промяна на цветовете за сайта на комисията, така че той също да отговаря на новото лого. Иначе тази седмица НС трябва да избере шеф, двама заместници и секретар за ЦИК, след като преди няколко дни всички кандидати бяха изслушани от правната комисия в парламента. Подмяната на състава на ЦИК се очаква да бъде включена в дневния ред на НС за сряда, тъй като мандатът на настоящата комисия изтича в четвъртък – на 21 март. Останалите членове на ЦИК трябва да се назначат с указ на президента.", "date": "2019.03.18", "title": "ЦИК посреща евровота с ново лого, залагат на топли цветове"}
