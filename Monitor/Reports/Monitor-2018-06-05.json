{"url": "https://www.monitor.bg:443/bg/a/view/hoteli-bez-prechistvane-na-otpadni-vodi-njama-da-se-strojat-101733", "text": "Всеки инвеститор с намерение да строи на морето трябва да предвиди начина за пречистване на отпадъчните води. В някои от ваканционните селища и туристически центрове има самостоятелни модулни пречиствателни съоръжения, но в момента е важно да се обезпечат станциите за градските отпадъчни води. Това заяви народният представител от ПГ на ГЕРБ и председател на Комисията по околна среда и води Ивелина Василева пред „Монитор“. Водите в Черно море се определят с добро или много добро качество, но все още има леко разминаване с нормите в района на Офицерския плаж във Варна. Пречиствателната станция в Созопол е довела до подобряване на състоянието на водата, показват лабораторните анализи. Намалели са и оплакванията от стомашно-чревните разстройства. Започнала е модернизацията на пречиствателната станция, която обслужва Приморско и Китен, тя ще бъде разширена, за да може да поеме натоварването през сезона. В процес на изграждане е и пречиствателната станция в Златни пясъци, а и в Айтос. В долната част на Южното Черноморие пречиствателните станции в Несебър, Равда, Поморие работят без проблеми, показват инспекциите. В пречиствателната станция в Лозенец вече работи ново съоръжение за събиране на водите, които се генерират в пиковите часове и да се преработват в нощните часове. Предвижда се изграждането на нови станции в Синеморец и Ахтопол, но те попадат в категорията под 10 хил. жители и не влизат в обхвата на регионалното пред инвестиционно проучване. Пари за тях ще се осигурят от фонда за изграждане на съоръжения и модернизиране на регионалното министерство. Той ще заработи от началото на 2019 г., потвърди и Василева. По Оперативна програма „Околна среда“ се очаква да стартира кампанията за набиране на проекти към ВиК дружествата, които подготвят регионални пред инвестиционни проучвания. Така ще започнат реалните действия по програмата за близо 1,5 млрд. лева за 14 региона в страната, допълни шефът на Комисията по околна среда. Изискванията за заустване на тръбите на вече пречистената отпадъчна вода е 2,5 км или една морска миля според законодателството.", "date": "2018.06.05", "title": "Хотели без пречистване на отпадни води няма да се строят"}
{"url": "https://www.monitor.bg:443/bg/a/view/den-godina-hrani-i-za-doktorite-po-moreto-101705", "text": "„Ден година храни“ е мотото, от което винаги са се ръководили заетите с туризъм по родното Черноморие. Ако сервитьорът ни удари в сметката, ако камериерката се направи, че е почистила, без да пипне нищо, е неприятно, но едва ли ще е свършекът на света. Когато обаче си счупиш ръката и гипсът ти струва 100 лева, остава само споменът за болката, ако имаш въпросната сума. Нямаш ли я, налага се да се уповаваш на своя ангел хранител и неговите херувими. Ами ако ти се спука апендиксът? Операцията струва между 500 и 700 евро. Дано не се налага! Но пък и едно обикновено мерене на кръвно в курорт е 15 евро, а само за да отвориш вратата на лекарския кабинет, трябва да си приготвил 45 евро. Еврата са за чужденците, а за нашенци е почти същата сума в левове. Ура! Някой ще каже - такива са цените на медицинските услуги в страните, от които идват туристите. Може и така да е, но пък нашите са доста конкурентни. И дори това не е най-голямата беда. Най-опасно е постоянството, с което лошите практики с лошото медицинско обслужване в туристическите курорти се налага като правило. Лоша практика е създаването на „задруги“ от таксиджии и медици, които действат като паралелна структура на Бърза помощ. Лошите практики очевидно не могат да ги спрат нито проверките от НЗОК, нито жалбите на пострадали от „лечение“. Крайно време е да се провери дали изходът от тази ситуация не е в завеждането на съдебни дела. Ако застрахователите започнат да вкарват в съдебната зала докторите, които измъкват пари кеш на пациенти, може пък и да нещата да влязат в релси. Ако самите пациенти започнат настоятелно да си търсят правата по съдебен ред, може и да получат удовлетворение. Крайно време е да бъде осъден поне един лекар за недобросъвестност или за неправомерен рекет на летовник с някаква болежка, а не да се замазват инцидентите. От друга страна, лекарите се оплакват от невъзможните условия, които им поставят хотелиери за откриването на кабинет. Колко пациенти трябва да прегледаш, за да избиеш наем от 20 хил. лева за сезон от три-четири месеца? От трета страна, все по-малко лекари се хващат на работа през лятото близо до плажа. Обикновено това са медици без специалност или от вътрешността на страната, които редуват работата с плуването в морето. Изводът? Като тръгнете на море, носете си аптечка, пинцета за вадене на кърлежи и най вече някое и друго евро за непредвидени здравни ситуации.        ", "date": "2018.06.05", "title": "Ден година храни и за докторите по морето"}
{"url": "https://www.monitor.bg:443/bg/a/view/nedovolni-roditeli-pishat-gnevno-pismo-sled-rezultatite-za-pyrvi-klas-101732", "text": "Родители на неприети първолаци от 1-ва група на района на 73-то СУ „Владислав Граматик” пишат общо писмо, с което изразят недоволството си, че децата им не са класирани в нито едно училище. В писмото могат да се подпишат всички, които желаят. „Новите правила обещаваха повече справедливост и облекчена процедура, но реалността се оказа различна. На практика системата ни отне шансовете за прием в училища в различни от района по местоживеене. Отне ни правото на избор, както и допълнителните точки, които първото желание и местоработата на родителите можеха да ни дадат, и ни принуди да кандидатстваме там, където днес се оказа, че за нас място няма“, пишат гневно родителите. Те не смятат, че новият водещ критерий на уседналост е справедлив, тъй като отварят на зададените условия, но въпреки това децата им трябва да чакат второ класиране. Това обаче отново не им гарантира, че ще бъдат приети. Родителите възнамеряват да изпратят писмото до началника на Регионалното управление на образованието – София-град Ваня Кастрева, кмета Йорданка Фандъкова, зам.-кмета по направление доц. д-р Тодор Чобанов и директора на 73-то училище Иван Петков. Докато в 73-то СУ са приети 89 деца, като нито едно от тях не е от втора група, има и други желани столични училища, в които обаче класиранията са стигнали до 2-ра, 3-та, дори и 4-та, група. В 133-то училище само 16 от класиралите се деца са от първа група по уседналост, едно от втора, а всички останали са от 3-та и 4-та група. В 119-о СУ „Академик Михаил Арнаудов“ също има ученици, които ще имат възможност да участ в школото, въпреки че живеят в прилежащия район по-малко от три години. В иновативното 51-во СУ „Елисавета Багряна“ има само 10 деца от втора група, а всички останали са от първа.", "date": "2018.06.05", "title": "Недоволни родители пишат гневно писмо след резултатите за първи клас "}
{"url": "https://www.monitor.bg:443/bg/a/view/deljan-peevski-signalite-sreshtu-men-pretyrpjaha-pylno-fiasko-101739", "text": "Името на нашия издател и депутат от ДПС беше забъркано в поредния кръг от инсинуации. Това стана на международната конференция на тема „Европейски практики и възможности за противодействие на корупцията”. Атаката беше инспирирана от Георги Георгиев – председател на гражданското сдружение „Боец”, което обслужва интересите на Българския Мадоф - Цветан Василев, подсъдим задочно в момента за кражбата на 4 млрд. лева от КТБ. Потърсен за коментар от „Телеграф” и „Монитор”, нашият издател Делян Пеевски заяви: ”Смятам, че КПКОНПИ (Комисията за противодействие на корупцията и отнемане на незаконно придобитото имущество) трябва да оповести незабавно резултатите от проверката, а не нейният председател да обяснява как тя била приключена. Аз самият също не съм уведомен, като още утре (сряда - бел. ред.) официално ще ги запитам. След като ме проверяват, да имат доблестта да кажат и какво са установили. и на олигархичния кръг „Капитал” да замесват името ми в поредните инсинуации и да фабрикуват фалшиви новини по мой адрес. Аз нямам притеснение от проверката, тъй като през последните години съм проверяван многократно от прокуратурата и данъчните органи по всевъзможни сигнали на същите тези слуги на олигархията, включително и такива, подавани в чужбина, като всички сигнали претърпяха пълно фиаско. Защото съдържат единствено лъжи и целят да създават медиен шум и фалшиви новини. на псевдо-борците с корупцията, които само привидно са „борци”, а в действителност обслужват единствено интересите на тези, които им плащат. Причината е, че аз чрез моите медии разобличавам шайката български олигарси, ограбила страната ни и техните далавери. И никакви инспирирани проверки по техните лъжливи сигнали няма нито да ме уплашат, нито да ме спрат. По-интересен обаче е въпросът защо държавните органи, организирали конференцията, допускат участието и на лица, чиито връзки и зависимости от подсъдими олигарси са публично известни. Просто от наивност, незнание или тенденциозно и дали слуги на същите тези олигарси не се подвизават и в техните редици.”", "date": "2018.06.05", "title": "Делян Пеевски: Сигналите срещу мен претърпяха пълно фиаско"}
{"url": "https://www.monitor.bg:443/bg/a/view/405-hiljadi-globeni-shofiori-za-4-meseca-101731", "text": "405 450 броя са съставените фишове, електронни фишове и актове за административно нарушение на шофьори у нас от януари до края на април. Най-много наказания на водачи са наложени от СДВР - 35 648, след това в ОД - Пловдив - 26 707, и в Плевен - 26 072. Това показва полицейска справка, която беше представена на общественото обсъждане на новите правила за движение по пътищата в ЮЗУ \"Неофит Рилски\". То се организира от бившия вътрешен министър проф. Веселин Вучков, който е и преподавател в Правно-историческия факултет. На обсъждането, посветено на трите проектозакона в сферата на пътната безопасност, ще присъства и зам.-министърът на МВР Красимир Ципов. Междувременно КАТ започна нова акция срещу пияните и дрогираните шофьори. Мерките бяха обявени от националната полиция. Операцията ще приключи в неделя. Полицаите ще проверяват за наличие на алкохол и наркотични вещества в кръвта на шофьорите. Освен това водачите ще бъдат проверявани и за неплатени глоби, както и дали имат платена застраховка „Гражданска отговорност”. Предишната подобна операция се проведе през декември 2017 г. Тогава от общо 19 000 проверени шофьори 246 са били под въздействието на алкохол, а 51 - на наркотици. Бургас, Пловдив и София са районите с най-много нарушители на пътя, сочат още резултатите от предишната акция на КАТ.", "date": "2018.06.05", "title": "405 хиляди глобени шофьори за 4 месеца "}
{"url": "https://www.monitor.bg:443/bg/a/view/kravata-penka-e-geroj-ne-ja-pravete-mychenik-101709", "text": "Както и да го мислим, кравата Пенка е герой. Тя избра свободата на духа, стремежът към опознаване на новото и силата на неудържимия порив. Не случайно тя стана символ, обсеби вниманието на Европа и най-малкото пробуди съчувствие и симпатия. За нея бяха събрани 9000 подписа в петиция. Заради преминаването й в Сърбия обаче, сега искат да отнемат живота й. Нека загърбим документите и чиновническото бездушие и да дарим безметежно бъдеще на Пенка. Защото тя като нищо ще се превърне в първия мъченик на обединена Европа. Тя не е направила нищо повече от това да се придвижва свободно – нещо залегнало в принципите на ЕС. И в този смисъл няма никакво основание да заплаща това с живота си. Големият прусашки военен теоретик Карл фон Клаузевиц е казал, че ние разглеждаме като свой принос в историята не толкова онова, което мислим, а по-скоро това как мислим. Затова нека да мислим правилно и по този начин да дадем своя принос в историята на ЕС. Да кажем единодушно: Свобода и бъдеще за кравата Пенка ! Тя не е виновна, че се носи на крилете на свободата. Не е направила нищо повече от едно елементарно придвижване, нещо, което куфарни търговци и тарикати правят всеки ден. Историята е низ от дребни детайли, които създават едно цяло, което поколенията изучават. Нека изучаваме Пенка като герой, а не като мъченик.", "date": "2018.06.05", "title": "Кравата Пенка е герой,  не я правете мъченик"}
{"url": "https://www.monitor.bg:443/bg/a/view/bnt-objavjava-konkurs-za-novo-logo-101734", "text": "Българската национална телевизия обявява конкурс за създаването на ново лого. Основният графичен знак на обществената медия трябва да бъде съобразен с корпоративната идентичност на телевизията и да символизира обществената ѝ функция, нейните традиции и цели като национална институция и обективен източник на информация. Логата на четирите й програми трябва да бъдат производни на основното такова и да отразяват техните особености. Всички заинтересовани лица могат да участват в конкурса, като няма ограничения и за броя предложения от страна на един и същи участник. Проектите следва да бъдат изпратени до 5 юли в PDF формат на e-mail: logo@bnt.bg или на адреса на телевизията - ул. „Сан Стефано“ 29 заедно с две имена и адрес за обратна връзка.", "date": "2018.06.05", "title": "БНТ обявява конкурс за ново лого"}
{"url": "https://www.monitor.bg:443/bg/a/view/zapochna-proletnijat-bal-na-krib-101737", "text": "Започна пролетният бал на Конфедерацията на индустриалния капитал в България (КРИБ). За четвърта поредна година балът е под патронажа на министър-председателя Бойко Борисов. За да уважат събитието пристигнаха и Николай Нанков, министър на регионалното развитие и благоустройството, Красимир Вълчев, министър на образованието, Владислав Горанов, министър на финансите, Делян Добрев, председател на Комисията по енергетика, Николина Ангелова, министър на туризма и Екатерина Захариев, министър на външните работи. Очаква се КРИБ да връчи награди в категориите „Качество\", „Растеж\" и „Иновации\". Със специалната награда на председателя на КРИБ Кирил Домусчиев ще бъде отличена и компанията с най-голям цялостен принос за развитието на икономиката в България. Водещи на Четвъртия годишен бал на КРИБ ще са Ники Кънчев и Алекс Сърчаджиева. Любо Киров и група „Те“, както и Михаела Филева, ще бъдат в центъра на музикалната програма. Основна част от приходите от рекламодателите на Бала ще бъдат дарени за развитието на „Академия Икономика\" - най-голямата инициатива на КРИБ в областта на образованието и професионалната подготовка на младите хора.", "date": "2018.06.05", "title": "Започна пролетният бал на КРИБ "}
{"url": "https://www.monitor.bg:443/bg/a/view/350-leva-za-linejka-s-pregled-po-moreto-101736", "text": "350 лева излиза извозването с линейка и преглед в Слънчев бряг, показа проверка на „Монитор“ преди началото на сезона. Престоят в болница се плаща отделно по 100 лева дневно. Във Варна вземат по 30 лева, но после се плаща по 2 лева за всеки километър извън града. 180 лева искат частните клиники в Слънчев бряг, за да изпратят линейка за пациент до който и да е хотел, жалват се туристи. Разстоянието е без значение и рядко влияе върху сумата. Скандално високата цена е валидна само за чужденци. Сумата се калкулира от сбора на две такси по 45 евро - за линейката и първичния преглед. Ако се наложи и преглед от специалист, което е почти сигурно, сметката набъбва с още 85 евро. Дотук чуждият пациент е олекнал с цели 350 лева, без никакво лечение, изчисляват туроператори. Ако пък се наложи болничен престой, тогава за всеки ден в стационара се начисляват по 100 лева. Кръвните изследвания, ехографът и други подобни услуги също се плащат допълнително по твърдо определен ценоразпис. Сестринските манипулации - също. Поставяне само на една инжекция например струва 10 евро, а медикаментите се плащат отделно. За гипсиране на крак или ръка ортопедът взема поне 100 евро. Една обикновена рана, която се нуждае от два-три шева и превръзка, излиза на летовника от странство минимум 150 евро и то при условие, че не е викал линейка. \"Не си мислете, че ние сме някакви рекетьори. Това са нормални цени и туристите не плащат нищо на ръка, защото сумите се покриват от техните застрахователи срещу издадена фактура, в цял свят се работи така\", оправдават се медиците. По друг начин обаче стои въпросът с българските туристи, които нямат здравни застраховки. Нито един медицински център в курорта не работи със Здравната каса и сънародниците ни са принудени да плащат в кеш от джоба си, ако се поболеят на морето.", "date": "2018.06.05", "title": "350 лева за линейка с преглед по морето"}
{"url": "https://www.monitor.bg:443/bg/a/view/dyrjavata-otpuska-105-mln-lv-za-dylgovete-na-bdj-101738", "text": "Държавата ще отпусне 105 млн. лева за дълговете на БДЖ, съобщи премиерът Бойко Борисов на откриването на пролетния бал на КРИБ. „Днес се разбрахме с Горанов и Московски, ще дадем 105-106 млн. лв. Първо ще се проведат преговори с кредиторите да занулим сметката и да не плащаме лихви“, обясни Борисов. Според него надали българите знаят, че всяка година от данъците им се отделят 250 млн. лева за влаковете. “Само че вие возите на тирове, защото автомобилният транспорт ви е по-бърз и по лесен, но това троши магистралите, троши инфраструктурата”, добави Борисов. Три четвърти от брутния вътрешен продукт се постига благодарение на членовете на КРИБ, каза Борисов и добави, че държавата се старае повече да помага на бизнеса и по-малко да му пречи. “Мисля, че с данъците, които въпреки страховития популизъм, който шества из България и заканите да се вдигнат, успяваме да устоим и докато ние сме в коалиция с нашите приятели Патриотите ще ги удържим”, бе категоричен министър-председателят. Той напомни, че държавата се стреми да облекчи максимално и административната тежест на бизнеса и посочи, че НАП вече не издават документи на хартия. “Държавата върви напред, брутният вътрешен продукт се покачва, безработицата пада, стабилен фискален резерв, повече приходи в бюджета. Затова и кандидатстваме в чакалнята на еврозоната и, може би, до седмица- две ще подадем документите си, защото абсолютно всички критерии сме покрили за чакалнята - един не сме. Знаете, че плаващият курс е било това, което е искала чакалнята на еврозоната да уравни в държавите-членки, които са приели еврото. Само, че ние 22 години живеем в условията на валутен борд”, коментира Борисов. По думите му за транспортните работници са били положени големи усилия, защото “знаете всеки защитава своя бизнес, защитава своите интереси“. В енергетиката също е постигнато много, но относно „Белене“ той каза, че реакторите са наша собственост и трябва добре да се помисли какво да се направи с тях. „Ние твърдо сме избрали да вървим със силните еропейски държави, да вървим там където има стабилност и просперитет. Ние на Изток сме били, по Варшавския договор сме били. Вие сте млади, но аз съм живеял по онова време и трябва да ви кажа, че изобщо не ми харесва“, каза Борисов. По думите му сме се справили добре и по време на председателството ни. Той дори се притеснявал как ще се справим със срещата на върха, но “Лили Павлова се справи прекрасно“, поздрави я Борисов. Коридорите номер 8, 4 и 10 пък били злато за бизнеса.", "date": "2018.06.05", "title": "Държавата отпуска 105 млн. лв. за дълговете на БДЖ (ОБНОВЕНА)"}
{"url": "https://www.monitor.bg:443/bg/a/view/ubiecyt-na-hazartnija-bos-ne-sym-bjagal-v-chujbina-101723", "text": "Стрелецът от Слънчев бряг Михаил Станчев, който ликвидира хазартния бос Коста Николов и простреля в главата 22-годишната Симона, пледира тотална амнезия. Той заяви в съдебната зала, че не помни нищо от кървавия инцидент пред хотел \"Сън Вилидж\" в Слънчев бряг. \"Не знам как съм го направил, нито как съм стрелял. Не бях на себе си\", заяви Станчев по време на делото, на което се гледаше мярката му за неотклонение. Нямал никакъв спомен и защо е стрелял, но призна, че по-рано същата нощ употребил алкохол. Иначе бил въздържател и принципно не пиел. Адвокатът му пък заяви, че когато е стрелял, той е бил в моментно състояние на афект.  Обвиненият в убийство Михаил твърди, че първият му спомен от кървавата нощ е как се е прибрал в хотелската си стая. Взел от там всичките налични боеприпаси от металната си каса, качил се колата си \"Опел Корса\" и тръгнал в посока към Ямбол. Мъжът заяви, че бил в особено състояние на духа, без да уточни какво има предвид точно. Осъзнал се едва край Лесово. По пътя говорил с брат си по телефона, признал му за убийството, след което изключил апарата си. Пътувах към Лесово не за да напусна страната, а за да се предам. Бях с оръжието и без служебната си карта - знам, че така не мога да мина границата. Минах през Ямбол, но не исках да се предавам там, защото не знаех какво ще ми се случи.  Не исках да се връщам в Бургас, защото ме беше страх. На границата беше по-безопасно. Не знаех какво се случва. Те търся логика в това, което е станало и не знам защо заредих пистолета\", каза в съдебната зала убиецът. Михаил говореше объркано, на моменти несвързано и изглеждаше съсипан. През цялото време той се опитваше да скрие лицето си с качулка и да се скрие от фотоапаратите.  Съдът обаче прие с резерви обясненията ,че целта на Станчев не е била бягство от страната.  \"Не приемам тезата, че в особена психологическа ситуация не сте се насочили целенасочено към границата. Вие целенасочено презареждате оръжието си, взимате си багажа, паспортът ви е у вас. Защо не тръгнахте към Сливен или в някое РУП в страната, за да се предадете?\", риторично попита съдия Стойков. На въпрос на магистрата защо си е изключил телефона, той отговори: \"Не знам, не бях на себе си\". По повод международния паспорт в джоба обясни, че винаги го носел със себе си. Михаил разказа още, че когато е станал инцидентът, е бил с един пълнител, после минал и си взел останалите неща, сред които още един пълнител от касата, но нямал спомен кога е презаредил пълнителя. \"Сигурно съм презаредил, когато съм пътувал\", каза килърът.  От прокуратурата настояха Михаил да бъде задържан постоянно под стража, като изтъкнаха, че има сериозни доказателства по делото, а мотивът е само един - убийство от ревност. Адвокатът на Михаил Станчев – Красимир Кацарски, изненадващо обяви в съдебната зала, че е съгласен клиентът му да остане в ареста. Той не поиска замяна дори с домашен арест, което стана повод за коментари, че убиецът се страхува от отмъщение, ако излезе на свобода. Адвокатът обаче уточни,  че е съгласен с исканата мярка, но само относно обвинението в тежко умишлено престъпление, за което се полага наказание лишаване от свобода над 15 години, но не и заради това, че е искал да напусне страната и да се укрие. Според защитата убийството не е била планирано предварително, а извършено в състояние на афект.  По време на съдебното заседание стана ясно, че Михаил слязъл от колата си, отворил вратата на Мерцедеса и изстрелял шест куршума по съперника си. После стрелял от упор и в главата на любимата си Симона, бил бесен от ревност.  В съдебната зала стана ясно още, че стрелецът имал разрешително за оръжие от близо 10 години, защото работел като охранител инкасо. Изкарал курс по стрелба и всяка година поне по два пъти ходел да стреля в зала в Бургас, за да тренира.", "date": "2018.06.05", "title": " Адвокатът на стрелеца Михаил съгласен да го оставят в ареста  "}
{"url": "https://www.monitor.bg:443/bg/a/view/izpusnat-polet-i-stud-za-volejbolistkite-101730", "text": "Студен фронт и едва 15 градуса посрещнаха женския национален отбор по волейбол на България при пристигането му в Португалия за последния мач от груповата фаза на Златната лига на Европа. Волейболистките ни излизат утре от 18.00 ч. срещу домакините в град Матузинюш. Преди това тимът ни пък изпусна в Женева полета за Порто заради лоша преценка на туроператора. Националките ни имаха само 35 минути за чекиране и контрол, като трябваше преди това да си вземат багажа от лентата за Киев, качен след мача им с Украйна. Само 10 минути не им стигнаха и те трябваше да чакат следващия самолет за Португалия. Въпреки студа и перипетиите по пътуването волейболистките ни направиха първа тренировка в официалната зала. Спортното съоръжение е с вместимост 5000 места, а мачът се очаква интерес от страна на местните фенове.", "date": "2018.06.05", "title": "Изпуснат полет и студ за волейболистките"}
{"url": "https://www.monitor.bg:443/bg/a/view/djazmeni-pochitat-pametta-na-fotograf-s-izlojba-101721", "text": "С изложба, на която са запечатани кадри от досегашните издания на старозагорския Джаз Форум, направени от починалия неотдавна журналист от Радио Стара Загора Иван Хаджийски стартира шестият фестивал в Града на липите. С изложба, на която са запечатани кадри от досегашните  издания на старозагорския Джаз Форум, направени от починалия неотдавна журналист от Радио Стара Загора Иван Хаджийски стартира шестият фестивал  в Града на липите. Официалното начало е на 7 юни , когато от откритата сцена насред главната улица на античния град Августа Траяна ще пее Камелия Тодорова в компанията на триото Станислав Арабаджиев-пиано,  Димитър Сираков – контрабас и  Никола Горялов- барабани. Тазгодишните хедлайнери са британската  тромбонистка Карол Джарвис  и вокалистката  от Франция Камий Берто.Организаторите припомнят, че французойката нахлу в джаза през лятото на 2015 година, като за броени дни дебютното и видео в ЮТюб с вокалното изпълнение  „Giant Steps“  на Колтрейн събра стотици хиляди почитатели. На старозагорската сцена Берто ще бъде заедно с пианиста Фади Фарах. Тромбонистката от Великобритания Карол Джарвис е автор на множество  саундтраци за игрални и документални филми, реклами,  албуми и сингли. Преподавател е по тромбон  в продължение на повече от единадесет години, изнася майсторски класове по цял свят. Често е канена като жури в консерватории в Обединеното кралство и в чужбина, както и в международни журита за тромбонови конкурси по целия свят. Първият й солов албум „Smile“ излиза през 2011 г.", "date": "2018.06.05", "title": "Джазмени почитат паметта на фотограф с изложба"}
{"url": "https://www.monitor.bg:443/bg/a/view/singapur-otcepi-i-santosa-za-sreshtata-trymp-kim-101722", "text": "Сингапур днес приобщи южния си курортен остров Сантоса към зоната на специалното събитие, обособена за срещата на върха идната седмица между президента на САЩ Доналд Тръмп и лидера на Северна Корея Ким Чен-ун, съобщи Ройтерс. В понеделник богатият град-държава обяви централния си регион, където се намират външното министерство, посолството на САЩ и няколко хотела, за специална зона в периода 10-14 юни. В електронния си вестник правителството съобщи, че коригираната зона включва и Сантоса, и обекти в морето, които се простират на повече от 1 км от югозападния бряг. В по-малък район в центъра на острова, който обхваща хотел \"Капела\" - според медиите едно от местата, където може да се състои срещата Тръмп-Ким, ще има засилено полицейско присъствие. Сантоса е разположен южно от основната част на града държава и там има няколко луксозни хотели, казино, голф игрища и тематичен парк на \"Юнивърсъл студиос\". В специалната зона се забранява управлението на дронове, използването на мегафони, знамена или транспаранти, а полицаите имат право да претърсват лични вещи.", "date": "2018.06.05", "title": "Сингапур отцепи и Сантоса за срещата Тръмп-Ким"}
{"url": "https://www.monitor.bg:443/bg/a/view/proverjavat-znanijata-po-istorija-i-geografija-na-petoklasnici-101724", "text": "Близо 8000 петокласници ще проверят знанията си по история и цивилизации и по география и икономика чрез външно оценяване, което ще се проведе утре. Целта на мониторинга е да се проследи какви са постиженията им по двата предмета. Децата, които ще се включат в изследването са избрани чрез представителна извадка, като няма да получат оценки. Във външното оценяване по история ще обхване 1800 деца от 78 училища в страната и има за цел да проследи как учениците се справят с новата учебна програма. То ще се проведе по различно време – за учениците от първа смяна в 10ч., а за тези от втора – 13 ч. На 7 юни (четвъртък) в същите часове ще се проведе и външното оценяване по география. В него трябва да се включат други 6000 ученици от 215 училища. Анализът на резултатите ще има за цел да се проследи връзката между обема на учебното съдържание и образователните изисквания в новата учебна програма по предмета в V клас, както и дали учебното време е достатъчно за преподаването на материала.  ", "date": "2018.06.05", "title": "8000 петокласници на външно оценяване по история и география "}
{"url": "https://www.monitor.bg:443/bg/a/view/shef-na-ktb-razdaval-milioni-po-zaryka-na-bg-madof-101726", "text": "Бившият шеф на управление “Кредитиране” Георги Зяпков е отпускал кредити за няколко милиона лева на дружества, близки до забегналия от правосъдието Цветан Василев. Само в първата част на обвинението срещу Зяпков се споменава сумата от 30 млн. лв. А заедно с него и съпроцесниците му Илиан Зафиров, Георги Христов и Александър Панталеев сумата надхвърля над 100 млн. лв. Всичките пари са превеждани по личното нареждане на криещия се в Белград БГ Мадоф. Това стана ясно от изчетените над 250 страници от заключителната част на обвинителния акт в спецсъда. Кражбата на милионите е замитана със съдействието на шефката на вътрешния одит на банката Снежанка Стефанова и касиерката Албена Иванова. Правени са нагласени годишни счетоводни отчети, а след това са заверявани от одитори, за да излезе уж всичко точно. Това стана ясно още от голямото четене, което продължава в четвърто заседание. То стартира по искане на адвокатите на банкера-беглец Цветан Василев и останалите 17 подсъдими по делото, въпреки настояването на шефа на спецпрокуратурата Иван Гешев процесът да премине направо към съществената част.", "date": "2018.06.05", "title": "Шеф на КТБ раздавал милиони по заръка на БГ Мадоф"}
{"url": "https://www.monitor.bg:443/bg/a/view/grisho-s-nova-agencija-puska-se-i-na-dvojki-v-kuins-101727", "text": "Най-добрият български тенисист подписа с нова агенция договор за менажиране на рекламните му права. Компанията TLA Worldwide вече ще движи неговите дела. Тя е известна с това, че се грижи за бизнес отношенията на шампионката от US Open Слоун Стивънс, на великия играч в американския футбол Бо Джаксън и на много професионални голфъри. Новият договор беше сключен 7 месеца, след като той прекрати едностранно отношенията си с агенцията на Роже Федерер Team8, с която работи 3 г.. От началото на 2018 г. пък мениджърската дейност около него се движеше от Георги Стоименов. След отпадането си на \"Ролан Гарос\" Гришо вече е на вълна тревни кортове. Той започва сезона на турнира в Куинс от 18 до 24 юни. Вече е потвърдил и участието си в състезанието при мъжките двойки с партньор Райън Харисън (САЩ) с когото стигнаха до 1/2финал в Бризбейн (Авл). Федерер, който освен партньор на Димитров в менижмънта, беше и негов учител и идол в тениса, пък призова феновете да прекратят споровете кой е най-велик, да уважават привържениците на другите тенисисти, да не ги обиждат и да не се карат с тях. Според него всеки има правото да изрази личното си мнение, но трябва да го прави по подходящ начин. \"Уважението е централна ценност в моя живот, каза той пред tennisworldusa.org. - За мен е важно да няма обиди и безсмислени спорове, само защото някой смята, че аз съм най-добрият, друг - че това е Джокович, а трети - Надал. Аз уважавам моите съперници, очаквам същото и от моите фенове.\"", "date": "2018.06.05", "title": "Гришо с нова агенция, пуска се и на двойки в Куинс"}
{"url": "https://www.monitor.bg:443/bg/a/view/adrian-andreev-na-1-8-final-pri-unoshite-na-rolan-garos-101728", "text": "Адриан Андреев се класира за осминафиналите при юношите на \"Ролан Гарос\". Във втория кръг поставеният под №7 български талант победи с 6:4, 6:1 Жилберт Соарес Жуниор (Браз) за 72 минути игра. В първата част Адриан стигна до пробив в 7-ия гейм за 4:3 и задържа преднината си до края на сета. В началото на втория пък дръпна с 3:0 в началото, Жуниор намали на 3:1, но нашето момче спечели следващите три гейма и затвори мача с 6:1. На осминафиналите Андреев ще играе срещу №52 в света Алексей Захаров (Рус) или №17 Карлос Лопес Монтагуд (Исп). Гергана Топалова обаче отпадна във втория кръг при девойките. Тя загуби от поставената под № 12 Мария Лоурдес Карле (Арж) с 6:3, 4:6, 3:6 след 2 часа и 4 минути игра. Американката Мадисън Кийс пък се класира за първи път в кариерата си за полуфиналите на \"Ролан Гарос\" при жените. Тя се наложи със 7:6 (5), 6:4 над Юлия Путинцева (Каз). В другия 1/4-финал се срещната Слоун Стивънс и Дария Касаткина (Рус). При мъжете пък Доминик Тийм (Ав) спря Саша Зверев (Гер) с 6:4, 6:2, 6:1.", "date": "2018.06.05", "title": "Адриан Андреев на 1/8-финал при юношите на \"Ролан Гарос\""}
{"url": "https://www.monitor.bg:443/bg/a/view/trenioryt-na-cska-sofija-v-skandal-s-cherno-toto-101725", "text": "Считаният за сигурен нов треньор на ЦСКА-София Нестор Ел Маестро бе замесен в голям скандал в Словакия, където твърдят, че “Спартак” (Търнава) е купил титлата си. Младият специалист направи тима шампион на страната, но сайтът topky.sk разпространи доста любопитна информация. Властите в страната дори вече потвърдиха, че е стартирало разследване за това дали титлата на “Спартак” не е спечелена по нечестен път. Ако се окаже вярно, това ще бъде най-големият корупционен скандал в историята на словашкия футбол. \"Развръзката на първенството е била предварително нагласена\", твърди словашкият сайт. От “Спартак” веднага контрираха с официална позиция, че подобна атака граничи с лудостта. Ръководството на клуба категорично отрича участие в каквито и да е корупционни схеми. Друг сайт – Sport.sk, посочва, че разследването касае два клуба, които са участвали в челната шестица, където титлата се оспорва през втория етап от първенството. Става дума именно за шампиона “Спартак” (Търнава), който спечели титлата, оставяйки на 5 точки след себе си “Слован” (Братислава), и финиширалият на шестата позиция “Ружомберок”.", "date": "2018.06.05", "title": "Треньорът на ЦСКА-София в скандал с черно тото"}
{"url": "https://www.monitor.bg:443/bg/a/view/trenioryt-ot-atletiko-shte-goni-evrouspehi-i-s-ludogorec-101729", "text": "Изпълнителният директор на “Лудогорец” Ангел Петричев представи новите попълнения в тима от Разград. При “орлите” пристигна кондиционният специалист на “Атлетико” (Мадрид) Иван Диас, който ще се грижи за подготовката на шампионите. Освен това в „Лудогорец“ се завърна Димо Бакалов от „Локомотив“ (Пд), а само преди дни договор подписа един от капитаните на националния отбор на Румъния - Драгуш Григоре. Безспорно най-интересно изглежда привличането на Иван Диас, който през май вдигна трофея от Лига Европа с „дюшекчиите“. Кондиционният спец призна, че решението да се премести в България е било трудно, като си пожела да постигне успехи в Европа и като част от „Лудогорец“. „Моята история е много дълга в “Атлетико”, коментира Диас. - Нуждаех се да изляза в чужбина и тази опция ми бе предложена от “Лудогорец”. Мисля, че мога да помогна. Ще се опитаме да подобрим играчите индивидуално, за да сме по-добри в Европа. Дойдох, за да натрупам опит извън Испания, а и „Атлетико” е показал, че е много различен от всички останали големи отбори. Моята амбиция е с малко ресурси да се постигат максимални резултати“, коментира испанският специалист. Румънският национал Григоре пък призна, че е много близък със сънародника си Козмин Моци. Освен това той добре познава и играта на голмайстора Клаудиу Кешеру, който през последния сезон в Първа лига грабна приза за стрелец номер 1. “Приех офертата на “Лудогорец”, защото това е огромен шанс да играя футбол на високо ниво. Много съм щастлив, че съм в отбора. Шампионската лига е приоритет на клуба, а също и мой. Моци е повече от приятел за мен. Той ми помогна и ще ми помогне за в бъдеще”, сподели Драгуш Григоре. Завърналият се в Разград Димо Бакалов също не скри задоволството си, че отново ще носи екипа на „Лудогорец“. Според него „орлите“ вървят в правилна посока и са с класи над останалите отбори. „Когато дойде офертата, се изненадах. Но не мислих много, защото знам какво е нивото. „Лудогорец“ е превъзходен отбор, който винаги преследва максимално високи цели“, заяви Бакалов. Това съобщи агентът на играча Йохан Хансма. \"Джоди иска да направи следващата крачка към една от тази страни. “Лудогорец” също подсказа, че е готов да съдeйства за подобен трансфер, но само при подходящите условия\", коментира Хансма. 25-годишният конгоански национал Лукоки, който е юноша на “Аякс”, има договор с разградчани за още два сезона.", "date": "2018.06.05", "title": "Треньорът от „Атлетико“ ще гони евроуспехи и с „Лудогорец“"}
{"url": "https://www.monitor.bg:443/bg/a/view/nakazanija-i-ostavka-v-dps-zaradi-vlado-kuzov-101710", "text": "Издадената членска книжка на Владимир Кузов е невалидна и той вече не е член на ДПС. Това съобщи лидерът на движението Мустафа Карадайъ на брифинг в центърала на партията.  „За всички нас ДПС е кауза. Ние изповядваме общочовешки и европейски ценности. Компромис с ценностите не правим”, заяви Карадайъ. Той поясни, че разбрали от медиите за казуса с приемането в редиците на партията на лице, осъждано за педофилия. Направена била проверка, която установила нарушения на усилията и реда за приемане на нови членове, заложени в устава на ДПС.  Така снощи е имало и заседание на Областния съвет на ДПС в София град. Едно от решенията е именно това, че членската книжка на Кузов е невалидна. Другото решение е за освобождаване на Антон Тепавичаров като шеф на местната организация в район Оборище, където Кузов бе приет. Третото решение е за изключването на Тепавичаров от ДПС. Карадайъ обясни още, че днес оставка е подал и председателят на Областния съвет на ДПС в София град Нихат Кабил. Днес това е било обсъждано и на заседанието на ЦОБ на партията, което на свой ред е решило да приеме оставката му. „Уставът на ДПС и всички решения на партията са задължителни у всички членове трябва да ги спазват”, обясни Карадайъ и уточни, че при нарушения се налагат наказания. ", "date": "2018.06.05", "title": "Наказания и оставка в ДПС заради Владо Кузов "}
{"url": "https://www.monitor.bg:443/bg/a/view/nachinaeshtite-fermeri-naj-riskovi-za-kreditirane-101713", "text": "Младите фермери най-рискови за кредитиране в земеделието. Това заяви министърът на земеделието Румен Порожанов по време на международен форум в София. Причината е, че въпреки подобряването на условията за кредитиране в страната, остават и земеделци с по-рискови профили за отпускане на заеми - това са младите фермери. Но те са бъдещето на земеделието, заради това днес обсъдихме как може да се реши проблемът. Порожанов добави, че финансовите инструменти насочени към младите стопани ще спомогне за развитието на сектора, както и за справяне с проблема на обезлюдяване в определени части от страната. Земеделският министър уточни, че в хранително-вкусовата промишленост в България предоставените кредити за последните 4 години са в диапазона между 3 и 3,5 млрд. евро. По думите му тласък в търсенето на финансиране дава изпълнението на инвестициите в проектите, реализирани в рамките на Програмата за развитие на селските райони през настоящия програмен период. Той поясни, че през изминалите няколко месеца са свършили добра работа, имали са добри заключения. „Така че да можем да откликнем на приоритетите, на пулса, на това, което европейският земеделец иска да се случи, да бъде финансирано и да стои много стабилно и конкурентоспособно на общия пазар“, посочи министърът. „Безспорно е, че наличието на финансови инструменти е един от важните стимули за насърчаване на инвестициите в селскостопанския сектор“, коментира Порожанов Според европейския комисар по земеделие и развитие на селските райони Фил Хоган специфичните схеми за гаранции на европейско и национално равнище ще бъдат много полезни и ще осигурят повече ползи за земеделските стопани. Еврокомисарят посочи, че няма как да се стои на едно място в земеделието. „Конкуренцията диша във врата ни. Ако Европа иска да продължи напред,трябва да наваксваме с международното развитие“, коментира Хоган. По думите му достъпните източници на финансиране могат да привличат допълнителен частен капитал, за да може да се подкрепят повече операторите в сектори, отколкото само с публично финансиране. Ние работим за предоставяне на револвиращо финансиране“, допълни Хоган. Той допълни, че финансовите инструменти в рамките на европейския фонд за земеделие ще бъдат катализатор и ще доведат до ръст до 2,5 млрд. евро. „Много е важно да мислим и за бъдещето на общата европейска политика“, заяви Хоган. По думите му интересът до 2,5 млрд. евро означава, че може да се мобилизира голям капитал. Той насърчи държавите членки да се възползват от инструмента за гъвкава политика, за да може новата многогодишна финансова рамка да се адаптира за периода 2020-2027 г. „Няма нужда да чакате 2021 г., можете от сега да правите съответните оценки“, поясни Хоган.", "date": "2018.06.05", "title": "Начинаещите фермери най-рискови за кредитиране"}
{"url": "https://www.monitor.bg:443/bg/a/view/goreshta-diskusija-za-novija-zakon-za-dvijenie-po-pytishtata-101707", "text": "В Югозападния университет „Неофит Рилски“ в Благоевград се разгоряха остри спорове на общественото обсъждане „Нови правила за движение по пътищата - предизвикателства и решения“. Завърза се дискусия между присъстващите Красимир Ципов,  заместник-министър на вътрешните работи, заместник-министърът на транспорта Ангел Попов, началникът на „Пътна полиция“ комисар Бойко Рановски, ректорът на Югозападния университет проф.Борислав Юруков и водещият дискусията проф.д-р Веселин Вучков, бивш МВР министър и настоящ преподавател в благоевградския университет. В своето изявление пред медиите преди дискусията Ципов подчерта колко важни са промените, които предстоят и те ще осигурят по-голямата ни сигурност на пътя. Спора се завърза около подготвяните за гласуване на не един, а на три отделни закона, касаещи новите правила за движение по пътищата. Зам. министър Ципов подчерта, че промените са довели до повишаване събираемоста на глобите, които вече са 60% от наложените санкции. След Пловдив и Стара Загора, Благоевград е третият областен град, в който се провежда подобна обществена дискусия на готвените законодателни промени. Такива ще се състоят още в Бургас и Варна.", "date": "2018.06.05", "title": "Гореща дискусия за новия Закон за движение по пътищата"}
{"url": "https://www.monitor.bg:443/bg/a/view/slavi-trifonov-osydi-gospodarite-101719", "text": "Шоуменът Слави Трифонов е осъдил предаването \"Господари на ефира\" за малко над 13 000 лева за нарушени авторски права, писа offnews. bg. За това се разбра от пост на гологлавия водещ във фейсбук. Той ще дари парите от обезщетението на майки на деца с увреждания. Ето и текста на цялата публикация на Трифонов:", "date": "2018.06.05", "title": "Слави Трифонов осъди \"Господарите\""}
{"url": "https://www.monitor.bg:443/bg/a/view/levski-pred-razdjala-s-vasil-panajotov-101706", "text": "„Левски“ може да се раздели с пореден свой ключов играч дни преди старта на подготовката. След като в понеделник „сините“ си казаха „сбогом“ с универсалния полузащитник Роман Прохазка към изхода на „Герена“ се насочва и сърцатият юноша на тима Васил Панайотов. Преговорите между клуба и футболиста са в „задънена улица“, като все още няма никакво развитие по въпроса с новия му договор. Интересното е да се отбележи, че изпълнителният директор на „Левски“ Красимир Иванов на няколко пъти бе категоричен пред медиите, че е водил преговори с футболиста, а самият играч заяви в интервю след баража с „Черно море“, че за последно е говорил с ръководителите по този въпрос преди 6 месеца. От края на първенството до днес няма никакво раздижване по въпроса, а агентът на играча вече сондира предложения от страна на други отбори. Самият Панайотов е изразил категоричното си желанието да остане на „Герена“ и да се обвърже дългосрочно с родния си тим, но Очаква се развитие по казуса с Панайотов да има в близките дни, тъй като наближава стартът на лятната подготовка и до тогава клубът и играча трябва да са финиширали разговорите по между си. „Сините“ стартират на 14 юни, като ще проведат лагер в Правец, който ще стартира три дни по-късно. За 27 юни пък е предвидена контрола със „Септември“, която ще се играе на стадион „Георги Аспарухов“. От украинския „Олександрия“ също обявиха мач със „сините“, но засега няма договорена конкретна дата. „Левски“ не предвижда подготовка в чужбина, а първият им мач в Лига Европа ще е на 12 юли. Жребият за втория по престиж турнир на Стария континент е на 19 юни.", "date": "2018.06.05", "title": "„Левски“ пред раздяла с Васил Панайотов"}
{"url": "https://www.monitor.bg:443/bg/a/view/kravata-penka-shte-plashta-s-jivota-si-voajaja-do-syrbija-101718", "text": "До един ден ще стане ясно дали да бъде умъртвена кравата беглец, която напусна пределите на страна и гостува в рамките на две седмици в съседна Сърбия. Станалата международно известна Пенка е собственост на животновъда Иван Харалампиев, който сигнализира първо нашата медия за проблема. Кравата изчезнала от животновъдния му обект в село Мазарачево на 12 май и едва преди няколко дни Харалампиев успява да си я прибере от съседна Сърбия. „Издирвах Пенка в продължение на повече от две седмици. Почупих си колата, само и само да я намеря. Тя е преминала през митничари и граничари на „Отоманци“ съвсем необезпокоявано. Представете си, че никой не е спрял кравата, нито е извършил някаква проверка. Едва 14 дни по-късно се свързаха с мен, защото тя има ушна марка и така разбраха, че е моя собственост. На сръбска територия повикаха ветеринар, направиха се изследвания и казаха, че животното е напълно здраво. Нашите обаче искат да я умъртвят, защото е преминала в държава, която не е в ЕС“, обяснява Харалампиев. След множество ходене по мъките той успява до този момент да запази живота на Пенка, за която твърди, че е бременна в шестия месец. В момента тя се намира в изолационен център в кюстендилското село Копиловци, като достъпа до животното е напълно забранен за външни лица. Експерти от БАБХ – Кюстендил вече взеха кръвни проби от кравата беглец, като резултатите от тях се очакват да излязат утре. „Законодателство се прилага не с емоция, а с разум. Трябва да установим дали Пенка е заразена с дерматит, ку-треска, злокачествена катарална треска или син език. Направихме й и алергично изследване. Собственикът й обаче трябва да е наясно, че Сърбия не е държава членка на ЕС, а спрямо европейското законодателство животното не може да напуска ЕС, заобикаляйки митническа проверка. Освен това кравата трябва да притежава ветеринарен здравен сертификат по стандартите на ЕС“, обявиха от Областна дирекция по безопасност на храните. Отделно от това експерти от структурата са категорични, че кравата не е бременна. „Просто не зная какво се случва. Тази сутрин са идвали и без мое присъствие отново са я преглеждали и са взимали проби. В понеделник идваха и днес пак. Как може да твърдят, че животното не е бременно. След 3 месеца тя трябва да роди. Тяхното твърдение е абсурдно, кравата ми е бременна. Единствената ми надежда е след излизане на резултати да не я умъртвят и тя да продължи да живее“, категоричен беше пред „Монитор“собственикът й Иван Харалампиев. Казусът с Пенка придоби и международна популярност. Случаят беше отразен от десетки водещи медии по света. Започна и петиция до Европейския парламент да се направи изключение от правилата за Пенка, като до момента са събрани над 9000 подписа при необходими 2500. „Ако за нашите институции това нищо не значи, просто няма какво да кажа. Единствената ми надежда е през утрешния ден да излязат пробите и да видят, че животното ми е напълно здраво“, каза още животновъдът от Кюстендилско.  ", "date": "2018.06.05", "title": "Кравата Пенка ще плаща с живота си воаяжа до Сърбия"}
{"url": "https://www.monitor.bg:443/bg/a/view/6-godini-sled-vzrivovete-kraj-petolychkata-njama-osydeni-101716", "text": "Шест години след взривовете на територията на производствената база „Стралджа Мараш край пътен възел „Петолъчката“, при които загинаха трима души, все още няма осъдени и виновни, споделиха преди панихидата в памет на мъртвите Николай Гочев, Станимир Киров и Енчо Кремъков в стралджанското село Лозенец. От там припомнят, че поредните заседания по делото за взрива с обвиняеми собственикът  Десислав Делев, началникът на производството Иван Пеев и проектантът на взривните работи Иван Табов са насрочени за 28 и 29 юни в ямболския районен съд. Делото тръгна за втори път, след като първоначално подсъдимите Делев и Пеев бяха оправдани. В хода на новото разследване бе установено, че нанесените щети надхвърлят 44 млн лв. Загубите са в резултат на унищожени безвъзвратно при взривовете от 5 юни 2012 година  близо 1 000 авиационни снаряда, десетки хиляди патрони за различно огнестрелно оръжие, 3 т отпадъчен барут, 1 т тротил, стотици автомати, картечници, противотанкови граномети с др. Новият обвинителен акт от близо 200 страници е придружен от показанията над 50 свидетели и 32 вещи лица, като целият комплект е събран в 101 тома.До момента са разпитани свидетелите, предстои разпит на вещите лица.Ако обвиненията за тежко умишлено престъпление бъдат доказани подсъдимите ги очакват присъди от 5 до 15 години затвор.", "date": "2018.06.05", "title": "6 години след взривовете край Петолъчката няма осъдени"}
{"url": "https://www.monitor.bg:443/bg/a/view/zadyrjaha-v-dobrich-svodnik-izdirvan-ot-marsilija-101715", "text": "Окръжната прокуратура в Добрич задържа за срок до 72 часа издирван с Европейска заповед за арест от прокуратурата във френския град Марсилия.  41-годишният български гражданин Д.Я. е бил обявен за издирване, като осъден по наказателно производство за сводничество. Френският съд му е наложил 4-годишна ефективна присъда. Издирваният Д.Я. е знаел, че има влязла в сила присъда. Той се е укривал и от българската полиция. Срокът на личната му карта е изтекъл на 16 юли миналата година, но не се е явил да я поднови, защото знаел, че ще бъде задържан под стража. Д.Я. е променял три пъти имената, с които се представял във Франция. ЕЗА е издадена от френските власти по имената, които носил до 19 юли 2001 г. В същото наказателно производство, водено в Република Франция, на 4 години лишаване от свобода, са били осъдени брат му и неговата съпруга. Окръжната прокуратура в Добрич внесе искане в Добричкия окръжен съд за определяне на постоянна мярка за неотклонение „Задържане под стража“ спрямо 41-годишния българин. Предстои производство по допускане на изпълнението на ЕЗА. ", "date": "2018.06.05", "title": "Задържаха в Добрич сводник, издирван от Марсилия"}
{"url": "https://www.monitor.bg:443/bg/a/view/ne-uspjaha-da-sybudjat-prostreljanata-simona-101712", "text": "22-годишната Симона Тодорова от Дряново, която бе простреляна с един куршум в главата е в изключително тежко състояние. Лекарите се борят за живота й, но трети ден красавицата е между живота и смъртта. В понеделник вечерта, 48 часа след инцидента, лекарите в Бургаската болница са се опитали да я изведат от изкуствената медикаментозна кома, но не са успели да я събудят. Момичето е с тежки мозъчни увреждания, научи \"Монитор\". Въпреки, че тя спешно бе оперирана и куршумът бе изваден от черепа й, оловото е засегнало много сериозно мозъка. Дори да спасят живота й, лекарите не са в състояние да прогнозират какви ще са пораженията и дали те са обратими.", "date": "2018.06.05", "title": "Не успяха да събудят простреляната Симона "}
{"url": "https://www.monitor.bg:443/bg/a/view/ombudsmanyt-predlaga-proekt-na-zakon-za-lichnata-pomosht-101711", "text": "Омбудсманът Мая Манолова ще има работна среща с родителите на деца с увреждания, които протестират вече пети ден пред Народното събрание срещу липсата на адекватна подкрепа за хората с тежки увреждания и техните семейства. Омбудсманът и протестиращите ще обсъдят изготвения от екипа на Манолова проект на Закона за личната помощ. Целта е създаването на условия за независим живот на нуждаещите се от непрекъсната грижа. До момента такъв закон липсва, въпреки шестте национални протеста и уверението на отговорните институции, че проблемите, натрупани с години, ще бъдат разрешени. Очаква се омбудсманът и родителите да дадът съвместен брифинг по темата в 15 часа.  ", "date": "2018.06.05", "title": "Омбудсманът предлага проект на Закон за личната помощ"}
{"url": "https://www.monitor.bg:443/bg/a/view/sydyt-zadylji-firmata-odrin-8-da-ukrepi-tutunevija-sklad-orient-tabak-101699", "text": "Административният съд в Пловдив задължи фирмата „Одрин 8” да укрепи съборения тайно преди две години тютюнев склад „Ориент табак” на едноименната улица в центъра на града. От дружеството собственик на сградата обжалваха в съда решението на общинската комисия бутнатият паметник на културата да бъде аварийно временно укрепен в останалите участъци от съществуващите фасади на сградата, която е недвижима културна ценност. Решението на административния съд в Пловдив е с дата 31 май т.г. Делото бе образувано по жалба на фирмата „Одрин 8” срещу решението за аварийно укрепване на останалите несъборени фасади. В жалбата било записано, че процесната сграда никога не е притежавала статут на единична недвижима културна ценност и че в заповедта липсват данни за индивидуализация на обекта, поради което е невъзможно да бъде извършена проверка по отношение статута на тази сграда. Според магистратите е безспорно установено, че министърът на културата на 22 май 2000г. е декларирал, че тютюневият склад е част от групов архитектурно-строителен паметник на културата и поради това издадената от общинската комисия заповед за аварийно укрепване, е валидна и трябва да бъде изпълнена. При събарянето на склада бяха унищожени ценни стенописи, дело на прочутия художник Вълчан Петров.", "date": "2018.06.05", "title": "Съдът задължи фирмата „Одрин 8” да укрепи тютюневия склад „Ориент табак”"}
{"url": "https://www.monitor.bg:443/bg/a/view/jordan-kamdjalov-dirijira-plevenskata-filharmonija-101708", "text": "Един от най-успешните млади диригенти в света – българинът Йордан Камджалов, ще застане на пулта за концерта на Плевенската филхармония в рамките на фестивала „Софийски музикални седмици“. Това ще се случи на 18 юни от 19 часа в зала „България“. Солисти в концерта ще са Бюлент Евджил (Турция) – флейта, и Георги Димитров – китара, лауреат на Фондация „Йордан Камджалов“. Както е известно, маестрото подпомага чрез създадената от него фондация развитието на млади и талантливи български творци. Програмата на проявата включва „Венециански карнавал“ от Джулио Бричалди, „Швейцарски пастир“ от Франческо Морлаки, Концерт за китара от Фердинандо Карули, както и Симфония №4 от Чайковски. Фестивалът „Софийски музикални седмици“ е част от календара на културните събития на Столична община за 2018 г. Той е носител на лейбъла за качество „Европа за фестивалите, фестивалите за Европа” на Европейската фестивална асоциация за 2017 - 2018 г. Съорганизатори на събитието са Министерство на културата, Столична община и Софийска филхармония.", "date": "2018.06.05", "title": "Йордан Камджалов дирижира Плевенската филхармония   "}
{"url": "https://www.monitor.bg:443/bg/a/view/1000-lv-nagrada-objavi-kustendilec-sled-kato-zaljaha-kolata-mu-s-kiselina-101700", "text": "1000 лв. парична награда обяви кюстендилец, след като заляха автомобила му с киселина. Потърпевшият Георги Костадинов разпространи вчера и апел в социалните мрежи. „Моля, за съдействие! Ако някой има някаква информация или е забелязал нещо да се свърже с мен! Давам парична награда от 1000 лв. за достоверна информация!“, посочва Костадинов. По негови думи престъпното деяние е станало след 22:30 часа в понеделник. Едва на сутринта, ставайки за работа, видял лекият си автомобил БМВ обезобразен. „Колата беше паркирана в кв. „Бузлуджа“, между 98 и 99 блок. Нямам престава кой е извършителят и защо го е направил. От полицията казаха, че ще прегледат и камерите в района“, коментира Георги. Това е пореден вандалски акт в района. Предният път кюстендилка осъмна с изцяло надраскан автомобил, а извършителят на деянието все още не е открит. „Представете си, за да се пребоядиса една кола колко пари трябва да даде човек. Да не говорим за нервите“, коментираха живеещи в района на квартал „Бузлуджа“.", "date": "2018.06.05", "title": "Кюстендилец дава 1000 лв. награда, след като заляха колата му с киселина"}
{"url": "https://www.monitor.bg:443/bg/a/view/za-tigana-i-ribata-101695", "text": "“Рибата e още в морето, а слагат тигана” - тази поговорка характеризира еуфорията около вчерашното гласуване на промени в пакет “Мобилност” в транспортната комисия на Европарламента. По всичко личи, че радостта е прибързана – нашите превозвачи получиха възможност да не почиват вкъщи. Но от друга страна, на три седмици трябва камионът да се товари или разтоварва в страната на регистрация, т.е.камионът трябва да се връща. А как може да стане това, докато шофьорът ползва правото да си почива. По отношение на каботажа, гласуваното е направо в ущърб – той може да се извърши в рамките на 7 дни от последното разтоварване в приемащата държава, при положение, че престоят не надвишава 48 часа. С други думи той не може да стигне до Германия и да извърши там каботаж в рамките на 7 дни. Казано в прав текст: ограничава се най-голямата полза от членството в ЕС за нашите превозвачи – възможността да не пътуват празни камионите им. Излиза, че евробюрократите умеят да слагат динени кори. И все пак няма място за униние – демонстрираното единство от управляващи, евродепутати и превозвачи за спасяването на хляба за 120 хиляди български семейства, не е за подценяване. То показва, че това е пътят за равностойното ни третиране в Европа. Очевидно обаче мачът не е свършил. И точно сега не трябва да се действа прибързано. Емоционални реакции като “ще предизвикаме референдум за излизане от ЕС” обслужват единствено чужди на страната ни интереси. Няма място и за дребно политиканстване и спекулации за трупане на дивиденти. Никой нищо няма да ни даде даром. Видя се по време на срещата на върха как лидерите на Евросъюза защитават своите икономически интереси. Веднъж вече се опарихме с “Южен поток”. Така че сега не трябва да приемаме нищо в наша вреда, преди да сме получили равностойна компенсация. При това без да се вдига излишна пушилка, а с диалог. И твърдост, разбира се.", "date": "2018.06.05", "title": "За тигана и рибата"}
{"url": "https://www.monitor.bg:443/bg/a/view/naj-malko-100-migranti-sa-krushirali-prez-uikenda-v-sredizemno-more-101696", "text": "Международната организация за миграция (МОМ) и Върховният комисариат за бежанците на ООН (ВКБООН) заявиха, че най-малко 100 мигранти вероятно са загинали, след като препълнен с хора контрабандистки плавателен съд се преобърна край бреговете на Тунис през уикенда, предаде АП. Смята се, че това е най-смъртоносното корабокрушение в Средиземно море тази година. Първоначално властите в Тунис казаха, че е потвърдена смъртта на 46 души, но че десетки все още са в неизвестност. Говорител на ВКБООН заяви, че е потвърдена смъртта на 52 човека, а за още около 60 души се предполага, че са загинали. Спасителните операции са прекратени заради лошото време, каза той. Преди трагедията ВКБООН беше изчислила, че 646 човека са загинали тази година при опит да прекосят морето, за да достигнат Европа.", "date": "2018.06.05", "title": "Най-малко 100 мигранти са круширали през уикенда в Средиземно море "}
{"url": "https://www.monitor.bg:443/bg/a/view/dobyr-jrebij-za-boksiorkite-ni-na-evropejskoto-v-sofija-101697", "text": "Като добър определиха в българския щаб тегления жребий за европейското първенство по бокс за жени. То стартира днес в 16 ч. с официално откриване в столичната „Асикс Арена“, а час по-късно там започва и първата сесия, в която няма да има български представителки. Всичките ни състезателки почиват в първия кръг на своите категории. В шампионата ще участват 146 боксьорки от 32 страни, които ще определят новите призьорки на континента в 10-те категории. С пълни отбори пристигнаха съставите на Русия, Украйна и Турция, а България ще бъде представена от 7 състезателки. 3 от тях – Севда Асенова, Станимира Петрова и Деница Елисеева имат да защитават европейските си титли от последното първенство, на което отново София бе домакин през 2016 г. При най-леките (до 48 кг) Седва Асенова ще боксира директно на ¼-финалите, където нейна съперничка ще бъде победителката от мача между Яна Прокесова (Чех) и Лаура Фуертес Фернандес (Исп). Евентуална среща с най-голямата й съперничка в категорията - Стeлуца Дуца (Рум), е възможна на полуфиналите. Именно на предишното европейско Севда детронира румънката със страхотна победа в първия кръг и си върна за двете загуби от нея на европейски финали (Дания 2007 и Букурещ 2014). В кат. до 51 кг Габриела Димитрова ще се изправи във втория кръг срещу чехкинята Нела Фрайхерова. Отново чак на полуфинал българката може да срещне силната украинка Татяна Коб. Черната котка за Станимира Петрова от Рио 2016 (отстрани я още в първия кръг) ще се цели в европейското злато, след като през 2016 г. загуби финала от рускинята Елена Савелева, която сега отсъства. Европейската ни шампионка от 2014 Стойка Петрова ще разбере първата си съперничка в кат. до 54 кг тази вечер, когато на ринга ще излязат Сара Свенсон (Шв) и Рабиа Орукоглу (Тур). От предишното първенство в София тук са само бронзовите медалистки Виктория Кулешова (Рус) и Делфин Мансини (Фр). Шампионката Станимира Петрова ще боксира в по-горната категория (до 57 кг), а сребърната медалистка Анна Алимарданова (Азер) не участва. Станимира ще излезе за първия си мач чак на 11 юни, когато ще боксира във втория кръг срещу победителката от тазвечершния двубой между Вида Рудолф (Слвн) и Сара Безам (Хърв). Евентуално на полуфинал Петрова може да срещне Сати Бурку (Тур), която отстъпи пред Деница Елисеева във финала на катогерията на европейското през 2016 г. Деница, която днес навършва 37 г., този път ще гони титлата при 60-килограмовите, овакантена от Дария Абрамова (Рус). Елисеева започва с унгарка във втория кръг, на полуфинал може да срещне рускинята Анастасия Белякова, а чак на финал - една от двете силни боксьорки Мира Потконен (Фин) или Ирма Теста (Ит). Европейската ни шампионка до 22 г. от преди 2 месеца Мелис Йонузова ще дебютира при жените в кат. до 64 кг срещу литовката Аустея Аусиуте утре, като и двете почиват в първия кръг. Също дебют при жените ще направи и европейската ни вицешампионка при девойките от София 2017 Аслъхан Мехмедова. Нейна първа съперничка в кат. до 69 кг ще бъде чехкинята Мартина Шморанзова. За разлика от повечето боксьорки, които трябва да свалят килограми преди голямо първенство, българското момиче има проблем с качването им. Тя спечели среброто си при девойките в кат. до 64 кг, а преди два месеца боксира на шампионата до 22 г. при 60-килограмовите. „Не можа да стигне оптималното тегло за тази категория, но ще се опитаме да компенсираме с техника и тактика. Най-важното е, че тренира упорито и много й се играе“, сподели личният треньор на Мехмедова Веселин Тодоров. „Доволни сме от жребия, макар че тепърва ще разгадаваме някои от съперничките. Момичетата са добре и сме сигурни, че ще постигнем успех на първенството“, коментира старши треньорът на жените Фикрет Ереджебов.  ", "date": "2018.06.05", "title": "Добър жребий за боксьорките ни на европейското в София"}
{"url": "https://www.monitor.bg:443/bg/a/view/greshnikyt-karius-igral-s-mozychno-sytresenie-vreshtu-real-101698", "text": "Вратарят на “Ливърпул” Лорис Кариус е получил \"визуално-пространствена дисфункция\" вследствие на удара, който Серхио Рамос му нанесе две минути преди първата от фрапантните грешки на германеца във финала на Шампионската лига срещу “Реал” (Мадрид). Това увреждане може да бъде причина за представянето на стража в злополучния за мърсисайдци двубой в Киев. Поне така се твърди в официалното изявление, което разпространиха специалисти от Масачузетската главна болница, в която Кариус се е изследвал. Самият вратар не получи нито нарушение, нито бе прегледан от лекарския щаб на “Ливърпул”, след като бе ударен от Серхио Рамос при един корнер в полза на “Реал”. Две минути по-късно германецът подари топката на Карим Бензема за първия гол на \"белите\". В 83-тата минута Кариус направи и втората си грешка, след като изпусна кълбото след удар от 30-ина метра на Гарет Бейл. След финала германецът посещава болницата в Масачузетс, а в становището на двама доктори – Рос Зафонте и Ленор Хърджет, на практика дава отговор на въпроса защо Кариус е бил толкова дезориентиран и неадекватен. „С разрешението на г-н Кариус предоставяме информацията за медицинското му състояние, за да се опитаме да предотвратим, доколкото е възможно, разпространението на непълна и грешна информация. На 31 май 2018 година г-н Кариус се подложи на обстоен преглед. След внимателно разглеждане на записа от мача, физическите прегледи, обективните показатели и оценката на всички данни, включително настоящите симптоми и симптомите непосредствено след контакта, заключихме, че г-н Кариус е получил сътресение по време на двубоя, игран на 26 май. Възможно е това да повлияе върху представянето му.\" След това американските специалисти добавят, че Кариус вече е значително по-добре и очакват той да се възстанови напълно. След тази новина за състоянието на вратаря фенове на “Ливърпул” призоваха в социалните мрежи финала в Шампионската лига да бъде преигран, което, разбира се, няма как да се случи.", "date": "2018.06.05", "title": "Грешникът Кариус играл с мозъчно сътресение врещу „Реал“"}
{"url": "https://www.monitor.bg:443/bg/a/view/djipitata-s-2-bona-poveche-dohodi-tazi-godina-101701", "text": "Доходите на общопрактикуващите лекари са нараснали средно с 2000 лева на месец от тази година. Това показват разчети на Националната здравноосигурителна каса, съобщени по време на семинар във Велинград. Увеличението на парите, които те получават от касата идва от повишените суми от т.нар капитация. Така се нарича постоянната сума, която те получават за всеки един пациент, записан в листата им независимо дали са го лекували или не. За записано дете от 0 до 18 –годишна възраст касата им брои не 1,37 лв., както беше до миналата година, а 1,45 лева. За записаните в листите им от 18 до 65 години – постоянният доход се е променил от 1,05 на 1,11 лева, а над 65 години плащането от 1,47 вече е 1,51 лева. От тази година са увеличени прите им и за профилактичните дейности. За профилатичен преглед на деца от 0 до 1 годинка и от 1 до 2  средствата се увеличават с един лев на преглед. Така съответно от 10.50 те стават 11,50 лв., а от 9.50 стават 10.50 лева. Средствата за имунизация на деца от 0 до 18 години от 4,50 стават 6.00 лева, а за пълнолетните от 4,50 на 5.00 лева. Ако пациентът е на диспансерно наблюдение и има две заболявания, джипито вместо 11,40 лв. ще получава 12,40 лева. Общо за джипитата в бюджета на касата за тази година са предвидени 207 млн. лева. НЗОК тази година разполага със 718 млн. лв. за медикаменти за домашно лечение. Тя заплаща 1 714 лекарствени продукти за конвенционално лечение и още 452 за скъпи иновативни медикаменти. Очаква се отстъпките от фармацевтичните компании от цените на лекарствените продукти да са за 172 250 058 лв.  Отделно НЗОК тази година заплаща 3693 медицински изделия, сред които са инсулинови помпи, колостомни и оростомни принадлености.    От касата съобщиха, че тя има договор с 2469 аптеки за отпускане на безплатни или с намаление лекартва, като 180 аптеки са прекратили договорите си с нея.", "date": "2018.06.05", "title": "Джипитата печелят с 2 бона отгоре "}
{"url": "https://www.monitor.bg:443/bg/a/view/izljazoha-rezultatite-ot-vynshnoto-ocenjavane-sled-7-klas-101703", "text": "Министерството на образованието публикуваа резултатите от националните външни оценявания по български език и литература и по математика след VII клас. Учениците могат да ги проверят на адрес: https://priem.mon.bg/. с входящия номер и код за достъп от служебната бележка за допускане до изпит. Резултатите може да се видят  От 13 юни седмокласниците ще могат да получат служебните си бележки с резултатите от НВО от училищата, в които се обучават, съобщиха от министерството.  Документи за прием в профилираните и професионалните гимназии в страната, в паралелките за профилирана подготовка в средните училища и професионалните гимназии или в паралелките за професионална подготовка в обединените, средните училища и профилираните гимназии се подават от 20 юни до 26 юни. Кандидатстването и тази година ще бъде чрез електронната система на МОН (https://priem.mon.bg/) или на хартиен носител в училищата-гнезда. Родителите или учениците, които са подали заявления за участие в първо класиране на хартиен носител, няма да могат да подават електронно и обратно. Балообразуването за отделните училища е различно. То се формира от получените точки на изпитите по български език и литература и по математика и от приравнените в точки оценки от свидетелството за основно образование по предмети, определени от съответните училища. Максималният бал, който могат да съберат канидат-гимназистите, е 500 точки, като 400 от тях са от външното оценяване. Списъците с приетите на първо класиране ще бъдат обявени до 3 юли 2018 г. Записването на учениците в новите им училища или подаване на заявления за участие във второ класиране е в периода 4-6 юли 2018 г.", "date": "2018.06.05", "title": "Обявиха резултатите от матурите след 7-и клас (ОБНОВЕНА)"}
{"url": "https://www.monitor.bg:443/bg/a/view/shofiorkata-prichinila-meleto-v-trud-se-ukri-101693", "text": "Шофьорката, която на 3 юни причини верижно меле с три коли на пътя между селата Граф Игнатиево и Труд край Пловдив, се укри. Младата дама Антоанета Лукова карала джипа „Мазда”, но след пътното произшествие неин приятел поел вината за катастрофата. Пробата му с драг чек показала, че той е дрогиран и човекът моментално бил арестуван. Часове по-късно пострадалите семейства от другите два автомобила се възмутиха, че не е задържан истинският виновник за катастрофата. По думите на хората, които са от село Дълго поле, жена е карала джипа, а не арестувания по-късно мъж. Той отишъл до мястото на инцидента с такси, седнал на шофьорската седалка на маздата и се пробвал да поеме вината. Самата шофьорка пък след катастрофата отишла при пострадалите да ги моли да не казват пред полицията, че именно тя е карала и е причинила верижното меле. След като истината кой всъщност е шофирал маздата излезе наяве, Антоанета се покри и от полицията я издирват, научи Агенция Монитор. Това кой точно е бил зад волана на возилото, причинило катастрофата, било установено със свидетелски показания и чрез записи от видеокамери на крайпътни заведения и търговски обекти. Преди тази катастрофа Антоанета имала влязло в сила наказателно постановление за административно наказание за шофиране след употреба на алкохол, разбра Агенция Монитор. Пътното произшествие стана около 15,35 часа на 3 юни на пътя Пловдив – Карлово. Лека кола „Мазда” нацелва отзад „Форд”, който от своя страна се блъска в движещото се пред него „Рено”. По данни от полицията при верижния сблъсък са пострадали общо 8 човека – четирима възрастни и четири деца, които били откарани в болница. Шофьорът на реното на 42 години бил тестван с дрегер и резултатът бил отрицателен. На шофьора на форда била взета кръвна проба, а водачът на маздата бил проверен с драг чек и резултатът за наркотици се оказал положителен.      ", "date": "2018.06.05", "title": "Виновницата за мелето в Труд се укри"}
{"url": "https://www.monitor.bg:443/bg/a/view/francuzin-shte-prepluva-8800-km-prez-tihija-okean-101686", "text": "Французинът Беноа Льокомт ще опита да направи нещо, което досега не е постигано от човек. Той стартира в най-дългото плуване по дистанция с дължина над 8800 километра в прекосяване на Тихия океан. Това ще стане почти по паралела от японската столица Токио на изток до Сан Франциско, Калифорния, на западното крайбрежие на САЩ. За целта екстремният плувец ще прекарва средно по 8 часа в океанските води, за което време ще минава при подходящи условия към 30-35 мили (около 55 - 65 км). Цялата експедиция ще продължи към 6 месеца. През тях роденият във Франция, но живеещ в САЩ Льокомт, ще трябва да се справи по пътя си с непредвидими опасности. В този регион на Пасифика е едно от местата, изобилстващо с бели акули, чийто път е на тези географски ширини между двата бряга океана. Освен тях може да срещне изключително отровни медузи, китове. Не са изключени и бури, както и много ниски температури на водата заради теченията в този район. През цялото време 51-годишният Льокомт ще бъде придружаван от 20-метрова ветроходна яхта, на която ще бъде неговият екип от 8 души. Те ще следят през GPS система местоположението му във всеки миг, въпреки че целта е да го виждат през цялото време. Тези хора освен че ще се грижат за екстремния плувец, ще участват и в неговите научни изследвания за замърсяването на океанските води и движението на плаващите отпадъци по повърхността. Ще изследват обаче и състоянието на организма му и натоварванията на сърцето от физическите усилия. Заниманието е много енергоемко и той ще трябва да си осигурява около 8000 калории на ден. Ще се храни с доста мазнини, макаронени изделия и различни супи. Експедицията на Льокомт стартира точно 20 години, след като той преплува Атлантическия океан. Тогава за 73 дни той преплува 6400 км. След като излезе на брега, първите му думи бяха: \"Никога повече\". След което започна да замисля следващото си приключение. За изпитанието \"Най-дългото плуване\" през тихи океан подготовката ме трая цели 6 години. Той го обяви за първи път през 2011-а.", "date": "2018.06.05", "title": "Французин ще преплува 8800 км през Тихия океан"}
{"url": "https://www.monitor.bg:443/bg/a/view/pravozashtitnichki-poiskaha-svoboda-za-buntovnicite-ot-harmanli-101689", "text": "Две правозащитнички, българка и чужденка, опънаха транспарант с надпис „Свобода за 21-те мигранти от Харманли!“. Това стана в Районния съд в Харманли на второто съдебно заседание за бунта от 24-и номеври 2016-а. Тогава над 2000 мигранти, предимно от Афганистан, се разбунтуваха и причиниха щети за над 85 хил. лева. При сблъсъците пострадаха полицаи и жандармеристи. Съдията по делото Веселин Коларов нареди плакатът да бъде сгънат, а двете момичета да бъдат изгонени от залата. С тях бяха и двама млади мъже, които не говореха български. Едно от момичетата, на видима възраст около 25 години, се представи като Драгомира Иванова, а чужденката заяви че е „Гражданка на Европа“. Младите хора заявиха, че не представляват конкретна организация, а действат от голяма група граждани на България и ЕС, които застават в защита на 21-те обвинени за размириците. „Те бяха затворени в лагера с една измислена карантина. Отношението към тях беше нечовешко, затова призоваваме властите да ги пуснат на свобода незабавно“, каза Иванова. Според нея, агресията на мигрантите по време на бунта била защитна, защото „полицията ги биеше наред“. Междувременно графити със същия надпис са залели центъра на София. „Свобода за 21-те мигранти от Харманли!“ е изпраскано със шаблон и може да се види по стените на Ректората на СУ „Св. Кл. Охридски“ и други обществени сгради, показа наша проверка. Защитничките на мигрантите пък казаха, че се страхуват за живота си, защото заради дейността си непрекъснато получават заплахи за физическа разправа от неофашисти и ксенофоби. За втори път в залата в Районния съд в Харманли се явиха само 10 от общо 21 обвинени за бунта. Другите 11 са обявени за общодържавно издирване, но все още няма конкретен резултат от него. Делото беше отложено, а следващото заседание ще бъде на 7-и август в Харманли.  ", "date": "2018.06.05", "title": "Правозащитнички поискаха свобода за бунтовниците от Харманли"}
{"url": "https://www.monitor.bg:443/bg/a/view/borisov-i-frank-obsydiha-borbata-s-korupcijata-101684", "text": "Премиерът Бойко Борисов се срещна с федералния прокурор на Германия д-р Петер Франк, съобщиха от преслужбата на кабинета Фокус на разговора бил поставен върху усилията, които България полага за борба с контрабандата, както и върху създадения и вече показващ резултати нов антикорупционен орган – Комисията за противодействие на корупцията и за отнемане на незаконно придобитото имущество. В срещата участва главният прокурор Сотир Цацаров, по чиято покана е в София д-р Франк.", "date": "2018.06.05", "title": "Борисов и Франк обсъдиха борбата с корупцията"}
{"url": "https://www.monitor.bg:443/bg/a/view/marius-kamen-donev-i-ivan-urukov-blestjat-na-sofija-mono-101688", "text": "Осмото издание на фестивала на моноспектаклите „София Моно 2018” ще събере почитателите на Мелпомена от 7 до 17 юли край откритата сцена в уютния парк на Военна академия. Организаторите на събитието - „Артишок“ и Столична община, ще посрещнат зрителите след края на театралния сезон с най-качествените театрални моно-постановки от афиша на столицата и под звездното небе. Датите 8 и 12 юли са за Камен Донев и неговите две емблематични представления - „Възгледите на един учител за народното творчество“ и „Възгледите на един учител за всеобщата просвета“. 9 юли по изключение е запазен за не-моноспектакъл: „Мъжът на жена ми“, постановка на Мариус Куркински по пиесата на хърватина Миро Гавран с Мария Сапунджиева, Ненчо Илчев и Кирил Ефремов, които ще покажат сериозните неща от живота, погледнати от смешната им страна. На 10 юли ще гледаме и самия Мариус в „Черното пиле“ по разказите на Николай Хайтов „Мерак“, „Пазачът на овесената нива“ и „Черното пиле“. На 11 юли е топ постановката „Грамофонът“ на Виктор Калев. Авторският концерт-спектакъл представя  и български песни на любими изпълнители в негова интерпретация. Това ще е единствената възможност да го видим в София в близките месеци, защото всички дати до края на сезона са разпродадени. На 13 юли от Македония пристига актрисата Оливера Аризанова-Монсбарт с моноспектакъла „Тя“. Първото чуждестранно заглавие в „София Моно“ пристига след редица участия и награди в различни международни театрални форуми. Автор на текста е българката Даниела Колева, режисьор е Васил Михаил, постановката е на Народен театър „Антон Панов“ - Струмица. За 14 юли е планиран „Живак” на актьора Димитър Живков. През този сезон представлението се изигра за 150-и път и ако все още не сте успели да го видите, сега е вашият шанс. На 16 юли е ред на нашумялата постановка „Пилето, което казва ку“ на Иван Юруков по текстове на Александър Урумов. Началният час на вечерните представления е 21.00. За 15 юли е предвидена киновечер, по време на която ще бъде прожектирана по избор на партньорите на събитието от кино-литературния фестивал „Сине Либри“. За децата пък ще има дневни работилници и срещи в парка с вход свободен. Предстои добавяне на още постановки и изненади в програмата на „София Моно 2018“, за които може да следите във фейсбук страницата на проявата. Билетите за спектаклите вече са в продажба на цени от 10 до 40 лв. Проектът е част от Календара на културните събития на Столична община.", "date": "2018.06.05", "title": "Мариус, Камен Донев и Иван Юруков блестят на „София Моно“"}
{"url": "https://www.monitor.bg:443/bg/a/view/dyrjavna-zemja-za-mladite-fermeri-101691", "text": "Един от стимулите за връщане на интереса на младите към земеделието може да бъде земята от държавния поземлен фонд. Това каза земеделският министър Румен Порожанов по време на съвместната му пресконференция с ресорния еврокомисар Фил Хоган след днешната неформална среща на министрите на земеделието в ЕС, провела сe в София в рамките на българското европредседателство. Темата й бе именно подмладяването на сектора. По време на дебатите при закрити врата е са били цитирани различни статистики за застаряването в сектора. От италианската делегация са съобщили, че на Апенините съотношението между млади и възрастни фермери е едно към четири в полза на последните. От Ирландия са попитали как може да се стимулират младите хора в сектора, като целевите субсидии обикновено са само за определен не много дълъг срок от време. Еврокомисарят Фил Хоган поясни, че от следващия програмен период ще стане задължително всяка страна да дава поне 2% от евросубсидиите по ОСП, които й се отпускат само за стимулиране на младите фермери. По думите му и досега този дял е бил същият, но страните са харчели средно по 0,8% от ресурса или над 2 пъти по-малко, а останалите средства са отивали за друг и цели. Румен Порожанов цитира статистика, според която едва 6% от фермерите в Евросъюза са на възраст под 35 години, а други 56 на сто са по-стари от 55 години. „И сега не е малък инструментариумът, използван за подпомагане на младите фермери и да се инвестира в иновации, за да може секторът да бъде по-привлекателен за тях. Темата обаче е много комплицирана и това е предизвикателството пред новата Обща селскостопанска политика /ОСП/. Елемент на бъдещите стратегически планове ще бъде и политиката, която всяка страна членка ще заложи в този аспект“, добави той. „Еврокомисията няма да даде одобрение на плановете на всяка страна по ОСП, ако не се залагат постигане на общите цели, а една от тях е именно обновяване на поколенията“, каза еврокомисарят по земеделие и развитие на селските райони Фил Хоган. Според него сега е важно да се вземат решения, които допълват досегашните мерки в тази насока. Относно финансовата рамка на ОСП, еврокомисарят каза, че на неформалната среща продължила почти 4 часа са били направени коментари от представителите на някои от страните. „Предстои формална среща на 18 юни в Люксембург и тогава ще имаме възможност отново да обсъдим всички тези предложения. Това, което се стремя да постигна, чрез предложението на ЕК, публикувано в петък е да останем най-близо до заключенията станали факт през март по време на българското председателство и по доклада, гласуван в Европарламента. Трите документа заедно са много сходни, което е много добре по отношение на отправната точка за преговорите по ОСП. Надявам се, че законодателите /в ЕП - б. а./ ще продължат да работят по предложенията и в следващото австралийско председателство до края на годината“, каза еврокомисарят. Според него цялата многогодишна финансова рамка на Евросъюза трябва да бъде приета най-късно до март догодина, когато е и срокът за излизане на Великобритания от ЕС. По думите в противен случай, за следващия програмен период, ще трябва да се спазва сегашната, но при дефицит на средства, именно заради Brexit и нарастващите разходи за справяне с бежанската криза.  ", "date": "2018.06.05", "title": "Държавна земя за младите фермери"}
{"url": "https://www.monitor.bg:443/bg/a/view/djuliana-de-sio-ot-seriala-oktopod-idva-u-nas-101702", "text": "Световноизвестната италианска актриса Джулиана де Сио, позната на родната публика от третия сезон на хитовия тв сериал „Октопод“, където си партнира с Микеле Плачидо, ще бъде специален гост на третото издание на Фестивала на италианското кино в България. За форума, който ще се състои от 11 до 16 юли в София, ще пристигне и режисьорът и сценарист Федерико Моча, автор на романа „Три метра над небето“ (издаден на български от „Хеликон”), чиято екранизация се превърна в международен бестселър. В рамките на форума ще бъдат представени 10 филма, подбрани съвместно с фондация Apulia Film Commission, които ще бъдат прожектирани от 11 до 13 юни в кино „Люмиер Лидл“, а от 14 до 16 юни – в Дома на киното, където скоро ще бъдат пуснати в продажба съответните билети. Голяма част от заглавията са носители на някои от най-престижните кинематографични награди в Италия – Давид на Донатело, Сребърна лента и т.н. Фестивалът ще бъде открит в 18.30 часа в понеделник със закачливата комедия QuoVado? („Накъде съм тръгнал?“) в кино „Люмиер Лидл“ на НДК. На 13 юни от 20.00 ч. пак там ще бъдат връчени почетните плакети на третото издание на форума, след което ще бъде представен филмът „Руди Валентино“ за историята на голямата звезда на нямото кино. В образа му ще се превъплъти един от младите красавци на италианския екран – Пиетро Мазоти, а в една от ролите ще блесне неостаряващата Клаудия Кардинале. Сред присъстващите на прожекцията ще бъде и режисьорът на лентата Нико Чирасола. Сред филмите, които ще бъдат представени на фестивала, са Un Natale al Sud („Коледа на Юг“), Nonc’è campo („Без покритие“), Sei mai stata sulla Luna? („Била ли си на Луната?“), Matrimonio al Sud („Сватба на Юг“), La cena di Natale („Вечерята на Коледа“), Chi m’ha visto? („Кой ме е видял?“), Loro chi? („Те кои?“), La guerra dei cafoni („Войната на неудачниците“). На 14 юни ще бъде подписан меморандум за сътрудничество между фондация Apulia Film Commission и Националния филмов център с цел подпомагане на реализацията на филмови копродукции между италианската област Пулия и България.  ", "date": "2018.06.05", "title": "Джулиана де Сио от сериала „Октопод“ идва у нас"}
{"url": "https://www.monitor.bg:443/bg/a/view/100-talantlivi-ruski-deca-otkriha-v-kamchija-pyrvata-ljatna-smjana-101690", "text": "100 талантливи деца от руския град Зеленоград пристигнаха в Санаторно-оздравителния комплекс „Камчия“ край Варна за първата лятна детска лагерна смяна „Нашият дом - Земята“. Тя беше тържествено открита с издигането на флаговете на България и Русия под звуците на националните химни на двете страни. Специално приветствие към участниците поднесе Михаил Журавльов - изпълнителен директор на Център за народна помощ „Благовест“ в Зеленоград. „В „Камчия“ попаднахме в приказка – тук ще научите нови, интересни игри, ще получите нови знания и умения. Тази ваканция ще остане незабравима“, обърна се той към младите участници. Талантливите деца на Зеленоград са на 14-дневен отдих в България по проект на Центъра за народна помощ „Благовест“, включен в плана за мероприятия, които се провеждат в рамките на „Десетилетие на детството“ – една от инициативите на президента на Руската федерация, Владимир Путин. Децата са от 9 до 16 години и лагерът в „Камчия“ за тях е награда за високи постижения в науката, творчеството, изкуствата и спорта. Това са изявени възпитаници на училищата в един от най-високотехнологичните руски градове. „В „Камчия“ пристигнаха изявени артисти, танцьори, музиканти, млади журналисти, футболисти, тенисисти“, коментира ръководителя на групата, Юлия Ларина. Още с откриването на лагерната смяна беше обявен и фотоконкурс „Земята – на фокус“. С най-добрите фотографии ще бъде подредена изложба в детския лагер „Черноморски“. Младите журналисти от смяната пък ще подготвят дневник и публикации. 6 юни е обявен за ден на руския език и Александър Сергеевич Пушкин, а също и 5-ия рожден ден на „Черноморски“. Празникът ще бъде отбелязан с концерт на известната българска певица и актриса Грета Ганчева. Започват и Пушкински дни с кинопанорама на филми по творчеството на твореца. Ще бъдат представени филмите „Приказка за Цар Салтан“, „Малки трагедии“, „18-14“, „Господарката – селянка“. В петък малките и големи гости на „Камчия“ ще участват в честването на 30-годишнината от втория руско-български полет и ще имат възможност да се срещнат с българските космонавти Георги Иванов, Александър Александров и Красимир Стоянов и легендарният им руски колега Виктор Савиних. В програмата на лагерната смяна, младите изследователи ще разкриват тайните на Земята и Космоса в игри на плажа и  парка на комплекса, походи и експерименти. Те ще покажат талантите си и на Международния фестивал за детско творчество „Звездите на Камчия“, който се провежда под знака на UNESCO и тази година отбелязва 10-годишен юбилей. В първата лагерна смяна участват и деца от „Галактика Спорта“ чрез „Мосгортур“, както и грации от Санкт Петербуг, които са на спортен лагер по художествена гимнастика. Започна и най-новият проект – „Приключенска академия Камчия“ – дневен лагер за деца от 7 до 10-годишна възраст, които под формата на игри, изучават английски език.", "date": "2018.06.05", "title": "100 талантливи руски деца откриха в „Камчия“ първата лятна смяна "}
{"url": "https://www.monitor.bg:443/bg/a/view/rahoj-se-pensionira-101687", "text": "Бившият испански премиер Мариано Рахой обяви, че ще се оттегли като лидер на Народната партия, предаде Франс прес. \"Настъпи моментът да сложа окончателен край на този етап. Народната партия трябва да продължи напред и да пише историята си в служба на испанците под ръководството на друг човек\", каза 63-годишният Рахой след среща с партийното ръководството в Мадрид. \"Така е най-добре за мен, най-добре за партията и най-добре за Испания\", добави той, цитиран от Ройтерс. Рахой ръководи от 2004 г. консервативната партия. Неговото правителство бе свалено от власт в петък с вот на недоверие от парламента във връзка с няколко съдебни дела за корупция.", "date": "2018.06.05", "title": "Рахой се пенсионира"}
{"url": "https://www.monitor.bg:443/bg/a/view/arest-za-svodnici-razsledvani-vyv-francija-za-trafik-na-hora-101685", "text": "Състав на Апелативnия съд във Варна потвърди като законосъобразни и обосновани определенията на Варненския окръжен съд от миналата седмица, с които на основание Европейска заповед за арест (ЕЗА), издадена от компетентни френски власти, са  първоначално задържани под стража Огнян Стефанов и Райчо Райчев. Спрямо всеки един от тях има ЕЗА, издадена на 24 май, тази година, от прокурор при Окръжния съд в Бобини, Франция. В документите се посочва, че френските власти провеждат наказателно преследване срещу двамата българи за трафик на хора, склоняване към проституция и участие в организирана престъпна група. Деянията били извършени от средата на 2015 година до 23 януари 2018 в Париж, Кретей, в региона Ил-дьо Франс. Според събраните до момента данни от френските власти, Райчо бил организатор на мрежата за сводничество и трафик на жени от България, принуждавани да проституират във френски градове, а Огнян е бил един от сутеньорите. Максималният размер на наказанието, което френските закони предвиждат е 10 години „лишаване от свобода“. Съставът на Варненския апелативен съд не коментира и не анализира фактите, посочени в ЕЗА, издадени за двамата българи. Това е в правомощията на Окръжния съд при разглеждане на искането за предаването им на френската държава. Въззивната апелативна инстанция смята, че първоинстанционният съд е съобразил всички основания, посочени в Закона за екстрадицията и европейската заповед за арест (ЗЕЕЗА) и правилно е определил първоначалния арест за двамата мъже. На твърдението на защитата на Райчев, че в ЕЗА не е посочена влязла в сила присъда или пък гаранции, че българинът може да обжалва ареста си във Франция, Варненският апелативен съд посочи, че това са въпроси, които могат да бъдат поставени и обсъдени в Окръжен съд – Варна при разглеждане на делото за екстрадицията на Райчев. Определенията, с които Апелативен съд – Варна потвърди задържането под стража на Огнян Стефанов и Райчо Райчев, не подлежат на обжалване.", "date": "2018.06.05", "title": "Арест за сводници, разследвани във Франция за трафик на хора  "}
{"url": "https://www.monitor.bg:443/bg/a/view/varnenec-izprevari-alo-izmamnici-i-vze-hvyrlenite-ot-starica-pari-101676", "text": "Бдителен варненец успя да изпревари телефонни измамници и преди тях стигна до парите, които възрастна жена пуснала през балкона. В найлонова торбичка наивната възрастна жертва хвърлила 2 000 лева. Съседът й обаче забелязал какво се случва и успял да прибере сумата. Тъй като живеел на нисък етаж, видял падащата отвисоко торбичка и я прибрал навреме, но не успял да види от кой етаж са пуснати парите. Затова мъжът залепил във входа на блока съобщение, че парите са в него и собственикът им може да си ги вземе, когато пожелае. Това разкри шефът на варненската полиция, главен комисар Данаил Пашов, който уточни, че този случай е отпреди няколко дни. Пашов отчете спад на телефонните измами, които от началото на година във Варна са 95. Над 30% е разкриваемостта на престъпленията във варненска област за първите 5 месеца на т.г. За този период за извършени 2 убийства, а извършителите са задържани. Регистрираните грабежи са 42, а кражбите - 1100 или с около 400 по-малко от м.г. При тях разкриваемостта е 22 %. Над 100 души са били арестувани за притежание на наркотици.   ", "date": "2018.06.05", "title": "Варненец изпревари ало измамници и прибра хвърлени пари  "}
{"url": "https://www.monitor.bg:443/bg/a/view/bsp-iskat-ostavkata-na-zam-kmet-v-plovdiv-101675", "text": "От БСП поискаха на нарочна пресконференция оставката на зам.-кмета по транспорт в община Пловдив Златин Велев заради проваления по думите на социалистите транспортен проект в града. Нароченият общинар обаче им отговори, че това са политически спекулации и че транспортният проект е реализиран успешно. Проектът „Модернизация и развитие на устойчив градски транспорт в гр. Пловдив” е приключен успешно на 31 декември 2015 г. Такова е становището и на управляващия орган по оперативна програма „Регионално развитие“. Благодарение на проекта Пловдив стана първия град в страната  с над 48 километра велоалейна мрежа, предоставяйки възможност за алтернативен транспорт. Модернизирани бяха светофарните уредби на 50 кръстовища, изграден беше центърът за управление на трафика. Още в края на 2015 г. 285 автобуса, собственост на частните превозвачи, извършващи услугата обществен превоз на пътници по утвърдената общинска транспортна схема, бяха оборудвани с устройства и интегрирани в системата за управление на градския транспорт. Междувременно обаче договорите за някои от автобусните линии изтекоха, обявен бе конкурс за избор на нови превозвачи, последваха обжалвания, които в крайна сметка приключиха и на 1 март 2018 г. бе сключен новият договор. Автомобилният парк  е обновен почти изцяло с екологични автобуси „Евро 6“, които постепенно се оборудват се присъединяват към системата за електронно таксуване. Процесът не спира. По 11 линии - 4, 25, 113, 12, 21, 26, 36, 22, 24, 27 и 93, вече се продават електронни билети и броят им всекидневно нараства.   „Общинските съветници от БСП би трябвало да са добре запознати с процеса, тъй като именно с решение на Общинския съвет билети се продават както от автоматите, така и от кондукторите. По същия начин стои и въпросът за паралелната продажба на електронните и стандартните досега абонаментни карти за градски транспорт”, каза Велев.  Автоматите по спирките също са функционални, като предстои да бъдат пуснат в работен режим след пълното оборудване на новите автобуси, допълни той. Това също е вследствие на прието от Общинския съвет, включително с представители на БСП, решение, с което се измени и допълни механизмът за разпределяне на субсидиите, които Община Пловдив изплаща на превозвачите. Освен че транспортната услуга непрестанно се подобрява, цената на билета за градския не се е повишила и е 1 лев, подчерта заместник-кметът инж. Златин Велев. За разлика от БСП, успешната реализация  на проекта получи високо признание от непредубедени институции и организации. На осмото издание на един от най-големите и влиятелни дигитални и технологични форуми Webit Festival за изграждането на Центъра за управление и контрол Община Пловдив получи наградата в категорията за най-добра иновация за мобилност за 2017 година в съвременния транспорт и свързаните с него дейности.  ", "date": "2018.06.05", "title": "БСП искат оставката на зам.-кмет в Пловдив"}
{"url": "https://www.monitor.bg:443/bg/a/view/mauro-i-uanda-gostuvat-na-slonove-v-afrika-101692", "text": "Нападателят на \"Интер\" Мауро Икарди не попадна в състава на Аржентина за световното първенство по футбол в Русия. Той обаче не изглежда толкова нещастен от този факт, ако се съди от снимките, които праща заедно с жена си Уанда от турнето им в Африка. Двамата се отдадоха на фотосафари и непрекъснато се снимат с екзотични животни и в любопитни ситуации. Едно от вълнуващите им преживявания беше срещата със слонове и възможността да влязат в кадър с тях. Преди да стигнат до гигантите пък Мауро Икарди пусна в Инстаграм снимка на половинката си, която се къпе гола в импровизирана баня, заградена с тръстики под погледа на маймуни. Това предизвика доста солени коментари за чувството му за хумор.", "date": "2018.06.05", "title": "Мауро и Уанда гостуват на слонове в Африка"}
{"url": "https://www.monitor.bg:443/bg/a/view/letni-policai-ot-sofija-shte-lovjat-djebchijkite-vyv-varna-101678", "text": "Двама служители от Столичната дирекция на МВР са командировани за летния сезон във Варна, за да следят за джебчийските кражби. Това съобщи директорът но Областната дирекция на МВР във Варна, старши комисар Даниел Пашова. Полицаите от София ще работят, както в масовия градски транспорт, така и в големите търговски вериги. Ако започнат кражби по плажовете, столичните криминалисти ще оказват помощ и там. Според полицейската статистика, джебчийските кражби във Варна запазват броя си през последните няколко години. При 64 извършени през 2015г.., от януари досега са регистрирани едва 18 такива престъпления. Към момента още не са засечени гастролиращи крадци, но най-често са се проявявали „сръчковци“ от близкото градче Игнатиево, известно с клановете, занимаващи се основно с джебчийство. Според директора на Областната дирекция на МВР-Варна, освен двамата полицаи от София, по линия на джебчийските кражби край морето продължава да работи и постоянно действащата местна група от служители на Районните управления в града. Между 12 и 16 полицаи работят в нея, в зависимост от интензитета на извършените кражби, каза още Пашов. От вътрешността на страната ще бъдат командировани и 42 полицаи, които ще дават дежурства в курортите край Варна. Очакват се и полицаи от Румъния и Германия. През летния сезон ще има и велополицейски патрули, които също ще се включат в опазването на реда и спокойствието на туристите в „Златни пясъци” и Морската градина на Варна.", "date": "2018.06.05", "title": "„Летни“ полицаи от София ловят джебчии във Варна  "}
{"url": "https://www.monitor.bg:443/bg/a/view/varnenci-polzvat-kolite-si-vmesto-chadyri-zatova-ima-zadrystvanija-101680", "text": "„Варненци си ползваме колите като чадъри. Малко дъжд да завали и всички се качваме по колите. Огромни задръствания имаше вчера“, коментира директорът на Службата по пожарна безопасност и защита на населението във Варна, комисар Тихомир Тотев на брифинг в полицията. Заради задръстванията в града, пожарен автомобил е стигнал до повикване в АГ- болницата след 30 минути, каза още шефът на пожарната. При бедствия като вчерашния пороен дъжд, хората трябва да бъдат търпеливи и при възможност да не излизат навън с автомобилите си, ако не им е наложително“, препоръча комисар Тотев. Той добави още, че в случай на проливни валежи, водачите трябва да изчакват на паркинги или на закрито до успокояване на обстановката. 128 обаждания са постъпили на телефон 112 за броени минути по време на вчерашния проливен дъжд във Варна. Случаите, в които реално се е наложила намеса на Пожарната и Гражданска защита обаче са 36, уточни Тотев. В останалите случаи наводняването в помещенията е било под 10 сантиметра. „Нашата техника няма възможности да изсмуква и да изсушава помещенията, ако няма шахта, в която да се потопи смукателната помпа“, уточни той. Отработването на останалите 36 произшествия е продължило до вторник сутринта. През цялата нощ спасителните екипи са отводнявали приземни етажи и мазета на обществени и частни сгради, като на смяна са били 8 екипа. С приоритет са обслужвани адресите с обществено предназначение, като АГ-болницата, ЦСМП-Варна, един търговски център, две ДКЦ-та и три детски градини. Пожарникарите и спасителните екипи са работили при изключително тежки условия, като натовареността на екипите е била съизмерима с тази за една седмица. Затова временно са сформирани още два екипа с електрически помпи за отводняване на по-малки помещения, добави Тотев.    ", "date": "2018.06.05", "title": "Варненци ползвали колите си вместо чадъри"}
{"url": "https://www.monitor.bg:443/bg/a/view/barsa-s-igrachi-vyv-vsjaka-edna-grupa-ot-mondiala-101694", "text": "Испанският гранд „Барселона“ записа поредно впечатляващо постижение. Световният колос се превърна в първия клуб в историята с футболисти във всички групи на Мондиала. Впечатляващото постижение на каталунците на практика изпраща 13 представители в Русия, като поне един от тях ще играе във всяка от осемте групи на шампионата, стартиращ на 14 юни. Най-много футболисти от „Барселона“, разбира се, ще играят в група „В“, където е националната селекция на Испания. Там каталунците ще бъдат представени от Жерар Пике, Серхио Бускетс и Жорди Алба. В група „А“ Луис Суарес ще защитава цветовете на Уругвай, в група „С“ Самюел Юмтити и Усман Дембеле ще играят за Франция, група „D“ ще проследи изявите на звездата Лионел Меси в Аржентина и Иван Ракитич в Хърватия, група „Е“ ще се наслади на Филипе Коутиньо и Паулиньо от Бразилия, за Бундестима в група „F“ ще видим Марк-Андре тер Щеген, Томас Вермаелен ще рита за Белгия в група „G“ и в група „Н“ Йери Мина ще се състезава под флага на Колумбия.", "date": "2018.06.05", "title": "„Барса“ с играчи във всяка една група от Мондиала"}
{"url": "https://www.monitor.bg:443/bg/a/view/tapa-po-stolichnija-bul-vasil-levski-ot-nachaloto-na-uli-101683", "text": "Нов ремонт ще затрудни движението в столицата от началото на юли. Преасфалтирана ще бъде отсечката на бул. „Васил Левски“ от Софийския университет до ул. „Граф Инганатиев“. Това съобщи зам.-кметът по транспорт Евгени Крусев, който инспектира ремонта на тротоари на ул. „Гюешево“ в район „Възраждане“. \"Обектът бул. \"Васил Левски\" ще бъде съвместен с ремонт на ул. \"Граф Игнатиев\", тъй като там има да се сменят релсите, които са в самото кръстовище и съответно ще се изгражда и подлез към близко намиращата се метростанция. Движението няма да бъде спирано, което ще доведе до възможни задръствания. Призовавам хората да използват бул. \"Евлоги и Христо Георгиеви\" като най-близка алтернатива“, заяви Крусев. През тази седмица се извършва основен ремонт на ул. „Гюешево“, където се предвижда подмяна на асфалтовата настилка и на тротоарите, както и пренареждане на гранитните бордюри. Паралелно с това се извършват ремонти и на други улици, които са предвидени за основна реконструкция, каза Крусев. Зам.-кметът съобщи, че до дни ще стартира и изграждането на кръгово кръстовище на ул. „Папрат“ и ул. „Захари Зограф“. Предстои да започнат и ремонтни дейности и по ул. „Боянска“, като по този начин улицата ще бъде рехабилитирана в цялата и дължина.  „Продължава засилена кампания и за ремонт на тротоарните настилки, като избраните улици ще бъдат по предложение на районните кметове“, припомни Крусев. В момента тече и ремонт по бул. „ Тодор Каблешков“, който трябва да е готов до 20 юли. Реконструкцията обхваща участъка от магазин \"Кауфланд\" до бул. „Цар Борис III“. В рамките на ремонта пътното платно е затворено за движение, за което е направена временна организация на движението, преасфалтира се и кръстовището с бул.“Цар Борис Трети“, което е едно от най-натоварените. Там също поетапно се ограничава движението.  ", "date": "2018.06.05", "title": "Тапа по столичния бул. „Васил Левски“ от юли"}
{"url": "https://www.monitor.bg:443/bg/a/view/holandskijat-premier-mie-parlamenta-101679", "text": "Холандският премиер Марк Рюте демонстрира как един политик трябва да се държи в обществото. Докато влиза в парламента, Рюте разлива чаша с напитка. Веднага след това премиерът взима парцал от чистачките и започва собственоръчно да чисти разсипаното на пода кафе. В същото време чистачите аплодират и насърчават премиера. Инцидентът е станал в понеделник и е бил запечатан в интернет от журналистката Ирин Оствен.", "date": "2018.06.05", "title": "Холандският премиер мие парламента "}
{"url": "https://www.monitor.bg:443/bg/a/view/chereshari-izljazoha-na-protest-zaradi-niskite-izkupni-ceni-101668", "text": "Десетки собственици на черешови градини и берачи излязоха на протест край АМ Тракия заради ниските изкупни цени на продукцията им.  Те настояха за спешна намеса на държавата тъй като им се налагало да продават плодовете на цена далеч под себестойността им. Пристигналият на място зам. министър на земеделието и храните Цветан Димитров изрази изненадата си от недоволството на черешарите. По думите му от понеделник вече вървели разговори на експерти от ведомството със собственици на градини в района на Кюстендил.Предстояла среща с търговците и преработвателите, за протеста лично отй разбрал от медиите. „Протестиращите са били подведени да излязат на пътя, от една седмица в МЗХ следим процесите в сектора, така както е и в розопроизводството.Няма нищо извънредно, ако се наложи  държавата има финансови инструменти, с които да се намеси. Това е помощта де минимис, но нека сме наясно, че тя се прилага само когато се компенсира продажба под себестойност.Себестойността до момента при тези стопани, които са изпълнили всички агротехнически мероприятия е някъде около 600-620 лв /дка.От тази сума 272 лв са държавната субсидия, те. Близо 42 процента. За килограм череши тази себестойност е между 60 и 75 ст в зависимост от сорта и за какво са предназначени плодовете.Направили сме себестойност и по райони. Миналата година, без да е имало протести подкрепихме с де минимис производителите , чийто градини бяха измръзнали.“, настоя зам. министър Цветан Димитров. По негови данни процесът на изкупването на череши не е спирал, най-големият търговец от Пловдив само за ден бил изкупил 550 т на „нелоши“ цени.Стойностите варирали от 0,65 лв до 2,50 лв за килограм за прясна консумация. Имало увеличение на производството, само за една година са влезли  в плододаване нови 12 000 дка градини. Около 20 на сто от производителите обаче нямали договори с преработвателите, в ЕС нямало друга държава освен България, която да покрива 43 на сто от себестойността. Един-единствен производител настоявал за въвеждането на обратна ставка за ДДС, този проблем обаче не се решавал от земеделското ведомство, а от Министерството на финансите. България е сред основните износители на череши, годишно близо 2 000 т заминавали за Румъния, Италия и Германия. От градушките са пострадали  2 900 дка черешови градини в Силистренско, Сливенско и Плевенско, щетите били описани и заплащането на стопаните престояло. „Заместник – министърът говори общо приказки, това го слушаме от няколко години и просто не виждам дори лъч на надежда за нас като производители…“, категоричен е грижещият се за около 400 дка градини в землищата на старозагорските села Кирилово и Ракитница Петър Лазаров. От насажденията си той продал минимални количества, като цената се сринала от 1 лв на 0,7 лв /кг. „Искаме помощ от държавата защото продаваме на безценица и под себестойност. Говорят по книга, а никога не са стъпвали в градините, за да видят какво е положението там…“, ядосано обобщи мнението на черешопроизводителите  Лазаров. До предварително заявеното затваряне на автомагстрала „Тракия“ не се стигна.След като върху асфалта по пътя за село Загоре бяха изсипани десетина касетки с череши берачите изхвърлиха плодовете в канавката под погледите на петдесетината полицаи от Стара Загора. Според директора на ОД на МВР – Стара Загора Георги Хаджиев подаденото заявление до общинската администрация за протеста не бил подписан, нямало разрешение за блокиране на пътищата.", "date": "2018.06.05", "title": "Черешари излязоха на протест заради ниските изкупни цени"}
{"url": "https://www.monitor.bg:443/bg/a/view/sydyt-otnovo-ne-reshi-za-posta-na-ivancheva-101682", "text": "Апелативният специализиран съд за втори път отложи решението си дали да отстрани от длъжност обвинената в корупция кметица на столичния район „Младост” Десислава Иванчева. Днес постъпиха нови 4 тома със секретна документация по делото. Адвокатите ще трябва да се запознаят с материалите до четвъртък. За тогава е насрочено поредно заседание. Предишният опит на спецпрокуратурата да отстрани Иванчева от поста се провали отново заради искане на защитата да изчете материали по делото. Държавното обвинение иска Иванчева да напусне поста си, след като стана ясно, че от килията си в ареста тя е издала заповед за уволнението на заместника си Румен Русев, който е един от основните свидетели срещу нея. Миналата седмица Столичният общински съвет обаче избра именно Русев за изпълняващ длъжността районен кмет, след като заместника й Владимир Клисуров си подаде оставката.    ", "date": "2018.06.05", "title": "Съдът отново не реши за поста на Иванчева"}
{"url": "https://www.monitor.bg:443/bg/a/view/pochina-onkobolnata-teodora-101681", "text": "Онкоболната Теодора Маджарова, която през май бе транспортирана от Бразилия у нас с помощта на дарителска кампания, е починала вчера. Скръбната вест съобщи съпругът ѝ Александър Русанов, като си сложи черна лента на профила във Фейсбук, съобщи Блиц.    32-годишната Теодора, която страдаше от рак на гърдата, миналия месец замина за Бразилия, за да се лекува при тамошен лечител. Състоянието й обаче се е влошило и се наложи тя да бъде транспортирана спешно обратно за България. Веднага след това беше приета в столична болница.  ", "date": "2018.06.05", "title": "Почина онкоболната Теодора "}
{"url": "https://www.monitor.bg:443/bg/a/view/cvetanov-se-sreshtna-s-s-obvinitel-nomer-1-na-germanija-101673", "text": "Шефът на вътрешната комисия в НС и председател на ПГ на ГЕРБ Цветан Цветанов се срещна с федералния прокурор на Германия д-р Петер Франк. Той е на официално посещение у нас по покана на главния прокурор Сотир Цацаров. По време на разговора си с него Цветанов подчертал, че приемането на антикорупционното законодателство било едно от големите предизвикателства пред управляващото мнозинство. Той обяснил, че вече има действаща Комисия за противодействие на корупцията, а с приетия антикорупционен закон работата на българския законодателен орган в сферата на сигурността и вътрешния ред не се е изчерпала. В тази връзка той припомня за приетата през 2015 година стратегия за реформа в съдебната система, следствие на което са били приети промени в Конституцията, а ВСС е бил разделен на съдийска и прокурорска колегия. „Така дадохме устойчивост и прогнозируемост в развитието на съдебната система“, подчертал Цветанов. Наред с това той обърнал внимание и на поправките в още два закона – този за изпирането на пари и за противодействие на тероризма. По думите на Цветанов с промените в антитерористичния закон страната ни отговаря на съвременните предизвикателства пред сигурността – едно от които несъмнено е тероризмът. Цветанов припомнил също, че един от най-големите успехи на парламентарното измерение на Българското председателство на Съвета на ЕС е приемането в София на процедурните правила за парламентарен контрол върху работата на Европол от страна на ЕП и националните парламенти.  Цветанов подчертал, че очертаването на ясна европейска перспектива пред страните от Западните Балкани, случило се по време на председателството, е стъпка към гарантирането на сигурността на целия Европейски съюз. По време на срещата Цветан Цветанов сподели задоволството си от декларираната воля за продължаване на доброто сътрудничество между България и Германия в сферата на правоохранителната система. Цветанов бе категоричен, че България винаги е разчитала и ще продължи да разчита на немския опит в сферата на съдебната власт. На свой ред Петер Франк отбелязал, че на организираната престъпност и корупцията трябва да се противодейства на всички възможни равнища, като това трябва да е видимо и за обществото. „Създаването на антикорупционен орган е много важна стъпка. Това е сигнал, че проблемът е разпознат, което е важна предпоставка към преминаването към следващия етап на противодействие“, обяснил Франк. По думите му в близките 10 години тероризмът ще бъде основната заплаха за западните страни. „Тук сътрудничеството е ключово, като трябва да се стремим не само към двустранни сътрудничества, но и към тристранни и многостранни партньорства“, подчертал Франк.", "date": "2018.06.05", "title": "Цветанов се срещна с обвинител номер 1 на Германия"}
{"url": "https://www.monitor.bg:443/bg/a/view/filmovo-ljato-na-visoka-skorost-ochakva-klientite-na-vivakom-101666", "text": "Код „Оранжевo” за изгодни пакетни предложения обявява Виваком през юни. ТВ пакетите се предлагат в комбинация с фиксиран интернет, като клиентите на Виваком могат сами да съчетават различните варианти за услугите спрямо собствените си нужди и потребление и така да се възползват от атрактивни отстъпки. Промоционалните пакети за интерактивна телевизия с кристално качество на звука и картината включват много повече премиум канали в сравнение със стандартните предложения. Като топ комбинация от телекома препоръчват: пакет TV 2L+ с достъп до над 200 телевизионни канала, от които над 45 HD програми, допълнен с високоскоростен интернет 100 Mbps, на цена от 27,79 лв. на месец. Клиентите на интерактивна телевизия от Виваком ще могат да се насладят на голямо филмово разнообразие, при това напълно безплатно – към всеки пакет за интерактивна телевизия телекомът подарява филмов пакет MAXI за целия срок на договора. Той дава достъп до видеотека с богато жанрово съдържание, което се обновява ежеседмично. Само през юни то ще бъде допълнено от шест нови топ заглавия, които са подходящи за филмови фенове от всички възрасти. Сред тях са забавната история за отгледаното от щъркели врабче сирак „Щъркелчето Ричард“, разказът за епичното съперничество между тенисистите „Борг/Макенроу“, както и четвърти сезон на хитовия екшън крими сериал „Rogue”. В допълнение към предложението клиентите ще могат да се насладят и на ексклузивно съдържание от каталозите на Discovery, Da Vinci, Disney, Nickelodeon и други с помощта на допълнителните медийни услуги по заявка, които се предлагат заедно за всички клиенти, предпочели оферта с включен TV 2L+ пакет от Виваком без допълнително заплащане.", "date": "2018.06.05", "title": "Филмово лято на висока скорост очаква клиентите на Виваком"}
{"url": "https://www.monitor.bg:443/bg/a/view/opravdaha-kmet-i-jurnalist-za-kleveta-101669", "text": "Пазарджишкият Районен съд оправда кмета на септемврийското село Семчиново Пламен Темелков и журналиста от в.“Септемврийци“ Димитър Комсийски, срещу които бе заведено дело за клевета от Георги Петров. Той твърдеше, че двамата са разпространили неверни клеветнически твърдения по негов адрес чрез публикация в общинския вестник на Септември. Според тъжителя и кметът, и журналистът и пиар на общината в Септември били извършили по две престъпления, клеветейки то чрез общинския вестник “Септемврийци“ и при показания в съда по друго дело. Освен да бъдат осъдени тъжителят поиска подсъдимите Пламен Темелков и Димитър Комсийски да му платят по 5 хиляди лева солидарно за нанесени морални щети. Съдия Димитър Бишуров отхвърли финансовия иск на Георги Петров като недопустим в това дело. В рамките на 3-те заседания съдията допусна за разпит общо 7 свидетели. В крайна сметка Темелков и Комсийски бяха признати за невинни по всички повдигнати им обвинения, а Георги Петров беше осъден да заплати разноските по делото в размер на 800 лева.", "date": "2018.06.05", "title": "Оправдаха кмет и журналист за клевета"}
{"url": "https://www.monitor.bg:443/bg/a/view/10-uhapani-samo-prez-uikenda-101671", "text": "Кърлежи нападнаха благоевградчани, като само през уикенда в спешно отделение са обслужени и ваксинирани 10 ухапани, алармира д-р Веселка Мончева, директор „Надзор на заразните болести“ в Регионалната здравна  инспекция на Пиринско. От две семици насам медицинска помощ са потърсили в Гоце Делчев 16 мъже и жени, в Петрич пострадалите са 10, в Сандански - 7, а в Симитли – 6. През изминалия месец има два доказани случая на лаймска болест, състоянието на пациентите е стабилизирано след проведено болнично лечение от инфекционисти в МБАЛ – Благоевград, каза още д-р Веселка Мончева. Изследване за лаймска болест се извършва само след ухапване от кърлеж или при оплаквания, съвместими с тази инфекция. Важно е кръвното изследване да се направи минимум един месец след ухапването, за да могат да се образуват в организма специфичните антитела. В първите седмици след инфектирането е възможно антителата да бъдат в много ниски стойности и тестът да бъде отрицателен. Болният от лаймска болест не може да зарази околните и не е опасен за тях. Заразяването става само чрез ухапване от определен вид кърлежи, които са заразени с бактериите, причиняващи лаймска болест.", "date": "2018.06.05", "title": "Кърлежи ухапаха 10 благоевградчани само през уикенда"}
{"url": "https://www.monitor.bg:443/bg/a/view/razrabotvat-se-merki-za-ravenstvo-na-myjete-i-jenite-na-pazara-na-truda-101665", "text": "Българското правителство поставя специален акцент върху разработването на мерки за равно участие на жените и мъжете на пазара на труда, по-добро съвместяване на професионалния и семейния живот, достъп до професионално обучение и квалификация. Това каза министърът на труда и социалната политика Бисер Петков по време на 107-та редовна сесия на Международната конференция на труда в Женева, Швейцария. В качеството си на ръководител на тристранната делегация на България той изрази пълната подкрепа на страната ни към инициативата на генералния директор на МОТ Гай Райдер „Жените на работното място: стремеж към равенство“. В изказването си Бисер Петков подчерта, че премахването на разликата в заплащането между двата пола, е от решаващо значение за постигането на целите, залегнали в стратегията \"Европа 2020\". Важен е и въпросът за повишаване на дела на жените, работещи в сектора на информационните и комуникационните технологии, каза още социалният министър. Равенството между половете е ключов въпрос и в контекста на Европейския стълб на социалните права и годишния цикъл на 2018 г. за европейското икономическо управление.  ", "date": "2018.06.05", "title": "Разработват мерки за равенство на мъжете и жените на пазара на труда "}
{"url": "https://www.monitor.bg:443/bg/a/view/3000-lv-globa-za-doktorka-ostavila-bebeto-si-samo-v-avtomobil-101674", "text": "Административно наказание глоба в размер на 3000 лева получи лекарката, която остави деветмесечното си бебе само в автомобил на паркинг в Русе. Д-р Таня П. трябва да плати и 707 лева за разноски по досъдебното производство. Решението е на Районния съд в Русе. Случаят нашумя през лятото на 2016 г. На 3 август на паркинга пред катедралния храм „Света Троица“ в Русе полицаи разбиха БМВ-то на лекарката, за да извадят от там момченцето й, което плачело силно. Сигналът бил подаден от граждани, които не могли с нищо да помогнат на детето, а и не виждали наблизо да има родител. Майката оставила в автомобила при 33-градусова жега бебето си да спи и отишла до Здравната каса, за да предаде някакви документи. През това време детето се събудило и започнало да плаче. Бебето бе настанено за около два месеца в Комплекса за социални услуги в Русе и след това върнато на майката за отглеждане в семейна среда в град Две могили, където д-р П. работи като общопрактикуващ лекар. Тя има общо четири деца, като двете по-големи са при първия й съпруг, с когото с разделени. Наложеното от съда наказание е заради това, че майката е оставила сина си, намиращ се под нейните родителски грижи, без надзор и е създала по този начин опасност за неговото физическо развитие. В случая това е станало два пъти – на 17 юни и на 3 август 2016 г. Решението може да се обжалва пред Окръжния съд в Русе.", "date": "2018.06.05", "title": "3000 лв. глоба за докторка,  оставила бебето си само в кола "}
{"url": "https://www.monitor.bg:443/bg/a/view/zabavena-ekspertiza-otloji-delo-sreshtu-kmeta-na-septemvri-101664", "text": "Разширена счетоводно-икономическа експертиза, която бе назначена преди 3 месеца по делото за укриване на данъци срещу кмета на община Септември Марин Рачев, се е забавила и по тази причина следващото заседание бе отложено за септември. Вещите лица се оправдаха, че не са успели да получат необходимите счетоводни документи, иззети от Специализираната прокуратура по случая с градоначалника на Септември. Това попречило на експертите да подготвят в срок становището си за дейността на фирмата на Рачев от 2005 до 2015 г. и да го представят на окръжните магистрати в Пазарджик. Въпросното дело, което се гледа в пазарджишкия Окръжен съд, се води срещу кмета на община Септември Марин Рачев за укрити данъци в размер на 115 106 лева за периода от 1 май 2005 до 30 септември 2006 година в качеството му на едноличен търговец. В съдебната зала стана ясно също, че за периода 2005 – 2015 г. фирмата на настоящия кмет на Септември е била обслужвана от три счетоводни къщи. Само едната от тях можела да предостави счетоводните данни на електронен, а другите две – на хартиен носител. Това допълнително затруднявало експертите, затова те поискаха отсрочка от 2 месеца.   ", "date": "2018.06.05", "title": "Забавена експертиза отложи дело срещу кмета на Септември"}
{"url": "https://www.monitor.bg:443/bg/a/view/teglim-po-7-bona-za-pokrivane-na-stari-borchove-101667", "text": "Теглим по 7 300 лв. за покриване на стари борчове, като само за година сумата скача с 828 лв., сочи проучване на БНП Париба за периода ноември 2017 г.-април 2018 г. Според експертите това е знак, че хората управляват разумно семейния си бюджет и търсят възможности да консолидират заемите си при по-изгодни условия в сравнение с времето, когато са били изтеглени. Чрез обединяването на задълженията сънародниците ни се стремят да намалят броя на месечните си плащания, което спестява време и намалява броя на таксите, заплащани към различни финансови институции, обясняват от компанията. Данните показват още, че българите най-често вземат потребителски кредити за ремонт на дома, обединяване на задължения и покупка на кола втора ръка. Стойността на заявките за финансиране на покупка на автомобили нараства от 5 567 лева на 6 118 лева, което е ръст от 10% на годишна база. Скача и сумата за ремонт на дома – от 5 168 лв. на 5 947 лв., т.е. с почти 800 лв. Друга важна тенденция е, че в последните шест месеца средната сума на молбите за потребителски кредити нарасна с 12% в сравнение с година по-рано и достигна 5 700 лева. Дамите на възраст 40-49 години кандидатстват за най-големите потребителски кредити. Средната сума на техните молби е 7 030 лв. Най-често на нежния пол им трябват пари за ремонт на дома, обединяване на задължения, пари в брой и покупка на обзавеждане. Това показва, че те имат думата при решенията за освежаване на дома и управлението на семейния бюджет. Това са и най-популярните цели, декларирани от господата и се наблюдава относително равенство между броя на молбите, подадени от мъжете и от жените. От друга страна обаче, има много голяма разлика в броя на запитванията за кредит за финансиране на проекти като семейни тържества, където 62,3% от молбите бяха подадени от дами. На втора позиция сред целите на кредитите е лечение с 60,53% от молбите, а на трета са кредитите за образование – 57,12% от запитванията. В същото време мъжете имат нужда от финанси, когато дойде време а ремонт на колата. На второ място при господата е покупката на употребяван автомобил. Статистиката показва, че нашенците на възраст 40-49 години кандидатстват за най-големи потребителски заеми. През последните шест месеца техните запитвания са на средна стойност 6 782 лева. Изненадващо е, че на втора позиция по този показател са клиентите на възраст 50-59 години. Те кандидатстват за кредити със среден размер 6 560 лева. Възрастовата група 30-39 години пък искат от трезорите средно по 5 902 лева. Наблюдава се постоянно висок интерес и към алтернативните канали за кандидатстване. В периода ноември 2017 г.-април 2018 г. близо 34% от молбите за потребителски кредити са били подадени онлайн. Средната сума на онлайн молбите възлиза на 5 291 лева.", "date": "2018.06.05", "title": "Теглим по 7 бона за покриване на стари борчове"}
{"url": "https://www.monitor.bg:443/bg/a/view/grijgorii-leps-pazi-ikona-ot-putin-101670", "text": "Руската звезда от грузински произход Григорий Лепс има непопулярно хоби – да колекционира икони. Музикантът, който предстои да направи първото си гостуване у нас на 3 ноември, има повече от 250 униката. Сред образите на светци, един от най-ценните му експонати е личен подарък от президента на Русия Владимир Путин. Лепс събира икони повече от две десетилетия. Започва да ги колекционира след 33-годишната си възраст, когато в резултат на заболяване е бил между живота и смъртта. Сред ценните светии, които притежава, има много редки екземпляри. Най-скъпият сред тях е от 15 век и е известен сред колекционерите като „Спасител. Мокра брада“. Стойността на иконата в момента надхвърля над 2 млн. долара и е подарък на изпълнителя с едно единствено условие – никога да не я продава. Друг интересен случай е когато Григорий Лепс попада на ценна икона, в която буквално се влюбва. За да се сдобие с нея обаче, е трябвало да я размени за автомобила си. Без дори да се замисли, знаменитият певец веднага се съгласява. Част от огромната му колекция се съхранява в специална галерия, като някои от иконите са временно изложени в едни от най-големите музеи в Русия.", "date": "2018.06.05", "title": "Грийгории Лепс пази икона от Путин"}
{"url": "https://www.monitor.bg:443/bg/a/view/bijat-s-tuhla-djado-po-vreme-na-praznenstvo-101656", "text": "63-годишен мъж пострада по време на празненство след като беше нападнат и ударен с тухла. Екшънът се разиграл в понеделник към 19,00 ч. в частен дом в Горна Оряховица. Пострадалият и негови приятели празнували рожден ден на един от компанията. След като понаправили главите, те се скарали, а след това налетели и на бой. Един от мъжете ударил 63-годишният мъж с тухла в крака, в областта на ходилото, като му причинил фракура. Нападателя, мъж на 44 години е задържан и ще бъде изправен пред съда за причиняване на телесна повреда. Мъж от Свищов пък лежи в болница в доста сериозно състояние, след като бе пребит с метална тръба малко преди полунощ. Извършителят на деянието е 33-годишния Л.М. от съседното село Българско Сливово. Той е арестуван. Пострадалият е с фрактура на ръката, счупване в областта на брадата и комоцио, без опасност за живота. По случая е образувано досъдебно производство. Причините за нападението и побоя се изясняват.", "date": "2018.06.05", "title": "Бият с тухла дядо по  време на празненство"}
{"url": "https://www.monitor.bg:443/bg/a/view/e-platforma-za-mediacija-reshava-firmeni-sporove-101672", "text": "Двуезична електронна система решава извънсъдебно спорове. Новата онлайн платформа e-MEDIATION беше представена в Българо търговско-промишлена палата (БТПП). Електроната система е създадена в изпълнение на проект e-MEDIATION - Насърчаване прилагането на информационните и комуникационните технологии при разрешаването на международни спорове. В нея, посредством комуникация в електронна среда и помощта на медиатор, могат да бъдат разглеждани, oбсъждани и решавани търговски спорове, включително с трансграничен характер, съобщиха от БТПП Платформата е двуезична и предлага иновативно решение за е-медиация. Разработена е с техническата експертиза на компания Декстро Рисърч. В събитието се включиха медиатори, представители на бизнес средите и партньорите по проекта. Основна тема на дискусията бе по-широкото прилагане на Директива 2008/52/ЕО, насърчаването на медиационна култура в българското общество, както и техническите параметри на платформата с оглед на сигурността и защитата на личните данни.", "date": "2018.06.05", "title": "Е-платформа за медиация решава фирмени спорове"}
{"url": "https://www.monitor.bg:443/bg/a/view/poroi-vyv-francija-vzeha-jertvi-101658", "text": "Тридесет и седем годишен мъж беше намерен удавил се в колата си в Нормандия, Западна Франция, в резултат на поройните дъждове в част от страната, предаде Франс прес. Шестнайсет департамента в Югозападна, Централна и Източна Франция са в състояние на оранжева тревога за бури и наводнения, съобщи френската метеорологична служба \"Метео-Франс\". За опасност от мълнии, водни смерчове и внезапни наводнения бе съобщено в департамент Йор. Особено силни са валежите в департамент О Рен, където се образуваха кални свлачища, а движението по автомагистрала А 36 беше блокирано. Пожарникарите са реагирали на 450 повиквания в департамента, където е паднала и градушка. През месец май тази година са регистрирани рекордните 182 000 мълнии - почти двойно повече от предишния рекорд от 2009 г. Очаква се дъждовете да продължат през цялата седмица, предупредиха синоптиците.", "date": "2018.06.05", "title": "Порои във Франция взеха жертви "}
{"url": "https://www.monitor.bg:443/bg/a/view/pevicata-irra-chaka-treto-dete-101655", "text": "„Три за щастие“, така съобщи благата вест, че е бременна певицата Ирра. Тя публикува своя снимка с наедряло коремче в Инстаграм, но все още не споделя подробности за пола на бебето, което се очаква да се появи на бял свят в началото на август. Поп изпълнителката има двама сина от предишния си брак. По-големият се казва Явор, а по-малкият – Георги. Новото попълнение в семейството ще е първо дете за дългогодишния приятел на Ирра. Въпреки напредналата бременност певицата продължава да работи по модния си бранд и същевременно записва нови песни. Явно вдъхновението ѝ е в подем. Но заявява, че ще поеме изцяло грижите за третото си дете, както го е правила за по-големите си момчета. Двамата са най-екзалтирани и горди от новината, че съвсем скоро ще са батковци.", "date": "2018.06.05", "title": "Певицата Ирра чака трето дете"}
{"url": "https://www.monitor.bg:443/bg/a/view/land-rover-izvadi-vsydehod-bez-vodach-101635", "text": "Компанията Land Rover разработва автономни автомобили, способни да се движат самостоятелно върху всякакъв терен и при всякакви метеорологични условия. Проектът е на стойност 3,7 милиона британски лири и изследва автономната проходимост на всъдеходите на британската марка. За първи път в света проектът CORTEX ще изведе автономните автомобили извън пътя, гарантирайки, че те са напълно способни да се придвижват при всякакви метеорологични условия, като например кал, дъжд, лед, сняг или мъгла. Като част от проекта е разработена 5D технология, която комбинира в реално време акустични и видео данни, показатели от радар, както и от отчитане на светлина и дистанция. Достъпът до тези комбинирани данни подобрява познаваемостта на средата, в която се намира автомобилът. Машинното самообучение позволява на автономния автомобил да се държи все по-умно, позволявайки му да се справи с всякакви метеорологични условия и терени. Компанията ще разработи новите автономни автомобили със същата проходимост и динамика, които клиентите очакват от всички модели на Land Rover. Автономността е неизбежна за автомобилната индустрия и иновациите гарантират, че новите автономни модели са най-способни, най-безопасни и носят най-голямо удоволствие от шофирането. Проектът CORTEX дава възможност на Land Rover да работи с добри партньори, чиято експертиза ще е от голяма полза близко бъдеще. Компанията Land Rover разработва технологии за напълно и за полуавтоматизирани автомобили, предлагайки на клиентите избор на нивото на автоматизация, като същевременно запазва удоволствието и безопасността. Този проект формира част от визията на компанията да направи автономния автомобил надежден във възможно най-широкия спектър от реални условия на шофиране на пътя и на офроуд, както и при различни метеорологични условия. Проектът CORTEX е на стойност 3,7 милиона британски лири и ще развие технологията чрез разработване на алгоритмите, оптимизация на сензорите и физическо тестване на офроуд трасета във Великобритания. Университетът на Бирмингам със своите водещи в света проучвания в областта на радарните и сензорните технологии за автономни платформи и Myrtle AI, експерти в машинното самообучение, се присъединяват към проекта. Проектът CORTEX е обявен като част от третия кръг на Innovate UK за финансиране на свързани и автономни автомобили през март 2018 година.", "date": "2018.06.05", "title": "Land Rover извади всъдеход без водач"}
{"url": "https://www.monitor.bg:443/bg/a/view/mineralen-izvor-vyv-velingrad-s-loshi-mikrobiologichni-pokazateli-101661", "text": "Един от минералните извори във Велинград е с лоши микробиологични показатели и не отговаря на изискванията на Наредба № 14 на Министерство на здравеопазването за курортните ресурси, курортните местности и курортите. Това сочат резултатите от изследваните проби за качеството на питейната вода, взети  от 4 минерални водоизточници в СПА-столицата на България на Балканите и отчетени от Регионалната здравна инспекция в Пазарджик в анализа за периода 16-31 май т.г.  По случая е  издадено предписание на Община Велинград от здравната инспекция за почистване  и дезинфекция на водовземните съоръжения и представяне на контролна проба, с цел постигане изискванията на Наредба № 14/1987г. За периода са извършени изследвания в 13 населени места на региона. Във връзка с издадено предписание на водоснабдително дружество „ВКТВ” ЕООД, гр. Велинград за нестандартната проба на с.Абланица по микробиологични показатели е представена контролна проба, от която става ясно, че резултатите от микробиологичня контрол вече съответстват на изискванията на Наредбата за качеството на водата, предназначена за питейно-битови цели. В Пазарджишка област към днешна дата няма обявени населени места с въведено режимно водоподаване. Не са  регистрирани  и случаи на чревни инфекциозни заболявания с доказана причинна връзка между инфекциозните заболявания и влошените качества на питейната вода.", "date": "2018.06.05", "title": "Минерален извор във Велинград  с лоши  показатели"}
{"url": "https://www.monitor.bg:443/bg/a/view/forum-sybira-eksperti-po-inovacii-v-bankovija-sektor-101657", "text": "Представители на банковия сектор, финтех и стартиращи компании ще обсъдят бъдещето на финансовата система в София на 7 юни. Сред темите са новите предизвикателства пред банковия сектор, тенденции в развитието на финтех, блокчейн и крептовалути. Организатор на финансовия форум на тема „Иновативни технологии и бъдещето на финансовата система. Финтех“ е Съветът по иновации при БТПП. С организирането на форума от БТПП са си поставили за цел да срещнат на едно място представители на банки и на финтех компании, което следва да е от полза за малкия и средния бизнес, който се нуждае от достъпни кредити, нови гаранционни схеми, както и от по-ускорени и по-качествени финансови услуги. Участие ще вземат представители и на иновационни предприятия в сферата на Изкуствен интелект и Machine Learning, учени, изследователи и университетски преподаватели от областите на науката и на образованието от БАН, Стопанската академия и университетите, фирми и браншови сдружения.  ", "date": "2018.06.05", "title": "Форум събира експерти по иновации в банковия сектор"}
{"url": "https://www.monitor.bg:443/bg/a/view/nova-makedonija-severna-makedonija-i-gorna-makedonija-sa-imenata-koito-se-obsyjdat-101660", "text": "Нова Македония, Северна Македония и Горна Македония са имената, които в момента са на масата на преговорите между Атина и Скопие за промяна на името на Република Македония. Това заяви външният министър на Гърция Никос Кодзиас в предаване на гръцката телевизия ЕРТ1 в понеделник вечер. Според Кодзиас името Вардарска Македония е било отхвърлено по начало от представителите на Скопие. Предложението за Илинденска Македония пък е било отклонено от гръцката страна заради историческата му натовареност. Помолен да коментира статия на известния филолог Георгиос Бабиньотис, в която се говори за непризнаването на \"македонски\" език от ООН през 1977 г., Кодзиас отговори, че езикът на съседната страна още тогава е утвърден в регистрите на световната организация като един от официалните езици на Югославия и в последствие - на държавата приемник. Това е и отговорът, който е получила Гърция от ООН, когато е поставила въпроса през 2010 г., обясни гръцкият външен министър. Той изрази дълбоко убеждение и надежда, че трудностите около преговорите между Атина и Скопие за името на Република Македония ще бъдат преодолени съвсем скоро. Кодзиас заяви, че лидерите в Скопие, когато са се сблъскали с избора между голямото \"да\" и голямото \"не\", са проявили склонност \"да обмислят отново и да обсъдят определени уточнения в самото споразумение\". По отношение на очакваното споразумение Кодзиас каза, че то е един добър компромис, от който ще спечелят и двете страни. Той заяви още, че в никой етап от преговорите не се е намесвал чужд фактор. Кодзиас заяви, че критиците на споразумението трябва да са по-скромни, като попита специално Нова демокрация дали има кураж да каже кои са имената, които са предлагали при предишните преговори и кое е името, което предпочитат. Той припомни, че през 2006 г. гръцката страна е изразила съгласие с предложеното име \"Македония - Скопие\". Кодзиас предупреди, че ако бъде предизвикан отново, ще внесе съответните документи в гръцкия парламент. От Нова демокрация обявиха, че обсъждат възможността да внесат предложение за вот на недоверие срещу правителството на Алексис Ципрас заради преговорите за името на Република Македония, като обвиниха премиера и външния министър, че нямат парламентарна подкрепа и в преговорите представляват единствено своята партия. Активисти, които настояват гръцкото правителство да заеме твърда позиция към Македония по отношение на името й. В сряда планират протести в Пела, родното място на Александър Велики, и в още десетина градове в Северна Гърция. Демонстрациите в Пела и на други места трябва да покажат, че жителите на Гръцка Македония са \"в състояние на готовност\" по отношение на преговорите между гръцкото и македонското правителство, заявяват организаторите. Те казват, че имат подкрепата на местните църковни и общински власти. В понеделник организаторите на демонстрациите призоваха всяко споразумение да бъде поставено за одобрение на референдум в Гърция, като настояват думата \"Македония\" да не бъде включвана в името на страната под каквато и да било форма. Това би изключило имена, за които се твърди, че в момента се дискутират, като Нова Македония или Северна Македония, пише АП. Подобни протести се провеждат от хардлайнери както в Гърция, така и в Македония през последните месеци, след като двете правителства обявиха, че се полагат нови усилия за постигане на решение на въпроса. Повече от 100 хиляди души присъстваха на демонстрация в Атина през февруари.      ", "date": "2018.06.05", "title": "Нова Македония, Северна Македония и Горна Македония са имената, които се обсъждат"}
{"url": "https://www.monitor.bg:443/bg/a/view/djejdyn-smit-napira-za-emancipacija-101659", "text": "Синът на Уил Смит – Джейдън, който прави опити да пробие като актьор и рапър, е искал да се еманцирипа от знаменитото си семейство на 15-годишна възраст. За ситуацията припомни майка му – актрисата Джейда Пинкет, която останала с разбито сърце от решението на по-големия си наследник. „Това е вероятно един от най-сърцераздирателните моменти в живота ми. Ти стигна до момента, в който застана срещу мен и ми каза директно: обърна се тя към 19-годишното момче по време на предаването Red Table Talk. Джейдън, чиято звезда изгря във филма „Карате кид“, бързо променил решението си. Причината - \"Мога да получа всичко в тази къща, така че ще остана още 20-30 години. Баща ми каза, че веднага щом направя филм, който е по-успешен от неговите, мога да си купя свой апартамент“, пошегува се тогава той.", "date": "2018.06.05", "title": "Джейдън Смит напира за еманципация"}
{"url": "https://www.monitor.bg:443/bg/a/view/bivolyt-chobanov-v-centyra-na-nov-skandal-za-tochene-na-frenskata-hazna-101663", "text": "Скандалният псевдожурналист Атанас Чобанов, който у нас се подвизава като главен редактор на сайта „Бивол“, бе уличен от парижки медии, че реално точи френската хазна през Националния център за научни изследвания, където работи. Разкритията идват само  , че същият живее на гърба на френските данъкоплатци, тъй като ползва ведомствено жилище като нуждаещ се. Напълно в тон с това разкритие и френските медии сега разкриват, че Чобанов е усвоил тънкостите да се издържа от чуждата хазна. Той е даден в поредица от статии като емблематичен пример за източване чрез неефективни назначения на Националния център за научни изследвания (CNRS). Именно към него псевдожурналистът се води, че работи, като самият Чобанов обяви пред Канал 3 преди няколко години, че CNRS му плаща заплата „над средните нива за Франция“, посочвайки сумата от 2800 евро на месец. Оказва се обаче, че срещу солидните месечни траншове Според Андре Жалон от популярния сайт   Чобанов, който се води изследовател по фонология, е имал само две публикации за пет години. Жалон прави следния извод: “Тази липса на продуктивност съвпада с политическата му ангажираност в България. Първо с критичните онлайн медии BalkanLeaks и Bivol, на които е главен редактор и където редовно публикува подробни статии. После като водач на листата на българската партия “Зелените” на последните европейски избори. Този случай е карикатурен, но не е изолиран. Роля ли е на Националния център за научни изследвания да финансира Чобанов е даден като негативен пример в още няколко публикации преди две години, чийто фокус са злоупотребите в Националния център за научни изследвания. Очевидно скандалите не стихват, защото тези дни в. “Фигаро” описа поредния скандал, свързан с едно от големите имена на френската наука.  Този случай е от последните месеци: “Научна измама: война с “анонимни” доклади трови Националния център за научни изследвания на Франция”, писа миналата седмица в сайта си  . Преди две години центърът попадна в медийното полезрение като “симптом на една Франция на ръба на разрухата”,  с “Кражба на статии, подозрения за фиктивни работни места, “съветско” управление, “финансова бездна”: Националният център за научни изследвания на Франция (CNRS), голямо болно тяло?”. Преди време изданието   посочва името на Чобанов като пример за неефективността на учените в Института. „Един пример сред толкова други: Атанас Чобанов, официално изследовател по фонология, който за пет години е успял да публикува само две статии, които дори не е написал сам. Относителна ефективност, която лесно се обяснява, тъй като той прекарва голямата част от времето си в родната си страна, България, за да подготви кампанията си за предстоящите европейски избори. Ако на последните им се плащаше от частни институти, нямаше от какво да се скандализираме, но трябва ли отново да напомняме, че повече от половината от средствата за Националния център за научни изследвания са държавни пари, т.е. от данъците, които ние плащаме. Да плащаме за изследвания - да, но не на псевдоизследователи, чиято цел е единствено политическа или светска кариера. В часа, в който Сметната палата атакува яростно смущаващите държавни разходи, Националният център за научни изследвания би могъл поне да се престори на добър стопанин. Освен ако тази смъртоносна политика не обслужва интересите на някои влиятелни хора”, писа тогава френското издание. Преди две години пък стана ясно, че Чобанов е От години насам Чобанов живее в жилище, собственост на Office public departеmental d'habitation a loyer modere OPHML (Hauts-de-Seine Habitat) - обществено дружество с подразделения в част от общините във Франция, което според регламента си строи и предоставя жилища на „социално предизвикани” хора. Т.е. лица с по-скромни доходи, нуждаещи се от подкрепата на държавата. Това показва справка на агенция “Монитор” в кадастъра и в Бюрото по ипотеките, отговарящи за китното парижко предградие Плеси-Робинсон. Именно там, на ул. Allee des Mouilleboeufs №10, се помещава от 2008 г. семейството на Чобанов. Апартаментът от 70 квадрата се намира в нова кооперация на по-малко от десетилетие живот с дограма, излъскана фасада, ламинирани щори и обширен паркинг, като Чобанов плаща за жилището наем поне с 20% под пазарния. По собствени признания. В интервю за Канал 3 той твърди, че за подобно жилище на свободния пазар трябва да даде около 1000 евро, а Чобанов брои само 800 евро наем. Останалото се доплащало от Френския национален научен институт CNRS, в чиято лаборатория MoDyCo (водеща се към университета „Париж-Запад”) е научен работник. Отново според твърдение на Чобанов до факта, че обитава жилище с чувствително намалена цена, се стигало заради правило, според което не можел да дава повече от една трета от дохода си за място за живот. Тогава Агенция “Монитор” се обърна и към научния институт, и към университета „Париж-Запад” със запитване наистина ли има такова условие, апартаментът от техния социален фонд ли е, при положение че официално се води на OPHML, доплащат ли и колко за него и въз основа на какви критерии Чобанов изобщо е получил подобно жилище. От втората институция деликатно препратиха горещия картоф към първата с мотива, че „биволът” е служител на CNRS. Оттам пък отговор все още няма, като обяснението най-вероятно се крие в липсата на прозрачност,в която в момента и френските медии обвиняват Института.", "date": "2018.06.05", "title": "„Биволът“ Чобанов в центъра на нов скандал за точене на френската хазна"}
{"url": "https://www.monitor.bg:443/bg/a/view/opra-si-kupi-ostrov-101644", "text": "Тв водещата Опра Уинфри е горд собственик на остров. Звездата е преброила 8,3 милиона долара за площ от 93 хиляди кв. м., а на терен ще разполага с основна къща, къща за гости, студио, сауна, обор и т.н. Най-голямата постройка на острова, намиращ се в северо-западните части на Тихия океан, разполага с четири спални и три бани. Същите на брой помещения има и къщата за гости, макар да е значително по-малка по площ. Самата Опра, издават източници пред TMZ, никога не е стъпвала на острова, а решението си взела след предварително проучване на територията. Водещата е сред най-яростните защитници на жените в шоубизнеса в борбата им за равно заплащане отвъд океана. Преди няколко седмици тя се включи в петицията на кампанията One, в чийто фокус е именно половата равнопоставеност. Отвореното писмо е отправено към „световните лидери“, а за първи път за него се заговори още през март – на международния ден на жените. „Обърнете внимание на 130-те милиона момичета, които нямат образование. На милиардите жени без достъп до банкова сметка. На 39-те хиляди момичета, които станаха деца-булки днес. На всяка жена по света, която получава по-малко заплащане от мъжете за същата работа. Двата пола нямат равни права никъде. Но разликата е по-осезаема за жените, живеещи в бедност“, се казва в петицията, подписана от над 150 представители на шоубизнеса. Освен Уинфри, каузата са подкрепили още Мерил Стрийп, Рийз Уидърспуун, Ейми Шумър, Тина Фей, Блейк Лайвли, Райън Рейнолдс, Натали Портман и др.", "date": "2018.06.05", "title": "Опра си купи остров"}
{"url": "https://www.monitor.bg:443/bg/a/view/angelkova-zavedenijata-v-slynchev-brjag-sa-izrjadni-101653", "text": "Абсолютно всички обекти на „Слънчев бряг”- юг, включително и петте заведения на Южния плаж на „Слънчев бряг”, изцяло попадат в одобрената от Министерството на туризма схема. Това каза министърът на туризма Николина Ангелкова пред Нова телевизия по повод изказването на вицепремиера Валери Симеонов, че в курортния комплекс \"Слънчев бряг\" има заведения, които са незаконни и трябва да бъдат съборени, тъй като обектите не покриват елементарните изисквания на Закона за устройство на територията. Според Симеонов тези заведения на Южния плаж в \"Слънчев бряг\" са изградени без разрешителни и строителни проекти. Става дума за някои от най-известните заведения в курорта - Bedroom, The 1, Cacao beach, La Cubanita и Del Mar. Ангелкова посочи, че тези заведения са там повече от 10 години и не са променяли своите параметри. Тя каза, че е направила проверка на всички плажове на курортния комплекс „Слънчев бряг”за спазване на изискванията на Закона за устройството на черноморското крайбрежие. По думите на министъра на туризма няма проблеми при плажните заведения, посочени от вицепремиера Симеонов.  Собствениците на заведенията на плажа заявиха твърдата си позиция, че имат всички необходими разрешителни. И отправиха покана към представителите на държавните институции, които искат да ги инспектират, да отидат при тях преди началото на сезона, а не по време на сезона, когато заведенията им са пълни с хора. Ангелкова подчерта, че проверките по задевенията за силата на шума трябва да се извършва така, че да не пречи на почивката на туристите. И добави, че контролът по отношение на преместваемите обекти е в ръцете на общинската администрация. „Редно е да се обособят специални зони в курортите ни, едни от които да са зони за семеен туризъм, а други – парти зони”, добави Ангелкова. По думите и проверки трябва да има, но е важен начинът, по който ще се изпълняват тези проверки – без да се пречи на плажуващите, на туристите.", "date": "2018.06.05", "title": "Ангелкова: Заведенията в „Слънчев бряг” са изрядни"}
{"url": "https://www.monitor.bg:443/bg/a/view/arestuvaha-bashta-recidivist-iznasilil-dyshterja-si-101645", "text": "Бейхан Османов от шуменското село Черноглавци е бил арестуван след обвинение за изнасилване и блудство с една от собствените му дъщери, научи \"Агенция Монитор\". От Апелативната прокуратура във Варна потвърдиха за задържането на 49-годишен мъж със същите инициали, който е бил привлечен като обвиняем по два текста от Наказателния кодекс. Османов е бил прибран в ареста за срок от 72 часа с постановление на Районната прокуратура в Шумен след подадено оплакване от близките на 20-годишно момиче от с. Черноглавци. Както се оказало пострадалата била родната дъщеря на мъжа. Изнасилването, придружено с блудство станало на 24 май т. г. Бащата изчезнал след престъплението, а малко по-късно роднини на момичето подали жалба по случая. Бейхан, който е баща на 6 деца се укривал, но полицията успяла да го открие и да го арестува в понеделник по обяд. Предстои Районната прокуратура да поиска постоянна мярка за неотклонение \"Задържане под стража\" за бащата насилник. Името на Бейхан Османов влезе в новините през юли 2011 година, когато отново беше закопчан с белезници пак по обвинение, че е изнасилил една от дъщерите си, а е блудствал с друго от 6-те си деца. Тогава до ареста се стигнало след като съселяни на Бейхан подали сигнал, че бие системно децата си, без никой да подозира за сексуалното насилие. На място били изпратени полицаи да проверят за домашно насилие. Децата на Бейхан не говорели добре български, едното било и със забавено умствено развитие, но с помощта на преводач лъснала истината за ужасите в дома на Османов. Оказало се, че системно изнасилвал 13-годишната си тогава дъщеря, а кака й опипвал и блудствал с нея. За посегателствата през 2011 година бащата е бил признат за виновен и осъден, но в момента се води правно реабилитиран.", "date": "2018.06.05", "title": "Арестуваха баща рецидивист, изнасилил дъщеря си"}
{"url": "https://www.monitor.bg:443/bg/a/view/demireva-sreshtu-lasickene-i-na-diamantenata-liga-v-stokholm-101651", "text": "Спортист №1 на България за 2016 година Мирела Демирева ще се изправи за четвърти път през сезона и за трети в Диамантената лига през 2018 г. срещу световната шампионка в скока на височина в зала и на открито Мария Ласицкене. Този път двете ще се срещнат на Диамантената лига в Стокхолм (Швеция) в неделя. До момента сребърната олимпийска медалистка Демирева завърши втора на трите турнира, на които участва - надпреварите от Диамантената лига в Шанхай и Рим, както и в Хенгело преди броени дни, като и на трите постигна резултат 1.94 м. Ласицкене спечели и трите състезания, като прогресивно вдигаше летвата и в Хенгело доведе резултат №1 в света за сезона до 2.03 м. Останалите съпернички в сектора са също познати имена. В сектора за скок на височина ще се появят световната сребърна медалистка от Лондон 2017 и европейска шампионка под 23 години Юлия Левченко (Украйна), световната медалистка в зала от Бирмингам тази зима Алесия Трост (Италия), германката Мари-Лорънс Юнгфлайш, специалистката в седмобоя Морган Лейк (Великобритания), както и шведките Ерика Кинси, Софи Скуг и Бианка Салминг.", "date": "2018.06.05", "title": "Демирева срещу Ласицкене и на Диамантената лига в Стокхолм"}
{"url": "https://www.monitor.bg:443/bg/a/view/udi-alyn-iska-da-e-lice-na-me-too-101647", "text": "Американският режисьор Уди Алън смята, че е достоен да е лице на движението #MeToo, което възникна след скандалите за сексуален тормоз в Холивуд. Той е категоричен, че е достоен вдъхновител на кампанията, тъй като през 50-годишната си кариера е работил със стотици актриси и държанието му към тях е за пример. Въпреки себеоценката му, името на Алън също намери място в списъка със „сексуални хищници“. сподели пред аржентинската телевизия Канал 13 той. Режисьорът беше обвиненен в сексуални посегателства над доведената си дъщеря Дилън Фароу през 1992 г., когато тя е едва на 7 години. През 2014 г. момичето възобнови обвиненията. 82-годишният Алън дълго време отхвърляше тези твърдения. След две отделни разследвания, продължили няколко месеца, режисьорът не бе подложен на съдебно преследване \"По-големият брат на Дилън - Моузис казва, че е виждал майка им да й втълпява, че съм опасен сексуален хищник. Изглежда това е проработило и за мое съжаление, Дилън наистина вярва в това, което казва. Въпреки че семейството на Фароу цинично се възползва от възможността, открила се чрез движението Time’s Up, отново да отправя дискредитираните си обвинения, това не ги прави по-верни днес, отколкото в миналото. заяви наскоро той.", "date": "2018.06.05", "title": "Уди Алън иска да е лице на #MeToo"}
{"url": "https://www.monitor.bg:443/bg/a/view/poroja-vyv-varna-nanese-shteti-na-relsi-i-syoryjenija-101646", "text": "При вчерашните интензивни валежи в района на община Варна сериозно е наводнена железопътната инфраструктура. Все още не е ясно колко ще струва отстраняването на нанесените щети, съобщиха от Национална компания “Железопътна инфраструктура” (НКЖИ). Пороя доведе до смущения в графика на движение влаковете и маневрената работа в железопътен възел Варна, път 1 и 2 в междугарията Варна товарен парк-Тополите и  Варна-Варна товарен парк /около спирка Варна/. Въведени бяха временни ограничения на скоростта на влаковете до 5 км/ч. Основните щети са в зоните на деретата, спускащи се от града към пътната и железопътна инфраструктури. Наводнени бяха железопътните съоръжения при дере „Максуда“, облицованата пътна канавка от прелеза от бившите пристанищни складове до водостока на км 539+985 и редица други отводнителни съоръжения. Железният път, стрелките, прелезът и съоръженията на осигурителната техника над нивото на релсите са компрометирани от наноси на тиня, кал, клони, пластмасови, стъклени и дървени отпадъци, които е носила водата. Съоръженията и отводнителните канали са засипани с наноси и боклуци. За овладяване на бедственото положение, отстраняване на последствията от наводнението и възстановяване на нормалната експлоатация на железопътната инфраструктура, ДП НКЖИ очаква да бъде назначена комисия от Областния управител на Варна, с участие на представители на Компанията, която да направи оценка на щетите по инфраструктурата, да изготви план за възстановяването й и да набележи превантивни мероприятия за нормалната експлоатация. Към момента влаковете се движат по разписание, допълват от НКЖИ.", "date": "2018.06.05", "title": "Пороят във Варна нанесе щети на релси и съоръжения"}
{"url": "https://www.monitor.bg:443/bg/a/view/jaba-se-bleshti-na-hishtnicite-sys-zadnite-si-chasti-101649", "text": "Еволюцията е осигурила на животните в дивата природа удивителни механизми за защита от хищници, но с едно от най-необичайните средства е дарила дребна жаба, срещана в части от Бразилия, Боливия и Парагвай, съобщава \"Нешънъл джиографик\". Когато усетят заплаха, вид мравки, обитаващи Малайзия, се превръщат в атентатори самоубийци и експлодират. Сепиите хипнотизират плячката си с ярки цветове. Колорадският бръмбар се покрива със собствените си фекалии, за да отклони вниманието на гладни хищници. Вероятно един от най-причудливите защитни механизми природата обаче е отредила на дребната жаба от вида Physalaemus nattereri. Миниатюрното земноводно просто обръща задните си части към потенциалния нападател, облещвайки насреща му разположените си върху тях \"фалшиви очи\", обясняват учени от Харвардския университет и университета на Гент в Белгия.", "date": "2018.06.05", "title": "Жаба се блещи на хищниците със задните си части"}
{"url": "https://www.monitor.bg:443/bg/a/view/sravnjavat-poroja-vyv-varna-s-bedstvieto-v-asparuhovo-100-mln-lv-reshavat-problema-s-navodnenijata-po-ulicite-101654", "text": "Пороят във Варна е съпоставим с водното бедствие във варненския квартал „Аспарухово“ пред 2014 г. , което отне живота на 13 души.  При пиковия момент на вчерашния порой, във Варна са паднали 160 литра на кв.м. Този интензитет на валежа е бил в рамките на около 5 минути. Средната стойност на изсипалите се валежи в рамките на два часа е 72 литра на кв.м. Интензитетът на дъжда е съпоставим с този при бедствието в „Аспарухово“ заяви кметът Иван Портних на извънредна пресконференция по повод нанесените след пороя щети в града. „От 13 до 13,30 часа започват валежи с около 75-107 литра на кв.м. След това до 14,45 часа интензитетът на валежа достига до 160 литра на кв.м. и то в рамките на 5 минути. След пика нормите слизат надолу и достигат 70-80 л/кв.м. За по-малко от 2 часа са се изсипали 72 л/кв.м при средномесечна норма от 50 л/кв.м. На практика, за тези два часа е паднала нормата за месец и половина“, посочи Портних. Според него,  проблемът с липсата на добро отводняване във Варна стои от десетилетия и е причина за наводненията при всеки обилен дъждовалеж. „Въпросът няма да се реши, докато канализацията продължава да е смесена. Чистят се шахтите, но при такива водни количества и това състояние на канализацията, няма как подобни обеми вода да бъдат поети. Подлезът на „Шипка“ е едно от най-неврологичните места в града. Под него минава битов колектор на канализацията. Оттам е избила вода от шахтите му и това е довело до наводненението на съоръжението“, обясни варненския кмет. Общо 100 млн. лева са необходими на общинската администрация за решаването на проблема с дъждовната канализация във Варна, който стои в основата на проблема с наводненията при всеки валеж. 40 млн. лева от сумата са нужни за изграждането на колектора между улиците „Битоля“ и „Пирин“, който да поема водата от високите части на града, така че да не достига до централния район. Останалите 60 млн. лева са необходими за разделянето на битовата от дъждовната канализация в центъра на Варна. Проектите са изготвени, търсят се варианти за финансиране, обясни още Портних. Пораженията по наскоро ремонтираните бул. „Приморски“, част от бул. „Цар Освободител“ и ул. „Ана Феликсова“ ще бъдат възстановени за сметка на изпълнителите. Обектите не са приети като работа от администрацията и не са платени. Стойността на ремонта на бул. „Приморски“ е 1,8 млн. лева. Останалите места, където има щети по пътната инфраструктура и обектите са в гаранция, също ще бъдат възстановени за сметка на изпълнителите, категоричен бе кметът. Според него обаче, няма предпоставки за търсене на помощ от междуведомствената комисия за бедствия и аварии. Щетите ще бъдат възстановени с усилия на Община Варна. Обилното напояване на земята не позволява за известно време да се извършват сторително-монтажните дейности по новия бул. „Левски”. Трасето там е наводнено и работата ще бъде спряна, докато не изсъхне. Иначе, по изградената досега инфраструктура на новия булевард, няма сериозни щети, увери още Портних.", "date": "2018.06.05", "title": "100 млн. лв.са нужни за решаване на проблема с наводненията във Варна"}
{"url": "https://www.monitor.bg:443/bg/a/view/zdravnata-kasa-vyvejda-edinni-ceni-za-implantite-101643", "text": "Националната здравноосигурителна каса ще въведе единни цени за медицинските иделия. Това се отнася за имплантите, протезите и всякакви помощни средства за хора с тежи заболявания, стана ясно по време на семинар във Велинград, който се провежда в момента. Сега се плаща за всичко по цени, каквито предложи търговецът на едро, тъй като реимбурсен списък, подобен на този за лекарствата, няма,  каза шефът на дирекция „Лекарствени продукти, медицински изделия и контрол по предписване и отпускане” в НЗОК д-р Галя Кондева. Ще се търси вариант за въвеждане на нормативни стойности, като за база ще се вземат тези в Гърция и Румъния. Това обаче ще стане най-рано през 2019 година, поясни тя. Специалистът разясни, че системите за реимбурсиране на медицинские изделия в Европейския съюз са много различни, но единна синхронизация за тях няма.  В едни страни се прилагат т. нар. диагностично вързани групи, а другаде, като в Германия, болниците правят консолциуми и обявяват обществени поръчки за тях, за да им излизат по-евтино. До момента няма и единен регламент за качеството и безопасността им. Такъм европейски регламент се предвижда да бъде приет през 2010 година. 500 000 вида медицински изделия се ползват в Европа.  В България НЗОК заплаща изцяло или частично за 300 000 вида от тях. Те са в 19 групи, основно за заболяваня и увреждания в ортопедията, кардиологията и неврохирургията. 52% от разходите за медицински изделия е за тези в кардиологията, като  стентовете бележат ръст с 4 млн. лв. повече спрямо преди шест години, каза д-р Кондева. Бюджетът за медицинските изделия е 98 млн. лева, приромни тя.    ", "date": "2018.06.05", "title": "Здравната каса въвежда единни цени за имплантите"}
{"url": "https://www.monitor.bg:443/bg/a/view/haruki-murakami-stava-radiovodesht-101650", "text": "Световноизвестният японски писател Харуки Мураками за пръв път ще опита силите си като музикален радиоводещ, предлагайки на слушателите свои любими песни и мелодии. Това оповести пресслужбата на радиокомпанията \"Токио Еф Ем\", която от 5 август ще излъчва авторската програма Run & Songs (Бягане и песни). \"Господин Мураками е известен с увлечението си по бягането, участвал е в няколко маратона - заяви представител на радиокомпанията. Още от младежките си години господин Мураками се увлича по джаз музиката, но не можем да кажем нищо за жанра на композициите, които ще предлага на слушателите.\" Музиката заема голяма част от творчеството на Мураками. Влюбва се в джаза, след като гледа концерт на Art Blakey and the Jazz Messengers в Кобе. От 1974 до 1981 г. е собственик на джаз клуб, наречен Peter Cat. Отначало заведението се намира в предградията на Токио, но след време двамата със съпругата му го местят в по-централната част на столицата, където Мураками написва първите си произведения. В интернет можете да откриете цели плейлисти с песни и композиции, които японският писател споменава на страниците им. Самият той притежава над 6000 плочи. Когато го питат кое място би посочил като любимо, Мураками отговаря: „Бостън, Масачузетс, защото е най-удобният и удовлетворяващ град за колекциониране на джазови плочи втора ръка“. Шестдесет и девет годишният Мураками е известен с това, че на практика не дава интервюта. Гласът му в Япония е почти неизвестен. Затова вестта за негово авторско радиопредаване предизвика голям интерес. На специален сайт на радиокомпанията \"Токио Еф Ем\" вече се изпращат въпроси, които слушатели биха искали да зададат на прочутия романист.  В специален коментар за медиите бъдещият радиоводещ отбеляза, че възнамерява да пуска сравнително неизвестни на широката публика песни в програмата си.  Харуки Мураками е сред най-известните съвременни писатели в света. Книгите му са преведени на над 40 езика.  ", "date": "2018.06.05", "title": "Харуки Мураками става радиоводещ"}
{"url": "https://www.monitor.bg:443/bg/a/view/zapochna-neformalnata-sreshta-na-zemedelskite-ministri-ot-es-101636", "text": "Неформалната среща на земеделските министри от ЕС започна в София. те бяха посрещнати в НДК от българския министър на земеделието, храните и горите Румен Порожанов, който ще води неформалната среща в зала 3 на двореца, която се провежда в рамките на нашето европредседателство. След това те си направиха обща снимка. В срещата Общата селскостопанска политика (ОСП) ще обсъждат 20 министри от Латвия, Швеция, Гърция, Словакия, Малта, Люксембург, Ирландия, Франция, Финландия, Чехия, Естония, Румъния, Литва, Франция, Холандия, Португалия, Кипър, Дания и България. От Белгия вземат участие двама представители - ресорният министър на страната и на провинция Фландрия. Останалите 10 членки от ЕС на срещата в София - Германия, Хърватия, Унгария, Словения, Великобритания, Полша, Австрия и Италия се представляват от заместник-министри или от други длъжностни лица, упълномощени да преставляват страните си. В срещата в София взема участие и еврокомисарят по земеделие и развитие на селските райони Фил Хоган. Първоначално той представи пред участниците предложенията на еврокомисията по бъдещата ОСП, които стана известни в началото на месеца. При влизането си в НДК българският земеделски министър Румен Порожанов каза, че днес колегите му ще имат възможност да изразят своите първоначални мнения по предложението на ЕК. „Същественият дебат ще се проведе на формалното заседание, което ще се проведе след 2 седмици в Люксембург и, разбира се ще бъде продължен по време австрийското председателство, което започва от началото на юли. Основна тема, която е и част от Общата селскостопанска политика е възобновяването на поколенията в земеделието, за да може секторът да остане конкурентоспособен и стабилен. В цяла Европа и по света има определено застаряване на фермерите”, добави той. На въпрос относно евентуалните спорове по орязването на парите за земеделие Порожанов каза, че няма притеснения по дебата в тази насока, но дебатът ще продължи до окончателното приемане на многогодишната финансова рамка. „Това е документ, който се приема на високо равнище от Европейския съвет, Европейския парламент. Това са документи, които ще бъдат част от приоритетите преди новите избори за Европейски парламент”, отговори българският земеделски министър. По думите му обаче има рискове от орязване, защото дебатът тепърва започва. „Има вече декларации на много от страните членки ЕС, че не съгласни намалението на земеделски бюджет като цяло. Но това е много сериозна тема за анализ в целия ЕС”, заключи Румен Порожанов. В неформалната среща вземат участие делегати и от Европейската комисия (ЕК) и Генералния секретариат на Съвета (ГСС), най-голямата лобистка организация на земеделски производители и кооперации в ЕС Copa&Cogeca и на Асоциацията на младите фермери в ЕС. След 13.00 се очаква да има пресконференция с участието на еврокомисаря Фил Хоган за резултатите от неформалната среща.", "date": "2018.06.05", "title": "Започна неформалната среща на земеделските министри от ЕС"}
{"url": "https://www.monitor.bg:443/bg/a/view/ultrazvuk-pere-drehi-i-dezinfekcira-predmeti-101652", "text": "Изпирането на дрехите отнема достатъчно време и усилия у дома, но е още по-трудно, когато се пътува. Sonic Soak е проектиран да работи, като малка преносима перална машина, използваща звукови вълни за изпиране на дрехите, включително бельо, както и бижута, четки за зъби, прибори за хранене, бебешки съдове и играчки, плодове, зеленчуци и всичко останало, което може да бъде поставено в съд с вода. Sonic Soak работи, като за използва ултразвук за почистване на предмети. Поставено във вода, устройството излъчва високочестотни звукови вълни, които създават малки мехурчета под налягане. Тези мехурчета се удрят в предметите, като ги измиват и премахват замърсяванията като пръст, мазнини и бактерии. Излъчващата ултразвук част на Sonic Soak, представлява цилиндър от неръждаема стомана с размери 10,5 х 3,5 см, който се поставя във леген, вана, мивка или някакъв съд пълен с вода и малко препарат за пране, след което се свързва към устройство, което се включва в контакта. Цилиндъра излъчва 50.000 ултразвукови вибрации в секунда и потребителите могат да настройват продължителността. С размери, по-малки от на смартфон, Sonic Soak е много лесно преносим, ​​така че, вероятно ще намери място в багажа при пътуване или къмпинг. Екипът разработил устройството, също така посочва, че Sonic Soak е тих, поради ограничените способности на човешкото ухо, и използва едва 10 % от енергията и под 2 % от водата на стандартна перална машина.", "date": "2018.06.05", "title": "Ултразвук пере дрехи и дезинфекцира предмети"}
{"url": "https://www.monitor.bg:443/bg/a/view/proverjavat-efekta-ot-lechenie-za-da-sprat-paralelnija-iznos-na-lekarstva-101641", "text": "Ефектът от лечението със скъпоструващи лекарства ще се проследява на определен период от време, за да се види дали действително те действат и пие ли ги пациентът въобще или не.  Такава мярка предвижда да въведе Националната здравноосигурителна каса, като превантивна мярка срещу паралелния износ на медикаменти. Това стана ясно по време на семинар във Велинград, който се провежда в момента.   Сега няма разработена система за проследяване на ефекта от лечебния процес при скъпите медикаменти за домашно лечение, каза д-р Галя Кондева, директор на дирекция „Лекарствени продукти, медицински изделия и контрол по предписването и отпускането” в НЗОК. С резултатите от ефекта на терапията обаче няма да се занимава касата. Предвижда се те да бъдат събирани, преглеждани и обработвани от Националния център за опазване на общественото здраве и анализи. За целта ще се правят контролни изследвания на пациентите на определен период от време, който за различните заболявания и терапии ще бъде уточнен впоследствие.   От 2019 г. НЗОК ще има право да изисква повторни лабораторни изследвания в референтни заболявания и при първоначалното изписване на скъпите медикаменти, ако има съмнение, че данните от представеното изследване за отпускане на медикаменти, не са верни. По думите на д-р Кондева това се налага, тъй като към момента има немалко отклонения от данните. Експертът поясни, че в много страни сега здравноосигурителните фондове плащат за резултат от лечението, а не както  у нас да се покрива терапията без да има обратна връзка дали има резултат от нея или не. За пример тя посочи Хърватска, където се плаща за около 300 дни лечение на хепатит. Ако резултат няма, финансирането се прекратява. У нас към момента 4000 пациенти  с псоразис и ревматоиден артрит получават скъпи лекарства от НЗОК, но за тях не се изискват такива резултати.  От този месец, с влизането в сила на Националния рамков договор,  скъпите лекарства за редките и онкологичните заболявания, вече ще могат да бъдат получавани от пациента от всяка аптека в страната, която работи по договор с НЗОК.  До момента хората бяха зарепостени да ги взимат само от аптеки в града по местоживеене. От тази година касата поема медикаментите за още четири редки  диагнози. Това са идиопатична белодробна фиброза, туберклозна склероза, хемангиоми в кърмаческа и ранна детска възраст и леймиом на матката, съобщи д-р Кондева. 282 млн. лв. са средствата за онколекарства за  домашно лечение, които касата поема. Общо 718 млн. лв. са средствата за медикаменти, медицински изделия и диетични храни за домашно лечение за цялата година. Анализ на НЗОК сочи, че от общия й бюджет за миналата година половината е изразходван за скъпоструващи лекарства. За тях са похарчени 357 млн. 11 хил.  276 лв. са разходите за скъпоструващи лекаства пре 2017 г.  В това число влизат и тези за лечение на ракови заболявания.  От тази година касата покрива 30 нови онкомедикамента за домашно лечение.  Д-р Кондева уточни, че само 25%  от разходите са за стандартната терапия, останалите са за иновативни лекарствени продукти, които са излючително скъпи. Четиридесет лечебни заведения имат договор с НЗОК за онколечение. Тенденция е все повече  частни лечебни заведения да подписват договори  с касата за лечение на онкологични заболявания. Те прилагат предимно таргеттерапия, която е иновативна и щадяща за пациентите, но е скъпа, поясни д-р Кондева. По думите й към момента съотношението на частни към държавни болници в лечението на онкологични заболявания е 50: 50.    ", "date": "2018.06.05", "title": "Проверяват ефекта от лечение, заради паралелния износ на лекарства "}
{"url": "https://www.monitor.bg:443/bg/a/view/bivsh-rumynski-ministyr-se-otkupi-sys-zlato-101633", "text": "Бившият финансов министър в Румъния Себастиан Владеску плати с имоти и злато гаранция от €1 млн. Това разкрива \"Евронюз\". Медията уточнява, че политикът предостави 3 кг злато на стойност €110 000 и други €315 000 в брой. Остатъкът от гаранцията от €1 млн. бяха покрити от имоти на Себастиан Владеску. От 2014 г. това е първият път, в който гаранцията беше частично платена в злато. Себастиан Владеску е обвинен от прокурори от Националната дирекция за борба с корупцията (ДНК) за вземане на подкупи, свързани с договор за железниците. Политикът отрича обвиненията. Комисионните са свързани с договор за реконструкция на железопътния транспорт, оценен на €820 милиона. Рехабилитацията, обхващаща железопътната част между Букурещ и пристанището Констанца, отне шест години. Експерти припомнят, че е ставало дума за отсечка от само 225 километра. Владеску беше финансов министър между август 2005 г. и април 2007 г. и от декември 2009 г. до октомври 2010 г., е обект на разследване за подкуп и подкупване на влияние.", "date": "2018.06.05", "title": "Бивш румънски министър се откупи със злато"}
{"url": "https://www.monitor.bg:443/bg/a/view/syrbija-hvana-bylgarski-tir-s-anaboli-za-milioni-dinari-101634", "text": "  Митничари в Сърбия откриха и задържаха огромно количество анаболни стероиди и тестостерон в български ТИР. Незаконната стока възлиза на милиони динари. Камионът е бил управляван от български гражданин. Той преминавал през граничен пункт \"Градина\" от сръбската страна. Според документите камионът е превозвал алуминиеви части. При проверката обаче митничарите открили скрити в превозното средство 58 000 таблетки с анаболни стероиди \"Мастерон\", \"Анавар\". Открити са и други 550 инжекции \"Андропен\" и \"Сустанон\" с тестостерон. Властите в западната ни съседка определят стойността на задържаната срок за над 6.5 милиона динари.", "date": "2018.06.05", "title": "Сърбия хвана български тир с анаболи за милиони динари"}
{"url": "https://www.monitor.bg:443/bg/a/view/shefyt-na-starbyks-shte-se-probva-za-prezident-na-sa-sht-101637", "text": "Хауърд Шулц, който бе начело на компанията \"Старбъкс\" в продължение на близо 40 години, ще я напусне. Новината поднови спекулациите, че той може да се кандидатира на президентските избори в САЩ през 2020 г., предадоха световните агенции. Шулц успя за четири десетилетия да превърне \"Старбъкс\" от обикновена бакалия в Сиатъл в международна компания със заведения по целия свят. Той направи истинска революция в консумацията на кафе в САЩ. Шейсет и четири годишният Шулц беше главен изпълнителен директор на компанията до април миналата година. Тогава се оттегли от поста, а на негово място застана фигура номер две в компанията Кевин Джонсън. Шулц обаче остана председател на съвета на директорите - пост, който напуска сега. На негово място ще застане Майрън Улман, бивш президент на американската верига от супермаркети Джей Си Пени. Шулц ще запази позицията на почетен председател на компанията. Оттеглянето ще влезе в сила на 26 юни. Шулц е близък до Демократическата партия. Той се оттегля от компанията, за да се посвети на писане на книга, обяви \"Старбъкс\". Книгата ще бъде посветена на социалното въздействие на компанията и на моралната отговорност на големите холдинги, присъстващи на борсата. Неотдавна пред в. \"Ню Йорк таймс\" Шулц каза, че е силно обезпокоен от състоянието на САЩ от известно време, визирайки нарастване на разделенията и позицията на страната в света.", "date": "2018.06.05", "title": "Шефът на Старбъкс ще се пробва за президент на САЩ"}
{"url": "https://www.monitor.bg:443/bg/a/view/ligata-bjasna-na-soros-101638", "text": "Милиардерът Джордж Сорос отново се опита да се намеси в работата на чужди държави, призовавайки италианците да накарат партия Лига да разкрие дали е получила финансиране от Русия, предаде АП.  Лигата разкритикува думите на Сорос, изречени в неделя на икономически форум в Северна Италия. Партията каза, че не получавала \"никога нито лира, нито евро или рубла от Русия\". Но лидерът на Лига Матео Салвини, който е вътрешен министър в новото правителство на премиера Джузепе Конте, нарече руския президент Владимир Путин \"един от най-добрите държавници\". Силвио Берлускони е сред поддръжниците на Салвини и както е известно е един от най-близките приятели на Путин. Полемиката около изказването на Сорос фокусира вниманието върху проруската програма на правителството на Лига и на антисистемното Движение Пет звезди. В нея се потвърждават ангажиментите на Италия към НАТО, но се призовава за вдигане на европейските санкции, наложени на Русия, както и за започване на диалог и партньорство, предвид икономическото, търговското и стратегическото влияние на Москва. По време на конференцията в Северна Италия Сорос бе запитан за възможна руска намеса в италианската външна политика. Той отговори, че е много притеснен, че Русия упражнява \"негативно влияние\" в Европа и каза, че италианците имат правото да знаят дали Москва е замесена в изборните резултати. \"Не знам дали Путин действително подкрепя финансово него и неговата партия. Това е въпрос, който мисля, че италианското общество има правото да попита\", каза Сорос, визирайки Салвини. Руски представители отхвърлиха твърденията, че Русия е подкрепяла и финансирала Лига или които и да е други проруски партии. Салвини и Сорос дълго време са в спор, по-специално заради миграционната политика. Фондация \"Отворено общество\" вложи милиони долари в групи, които подпомагат мигрантите и бежанците в Европа. Неотдавна Сорос премести фондацията от Унгария, където премиерът Виктор Орбан я обвини, че е част от стратегия за наводняване на Европа с мигранти. Сорос и фондацията отричат това. Сега Салвини заяви, че е срамно, че Сорос е бил поканен на конференцията в Северна Италия. Лидерът на Лига направи няколко визити в Русия, в това число през март 2017 г., за да подпише споразумение за сътрудничество с управляващата партия Единна Русия.", "date": "2018.06.05", "title": "Лигата бясна на Сорос "}
{"url": "https://www.monitor.bg:443/bg/a/view/melanija-trymp-s-pyrva-publichna-projava-101640", "text": "Първата дама на САЩ Мелания Тръмп се появи за първи път на обществена проява, след като преди три седмици претърпя бъбречна процедура, предадe АП. Госпожа Тръмп присъства на прием в Белия дом за близките на военни, които са изгубили живота си в конфликти. Тя бе на първия ред в залата, в която се проведе приемът, на който кратка реч произнесе президентът. В Туитър бе качено и видео на първата дама, в което се вижда как тя е облечена с черна рокля без ръкави и как минава през Източната стая на Белия дом, придружавана от Тръмп. Мелания Тръмп бе видяна за последно на 10 май, когато посрещна заедно със съпруга си трима американски граждани, освободени от Северна Корея. Четири дни след това Белият дом обяви, че тя е в болница за лечение на доброкачествено бъбречно състояние. Тя напусна болницата пет дни по-късно. Тези дни стана ясно, че тя няма да придружава съпруга си на срещата на върха на Г-7 в Канада в края на тази седмица, нито пък ще бъде в Сингапур за историческата среща на върха на Тръмп със севернокорейския лидер Ким Чен-ун на 12 юни. Заради дългото отсъствие на Мелания се появиха какви ли не спекулации - от това, че се е подложила на пластична операция, до това, че се е изнесла от Белия дом. Появиха се и твърдения, че възстановяването й от интервенцията е по-трудно от описаното от Белия дом. На церемонията днес Тръмп се присмя на всички спекулации. В изявление на Мелания Тръмп относно спекулациите се казва: \"Госпожа Тръмп винаги е била силна и независима жена, която поставя семейството и разбира се здравето си над всичко друго и това няма да се промени заради невъздържани журналисти. Тя е уверена, в онова, което прави, и в ролята си и знае, че останалото са само спекулации\", предаде ДПА.", "date": "2018.06.05", "title": "Мелания Тръмп с първа публична проява "}
{"url": "https://www.monitor.bg:443/bg/a/view/evropejski-syd-postanovi-ednopolovite-sypruzi-mogat-da-jivejat-navsjakyde-v-es-101642", "text": "Европейският съд постанови, че понятието \"съпруг\" по смисъла на правото на ЕС за свободното пребиваване на европейците и членовете на техните семейства обхваща съпрузите от един и същ пол. Въпреки че са свободни да разрешават или да не разрешават еднополовите бракове, държавите в ЕС не могат да възпрепятстват свободата на пребиваване на европейски гражданин, като отказват да предоставят право на пребиваване на неговия съпруг от същия пол, който е гражданин на страна извън ЕС, допълва съдът. Делото е заведено по искане на Върховния съд на Румъния, след като еднополова двойка от румънец и американец заявява желание да пребивава в страната повече от три месеца. Румънските власти отговарят, че това е невъзможно, защото не признават еднополовите бракове. Върховният съд на Румъния пита Европейския съд как е правилно да постъпи. Европейският съд посочва, че държавите в ЕС са длъжни да признават еднополовите бракове за целите на предоставянето на право на пребиваване. Това задължение не означава, че държавите са длъжни да разрешат в националното си законодателство еднополовите бракове. Въпросното задължение не накърнява националната идентичност, нито застрашава обществения ред в съответната държава, добавя съдът.", "date": "2018.06.05", "title": "Европейски съд постанови: еднополовите съпрузи могат да живеят навсякъде в ЕС"}
{"url": "https://www.monitor.bg:443/bg/a/view/fenove-praznuvat-60-ija-rojden-den-na-prins-s-festival-101602", "text": "Фенове на попиконата Принс ще отпразнуват 60-ия му рожден ден чрез фестивал в Минесота. Събитията ще стартират навръх празника на покойния певец – на 7 юни, и ще продължи до събота. Концерти, тур-обиколка из всички локации, на които е заснет филмът Purple Rain (1984 г.), както и специална прожекция на заглавието ще почетат паметта на легендарния изпълнител. Целият форум е организиран от негови фенове, като към идейното звено се включва и Джоел Кинг, работил като оператор по няколко проекта с Принс. Някои от наследниците на звездата също се очаква да присъстват на фестивала. Всички събития ще са безплатни за желаещите да присъстват, а като символичен подарък за юбилея на певеца, феновете ще пуснат и 60 пеперуди в рамките на едно от събитията.", "date": "2018.06.05", "title": "Фенове празнуват 60-ия рожден ден на Принс с фестивал"}
{"url": "https://www.monitor.bg:443/bg/a/view/sled-burjata-40-kyshti-vyv-varnensko-bez-pokrivi-101630", "text": "След бурята, която премина в понеделник вечерта във Варненско 40 къщи останаха без покриви, от които 20 са на територията на община Аксаково - 12  в село Куманово и 8 в Климентово, съобщиха от областната управа. Продължава описването на щетите и ремонтно-възстановителните работи по инфраструктурата. На пострадалите собственици на домовете ще бъдат отпуснати еднократни помощи от 325 лева. Само едно семейство е останало без жилище, но му е осигурено място, където да пребивава временно. Така, че към момента нямаме бедстващи хора, заяви бластният управител на Варна Стоян Пасев, който следи ситуацията във Варна след обилния дъжд. Само за два часа във Варна са паднали 71,5 л/кв.м. дъжд, при 54 лтра месечна норма, коментира директорът на варненския клон на Националния институт по хидрология и метеорология, Иван Иванов. Интензивността на валежа е 160 мм/час и за около два часа движението в града бе затруднено, заради превърналите се в плавателни канали улици и булеварди, където имаше и множество закъсали автомобили. Най-трагично бе положението със закъсали и останали под водата коли в подлеза „Шипка“, в пешеходния подлез на базар „Левски“ и Крайезерния път по ул. ‚Девня“, наводнени бяха мазета и приземни етажи в целия град. Социалните мрежи бяха заляти от видеоматериали и снимки от наводнена Варна, като някои от потребителите сравняваха морския град с Венеция. Десетки шофьори изгубиха номерата на колите си по наводнените улици. Снимки на паднали дървета, откъртен асфалт, счупени плочки по тротоарите и пропаднали автомобили  продължават да се публикуват и днес в социалните мрежи, но положението в големия град се нормализира. В околните на Варна селища обаче, където вилня торнадо, все още има проблеми. „След всяко бедствие, има и криза. Създаде се кризисна ситуация. Но за да се обяви криза, трябва да има бедствено положение на територията на поне две общини. Въпреки това, общините могат да кандидатстват за помощи към Комисията за бедствия и аварии, ако има нанесени материални щети върху инфраструктурата или обществените сгради”, коментира областният управител на Варна. Дъждът е причинил сериозни поражения върху инфраструктурата на българските железници, каза още Пасев. „От огромното количество дъжд, което се изля вчера във Варна, проточният канал, минаващ под влаковите релси, не е могъл да побере цялото количество вода. Днес трябва да съберем щаба, за да се прецени как могат да се оттичат там дъждовните води. И може би трябва да се мисли за друг маршрут на канала. Калта, нанесена от валежите, вече е отстранена от релсите и влаковете са пуснати да преминават”, каза още Пасев. Над 50 сигнала са постъпили в „Пожарна безопасност и защита на населението“ заради поройния дъжд, който се изля над Варна. Това съобщиха от ОД на МВР-Варна. Няма данни за пострадали или бедстващи хора. В повечето случаи сигналите са за наводнени избени помещения, мази и подземни етажи. Вода е навлязла в Спешния център на МБАЛ „Света Анна“, подземията на АГ-болницата, в болнично заведение на бул. „Република“, както и в котелното на ОДЗ „Детска радост“. Екипи на пожарната са работили и по няколко сигнала за паднали дървета, при които също няма пострадали хора, уточниха от полицията.", "date": "2018.06.05", "title": "След бурята: 40 къщи във Варненско без покриви "}
{"url": "https://www.monitor.bg:443/bg/a/view/571-sela-u-nas-obezludeni-ili-s-ednocifren-broj-jiteli-101628", "text": "Общо 571 села в страната са без население или с едноцифрен брой жители. Това показва справка на БТА, направена в Националния регистър на населените места на НСИ за броя на жителите по селища към 31 декември 2017 година.  Към 31 декември 2017 година в страната има общо 5256 населени места, от които градовете са 257, селата - 4 997, а два са манастирите със статут на населено място - Клисурски и Рилски. От всички 4 997 села в България точно 571 са без население или с едноцифрен брой жители или с 5 повече в сравнение с предходната 2016 година, сочат данните.  Общият брой на селата с едноцифрен брой жители е 409, а 162 са населените места, в които няма нито един постоянен обитател. Селата без население се увеличават с 5 пет в сравнение с 2016 година.  С един жител в страната са точно 71 села. По двама души население има в 61 населени места, а по трима - в 49 села. 48 населени места в България са с по четирима жители. С по пет души постоянно население са 47 села, а с по шестима жители - 40 села. Общо 27 села имат по седем жители, други 35 са с по осем обитатели, а 31 села са с деветима души население. Селата без население са разположени в 11 области на страната, а тези с едноцифрен брой жители са пръснати в 22 области. Справката в регистъра показва, че най-много села без жители /61/ и най-много с едноцифрен брой на населението /112/ има в Габровска област - общо 173. В Габровска област има общо 349 населени места, което означава, че почти половината от тях са или необитаеми, или с едноцифрен брой на жителите. След Габровска област се нарежда област Велико Търново /общо 336 населени места/ с 58 села без постоянно население и 85 села с едноцифрен брой на обитателите. В двете области са разположени повече от половината от селата в разглежданата група. В област Кърджали има 11 села без жители и 25 с едноцифрен брой население. В Смолянска област има 8 села без население и 32 села с едноцифрен брой на населението. Седем населени места в област Хасково са без нито един жител, а други 20 с едноцифрен брой на жителите. В областите Стара Загора и София са разположени по четири села без население и съответно 7 и 25 населени места с едноцифрен брой на жителите си. Три села в Кюстендилска област нямат нито един жител, а други 25 са с население под 10 души. В Благоевградска, Бургаска и Търговищка област са разположени по две села без жители и съответно 19, 2 и 11 населени места с едноцифрен брой на населението.", "date": "2018.06.05", "title": "571 села у нас обезлюдени или с по един жител"}
{"url": "https://www.monitor.bg:443/bg/a/view/razsledvat-djasnata-ryka-na-makron-za-korupcija-101627", "text": "Френските прокурори, работещи срещу корупцията, са започнали разследване срещу шефа на кабинета на президента Еманюел Макрон Алексис Колер за връзките му с италианската корабна компания MSC. Разследването е насочено към времето, когато Коле е бил служител в министерство на икономиката в периода 2012-2016 г., като през последните две години от този период е бил директор на кабинета на Макрон, министър по онова време. От кабинета на националния прокурор по финансите съобщиха, че ще проверят дали Колер е спазвал правилата за недопускане на конфликт на интереси за държавните служители, „когато се е занимавал с въпроси от интерес“ за MSC. Майката на Коле е братовчедка на Рафаела Апонте, чийто съпруг Джанлуиджи основава Средиземноморската компания за корабоплаване (MSC) през 1970 г. и я развива до световен лидер в превозите на контейнери и в организирането на круизни ваканции. Френският разследващ сайт Mediapart първи съобщи за връзките на семейството на Коле с компанията. Разкритията станаха основа за правно запитване, подадено от групата за прозрачност Anticor. От кабинета на Макрон в понеделник отхвърлиха обвиненията като \"напълно неоснователни\". \"Алексис Колер с готовност ще изпрати на прокурорите всички документи, които доказват уважението му към закона през неговия професионален живот\", се казва в изявление на президентството. Коле напусна икономическото министерство през 2016 г., за да се присъедини към базираната в Швейцария MSC като финансов директор, но продължи да работи по кандидатурата на Макрон за президентството в свободното си време. Срамежливият пред медиите служител е известен със своите близки лични отношения с президента и веднъж беше описан като \"последния човек, с когото Макрон говори през нощта и първия сутрин\".", "date": "2018.06.05", "title": "Разследват дясната ръка на Макрон за корупция"}
{"url": "https://www.monitor.bg:443/bg/a/view/kleyr-dejns-vsichko-e-po-trudno-kogato-si-napompana-101589", "text": "„Всичко е по-трудно, когато си напомпана“ - с това изречение актрисата Клеър Дейнс обобщава бременността си. За неудобните и забавни ситуации, които я връхлитат докато е в очакване на втория си наследник, чаровната блондинка издаде в шоуто на Джими Кимъл. Звездата от сериала „Вътрешна сигурност“ призна, че избягва да пътува със самолет, тъй като не иска да носи компресиращи чорапи. „Мразя тези чорапи и отказвам да ги нося, освен ако не е твърде наложително. Опитвах да си сложа такива в миниатюрната тоалетна на самолета. Беше в последния момент преди да излетим и си постоях там цели 20 минути. Не знам какво си мислиха другите пътници, че правя там, но не беше нищо еротично“, разказа тя. Че 39-годишната красавица ще гушне втора рожба стана ясно през април. Причината за признанието й - тя е в шестия месец и скоро няма да може да крие наедрялото си коремче. Тогава тя бе категорична, че с нейния съпруг и колега Хю Данси са планирали бебето, чийто пол засега се пази в тайна. Звездната двойка вече възпитава един син – Сайръс Майкъл Кристофър, който се появи на бял свят през 2013 г.      ", "date": "2018.06.05", "title": "Клеър Дейнс: Всичко е по-трудно, когато си напомпана"}
{"url": "https://www.monitor.bg:443/bg/a/view/milko-pishe-pesni-s-uchitelkata-na-galena-101597", "text": "Палавият мустак на поп-фолка Милко Калайджиев добави четири народни песни в репертоара си. Едно от парчетата е с Галина Венелинова - учителката на фолк дивата Галена по музика от родния й град Смядово. Засега певецът се радва на успех и обмисля опцията да запише цял албум. разказа пред Планета тв той. Набеденият за Христофор Колумб на бг шоубизнеса за първи път се ориентира към народната музика от казармата насам. Песните, с които разгърна потенциала си, са „Иван Калина думаше“, „Равна зелена морава“, „Момчил през гора вървеше“ и „Сред село на мегдана“. Междувременно Калайджиев се е фокусирал върху дипломирането на своите синове, абитуриентският им бал и тяхното по-нататъшно образование. Близнаците Александър и Антонио завършват езиковата гимназия в Хасково и планират бъдещето си съответно в медицината и архитектурата. Гласовитият им татко се надява те да се развиват в България. допълни изпълнителят на култовия шлагер „Къде си, батко“.      ", "date": "2018.06.05", "title": "Милко пише песни с учителката на Галена"}
{"url": "https://www.monitor.bg:443/bg/a/view/djanet-djaksyn-prashta-policai-pri-bivshija-si-101605", "text": "Певицата Джанет Джаксън изпрати полицейски екип да провери дали синът й е в безопасност, докато е под грижите на баща си. Това потвърдиха органите на реда в Малибу, Калфирония пред сп. People. Те са отишли в хотела, в който е настанен бившият съпруг на 52-годишната звезда - катарският бизнесмен Висам ал Мана. Полицаите не са открили нищо нередно и са оставили 17-месечния Иса в обятията на татко му. Преди дни братът на Джанет и покойния Майкъл Джаксън – Робърт, разказа как певицата се безпокои да оставя детето само при Висам. Причината – наскоро бавачката се стреснала от „агресивното поведение“ на бизнесмена и се заключила в банята, откъдето звъннала на изпълнителката на Someone To Call My Lover за помощ. Джанет и Ал Мана се разделиха след 5 години брак, само месец след раждането на наследника им. Иса проплака миналия януари, а певицата ревностно го пази от папараците. Това е третият неуспешен брак на Джаксън. Първият съпруг на носителката на „Грами“ е певецът Джеймс Дебардж, а съвместният им живот продължава само една година. През 1991 г. тя се омъжва за танцьора Рене Елисондо.", "date": "2018.06.05", "title": "Джанет Джаксън праща полицаи при бившия си"}
{"url": "https://www.monitor.bg:443/bg/a/view/vodach-po-chudo-ocelja-sled-tejka-katastrofa-v-kustendilsko-101632", "text": "Водач по чудо оцеля след тежка катастрофа, възникнала на главния път Кюстендил – Дупница, в района на кюстендилското село Багренци. Инцидентът става вчера в късния следобяд, когато на 61-годишният шофьор на лек автомобил „Ситроен“ му прилошава, навлиза в лентата за насрещно движение и се удря челно в камион. Веднага на мястото на тежката катастрофа пристигна екип на Спешен център и полиция. Вследствие на силния удар 61-годишният водач, който е от Дупница, е закаран в здравното заведение. Пострадалият е настанен в кюстендилската болница с комоцио и няма опасност за живота му, обявиха от МБАЛ „Никола Василев“. „Пътувах от Кюстендил за село Лиляч с камиона. Трябваше от там да натоваря фракция и да се върна до града. Другият водач пътуваше за Дупница, имаше три коли, които пътуваха пред него и си помислих, че тръгна да изпреварва. Избягах в банкета, но въпреки това се удари в мен. Страшно много се уплаших. Погледнете в какво състояние е колата му, по чудо е оцелял“, разказва водачът на камиона. По случая е образувано досъдебно производство в РУ – Кюстендил, уведомен е дежурен прокурор, обявиха от пресцентъра на ОДМВР.", "date": "2018.06.05", "title": "Водач по чудо оцеля след тежка катастрофа в Кюстендилско"}
{"url": "https://www.monitor.bg:443/bg/a/view/goranov-vnasja-reshenieto-za-spasjavaneto-na-bdj-101612", "text": "В сряда финансовият министър Владислав Горанов ще внесе решението за отпускане на заем в размер на 20 млн., за да спаси закъсалите железници, научи „Монитор“. Поредното финансиране ще се предостави от фискалния резерв и както предишни трансфери и този заем ще бъде в рамките на одобрената от Европейската комисия държавна помощ в размер на 224 млн. лева. Горанов обеща пари на БДЖ, след като миналата седмица стана ясно, че държавното дружество не може да обслужва задълженията си по втория облигационен заем с обща стойност малко над 100 млн. лева. С решение на съда кредитор блокира сметките на „БДЖ-Пътнически превози“ и по думите на изпълнителния директор Владимир Владимиров са изтеглени 40 млн. лв. Той отрече категорично да се стигне до разпродажба на подвижен състав, но вчера стана ясно, че други кредитори са пристъпили към запор и разпродажба на недвижими имоти. Частен съдебен изпълнител е пуснал за продан централата на БДЖ, намираща се на ул. „Иван Вазов“ №3 в столицата. От Регистъра на публичните продажби става ясно, че се продава половината от административната сграда, т.е. застроена площ от 1 854 кв. м. и разгъната застроена площ 7 803 кв. м. Търсената цена е малко над 7 млн. лв. На нарочна пресконференция финансовият директор на „Холдинг БДЖ“ Филип Алексиев коментира, че ситуацията със сградата на железниците не е нова. През 2014 г. също е била наложена възбрана върху апетитния имот. „До момента облигационерите се въздържаха да предприемат мерки върху нея. Не бих казал, че е извиване на ръце от страна на кредиторите, но сградата е инструмент в техните ръце“, каза Алексиев. Ръководството на БДЖ е получило писмо от облигационерите, че искат до края на юни две вноски по 20 млн. лева и дружеството част от холдинг - „БДЖ-Пътнически превози“ - да стане доброволен съдлъжник, обясни Алексиев. По думите му кредиторите са готови незабавно да преговарят за разсрочване на задълженията, ако се изпълнят поставените от тях изисквания. Финансовият директор на холдинга е оптимист, че дружеството върви в добра посока, но държавата трябва да помогне. „Спекулира се с определението, че БДЖ са на гърба на данъкоплатеца“, каза Алексиев и даде за пример Франция, където правителството е отпуснало 43 млрд. евро за техните железници.", "date": "2018.06.05", "title": "Горанов внася решението за спасяването на БДЖ"}
{"url": "https://www.monitor.bg:443/bg/a/view/polugola-snimka-na-putin-razbuni-duhovete-101629", "text": "Руският президент Владимир Путин ще направи днес работно посещение в Австрия. Очаква се да бъдат обсъдени двустранните отношения. Предвидена е и среща с представители на бизнеса на двете страни. В навечерието на посещението на руския президент Владимир Путин австрийската телевизия излъчи обширно интервю с него. То бе определено като голям жест към Австрия, тъй като руският президент отказва подобни изяви и разговаря с журналисти в много редки случаи. Кремъл е поставил условие интервюто да не се прави от телевизионен кореспондент в Москва, а от журналист от Виена. Друго условие било минимум 15 минути от разговора да се излъчат в най-гледаното телевизионно време. Въпросите не са били уговаряни предварително, но пресслужбата на президента е била информирана за темите. Симултанният превод е бил поверен на преводачи на Кремъл. В хода на разговора, излъчен вчера вечерта, са били засегнати актуални международни теми. Не се стремим да разцепим Европейския съюз, казва Путин. И подчертава, че тъкмо напротив Русия има интерес от единен и процъфтяващ Съюз, защото той е главен икономически партньор на Москва. Попитан защо има полуголи негови снимки на сайта на Кремъл, Путин отговори, че няма нищо лошо когато си почива да не е в делови вид, а и в крайна сметка снимките не са голи. Всъщност снимките са от миналата година от почивката му в Тува.  Почти веднага след като стана канцлер на Австрия, Себастиян Курц заяви, че смята за целесъобразно постепенното снемане на атнируските санкции при прогрес в прилагането на Минските споразумения. „Европейският съюз трябва да настоява за прогрес около украинския конфликт и в реализацията на минските споразумения. Ако има прогрес, то ще бъде желателно да се отменят санкциите една по една, за да, както предложи навремето Франк-Валтер Щайнмайер, когато беше начело на Министерството на външните работи на ФРГ, създадем стимули за по-нататъшен прогрес“, заяви Курц. Според неговите думи, „в дългосрочна перспектива, мир в Европа може да има само с Русия“ в качевството на партньор, а не в качеството на опонент. Но това не трябва да означава, че ЕС може да „си затваря очите за нарушенията в международното право“.", "date": "2018.06.05", "title": "Полугола снимка на Путин разбуни духовете "}
{"url": "https://www.monitor.bg:443/bg/a/view/bylgarski-borci-obraha-medalite-ot-evropejsko-v-syrbija-101631", "text": "България спечели първото място в комплексното класиране на европейското първенство по борба на неолимпийските стилове, което се проведе в сръбския град Зренянин и бе от календара на Световната федерация по борба (UWW). Отборът ни, воден от главния треньор и съдия на европейското Петър Дойнов и Мариян Биандов, донесе 9 златни, 7 сребърни и 11 бронзови отличия. С най-много медали от нашите се завърна Мария Оряшкова, която в борбата с колани (белт рестлинг) стана два пъти шампионка в абсолютна категория и веднъж в кат. +70 кг, където взе и сребро. Оряшкова спечели златото в абсолютна категория и в стила казах куреш, където още три наши състезателки стъпиха на най-високото стъпало на стълбичката - Галя Иванова (кат. до 55 кг), Магдалена Върбанова (60) и Изабел Христова (65). Иванова прибави към сметката си злато и сребро и в борбата с колани. Шампионска титла за България спечели и Станимир Чернев в кат. до 80 кг в класическия стил на алиш. С медали се завърнаха и Христо Дойнов, Николай Пиронков, Петър Богаевски и Габриела Гигова. „България направи истински фурор на шампионата. Участието ни с с пълни отбори обаче стана възможно, благодарение на община Челопеч и нейния кмет Алекси Кесяков, за което сме признателни“, сподели за „Монитор“ водачът на отбора Петър Дойнов.", "date": "2018.06.05", "title": "Български борци обраха медалите от европейско в Сърбия"}
{"url": "https://www.monitor.bg:443/bg/a/view/roditeli-vzemat-otpusk-za-da-zapishat-pyrvolacite-101616", "text": "Родители на бъдещите първокласници излизат в отпуска, за да запишат децата си в училище. След като вчера обявиха класирането, майките и татковците ще имат на разположени само три дни, за да успеят да внесат в училище всички необходими документи. Някои от родителите се притесняват, че заради опашки няма успеят да свършат всичко преди работа или в обедната почивка. Затова залагат на сигурно и ще отделят цял ден. Самото записване на учениците, приети на първо класиране, може да стане в периода от 5 юни 2018 г. до 7 юни 2018 г. до 17 часа. Родителите трябва да са се въоръжили и с набор от документи, за да не се разкарват по няколко пъти до школата. Те могат да бъдат намерени на сайтовете на всяко едно училище. Изисква се оригинал на удостоверението за завършена подготвителна група, което се раздава при завършването. Родителите трябва да са подготвили и оригинала на удостоверение за постоянен/настоящ адрес на детето, който е издаден от съответната районна администрация с посочен в него срок на пребиваване на лицето. Задължителен е и актът за раждане на детето. Ако при подаване на документите за първото класира родителите са посочили и допълнителни критерии, те трябва да занесат и документи, с които да ги удостоверят. Такива са копие от решение на ТЕЛК, ако са отбелязали, че детето е с над 50% трайни увреждания, копие от Акт за смърт на родителите, ако са отбелязали, че детето е с починали родители. За малчуганите с братче или сестриче от същото школо се носи оригинал на удостоверение за семейно положение, съпруг/а и деца, издадено от съответната районна администрация. Многодетните семейства трябва да носят копия от удостоверения за раждане на децата. Настойниците на дете, настанено в приемно семейство, трябва да подготвят копие от съдебно решение или заповед за настаняване. Необходимо е копие от удостоверение за раждане на детето за случаите на дете с неизвестен родител. След като приключи срокът за записване за първото класиране, в 18 ч. обявяват свободните места за второто. Подаване на заявления за участие в него е 8 юни 2018 г. до 11 юни 2018 г. включително до 12 ч, а още в същия ден след 18 ч. ще обявят и класиралите се.", "date": "2018.06.05", "title": "Родители вземат отпуск, за да запишат първолаците"}
{"url": "https://www.monitor.bg:443/bg/a/view/d-r-cveteslava-gylybova-bylgarinyt-umira-sam-da-razdava-pravosydie-101604", "text": "- Първо нека започнем от това, че в медицината съществува заболяване, наречено ревностна параноя. Дали извършителят на разстрела в Слънчев бряг е имал такова, тепърва психиатричната експертиза ще го установи. Когато ревността е в патологична степен, но не болестно изявена, е израз на малоценно изживяване. На нисък емоционален интелект, на примитивно отношение към партньора като към лична собственост, неуважение към другия и към човешкия живот като ценност. Много са факторите, които водят до такива трагични обстоятелства. - Не, това заболяване се среща рядко. - Когато става дума за ревностни изживявания, които имат абсолютно нелеп характер и се изразяват по необичаен начин. Например ако съпругът каже на жена си, че е предпочела да облече червена рокля, защото съседът им харесва този цвят. Това заболяване се среща по-често при мъжете, и то на около 40-45 години. Механизмът, по който ревнивецът предполага, че се извършва прелюбодеянието, е много странен. Отличава се от обичайната ревност. - Разбира се, човек се формира като личност през целия си живот и то започва от семейството. Много зависи какви са вътре семейните отношения, как се преодоляват конфликтите там, как родителите възпитават детето си. Всичко свързано с личността оказва влияние върху нейното формиране. Разбира се, и гените, които носи един човек. - Защото за съжаление деградираме като общество. Вижте, че у нас се налага един примитивен модел на междуличностни взаимоотношения. В последните години стана обичайно да се разправяме едни с други за паркоместа, стана едва ли не норма учителите и лекарите да бъдат бити. И към всичко това се проявява една обществена толерантност. Дори когато има инцидент с лекар, хората си казват, че едва ли не заслужавал още повече бой. Някои обществени професии се натоварват с огромни очаквания и изисквания от страна на обществото, а в същото време няма разбиране към сложността на работата им. Най-лесно е да си го изкараш на лекаря от Спешна помощ, когато дойде на адрес, и след това да пророниш сълзи в съда и да кажеш, че съжаляваш, за да те пуснат. Същото е и с учителите. Жалко е, че цялото обществено внимание се насочва към грешките на тези хора, заклеймяваме ги и след това се чудим защо всеки ден сме свидетели на агресия. Как няма да е така, когато не сме свикнали да уважаваме авторитети. Когато не си научен, че човешкият живот е ценност, и изведнъж решаваш, че приятелката ти върти любов с някой, просто отиваш и я разстрелваш. Това е примитивно. - Проблемът е, че мерките само се дискутират, а не се прилагат. Имаме да свършим много работа като общество, по отношение на нашите деца. Семейството е една разрушена институция, а тя е базисна. В социалистическо време я наричахме клетка на обществото, а след това започнахме да се забавляваме с този израз. Истината е, че доколкото обществото е единен организъм, семейството наистина е важна базисна клетка, а тя беше разрушена. Няма го уважението към институцията семейство, към по-възрастния човек, младите не са научени да изпитват респект към лекари, учители, полицаи, военни, които са основополагащи професии. Разбира се, във всяко стадо има черна овца, но не бива да се правят обобщения. По този начин се насаждат негативни отношения към хората и това ескалира в агресия. Всички очакваме учителите не само да обучават децата ни, а и да ги възпитават. В същото време те не разполагат с никакъв инструментариум. Не дай си, Боже, да направиш забележка на ученик. Дъщеря ми е в 9-и клас и съм присъствала на такива срамни сцени между учителка и ученички, и то в елитно столично училище, че аз самата се изчервих от това, което чух. И учителката нямаше как да реагира. - Абсолютно. Има една много хубава книга на шведски психиатър „Защо се провалихме в либералното възпитание“ , в която се казваше, че живеем в общество на тийнейджъри. Всички са едни пораснали тийнейджъри, които не са научени, че има граници. Много често при мен идват хора, чиито деца просто са психопати, имат лоши личностни характеристики. Родителите настояват да им се предпишат медикаменти и да се диагностицират, защото това веднага сваля отговорността за собствения им провал. А всъщност те са формирали психопати, които не знаят до къде се простират техните права и че нарушаването на чужди права е недопустимо. Либералното възпитание има един много модерен постулат - “да бъдеш себе си“. Това е хубаво, но нека всеки да бъде себе си в рамките на наказателното право, етичните норми на обществото. Тогава наистина можеш да бъдеш себе си. Онзи младеж, който ритна жената на спирката в Бургас, сигурно също е научен да бъде себе си. Тези хора се опитват по най-примитивния начин да решат своя проблем. Твърде много са изпуснати нещата. Избягахме от макаренковщината, а отидохме на другия полюс. Защо не се запиташ, че след като жена ти ти изневерява с някого, то има причина за това и проблемът може да е в теб. Българинът умира да раздава правосъдие, не зачита законите, не вярва на институциите. Затова изграждането на едни здрави обществени отношения е крайно необходимо, но това няма да стане от днес за утре. Всичко е въпрос на много работа. Това ще отнеме десетилетия. Трябва да се научим, че законите се спазват, че трябва да живеем заедно. Но е важно това да стане, преди да е премината критичната точка, след която промяна е невъзможна. Не една и две цивилизации в човешката история са загинали в следствие на лакомия и алчност.   Д-р Цветеслава Гълъбова е родена в София Първоначално три години учи стоматология, но после кандидатства отново, на първо място е сред приетите медицина и защитава специалност „Психиатрия“, която е била нейно желание от ученическите години Завършва Медицинския университет в София през 1992 г. и УНСС през 2006 година От 1994 г. работи в държавната психиатрична болница \"Св. Иван Рилски\", от пет години е неин директор От декември 2014 г. е и национален експерт на Българския лекарски съюз по психиатрия  ", "date": "2018.06.05", "title": "Д-р Цветеслава Гълъбова: Българинът умира сам да раздава правосъдие"}
{"url": "https://www.monitor.bg:443/bg/a/view/diskutirat-prakticheski-reshenija-v-krygovata-ikonomika-101626", "text": "В Аулата на Софийски университет „Св. Климент Охридски“ ще се проведе в дискусионен форум на тема „Кръговата икономика: От голямата мечта – към практически решения“. Заместник-министърът на регионалното развитие и благоустройството Малина Крумова ще участва във форума. Събитието се организира от „Софийска вода“ АД по случай Световния ден на околната среда.", "date": "2018.06.05", "title": "Дискутират практически решения в кръговата икономика"}
{"url": "https://www.monitor.bg:443/bg/a/view/shte-otstranjat-li-ot-posta-kmeticata-na-mladost-101622", "text": "Специализираният съд отново се събира, за да реши дали временно да отстрани от поста й кметицата на \"Младост\" Десислава Иванчева. Днес магистратите трябва да вземат решение дали Иванчева ще продължи да изпълнява задълженията си, въпреки че е в ареста. Районната община вече има нов изпълняващ длъжността кмет, назначен от Столичния общински съвет.  ", "date": "2018.06.05", "title": "Спецсъдът решава за поста на кметицата на \"Младост\""}
{"url": "https://www.monitor.bg:443/bg/a/view/proizvoditeli-na-chereshi-blokirat-edin-ot-izhodite-na-am-trakija-101623", "text": "Производители на череши ще блокират един от изходите на автомагистрала \"Тракия\". Причината за протеста им е ниската изкупна цена на черешите. Производителите продават стоката си за 60 стотинки за килограм, а в същото време тя стига до крайния потребител на близо 10 пъти по-висока стойност. Затова - от 12:00 до 16:30 ч., има планирани протестни действия на производителите. В рамките на четири часа и половина ще бъде блокиран изходът на „Тракия” от град Стара Загора.", "date": "2018.06.05", "title": "Производители на череши блокират един от изходите на АМ \"Тракия\""}
{"url": "https://www.monitor.bg:443/bg/a/view/chetvyrtata-godishna-evrokonferencija-za-finansovite-instrumenti-v-selskija-sektor-zapochva-dnes-v-sofija-101621", "text": "Четвъртата годишна европейска конференция относно финансовите инструменти за земеделие и развитие на селските райони в ЕС подкрепени от Европейския фонд за земеделие и развитие на селските райони (ЕЗФРСР) през периода 2014-2020 г., започва днес след обяд в София. Тя ще продължи и в сряда. Събитието се провежда с подкрепата от Европейската инвестиционна банка. В рамките на конференцията участниците ще получат информация относно: • новото предложение на Европейската комисия за подпомагане на земеделието и развитието на селските райони в рамките на Общата Селскостопанска Политика и чрез финансови инструменти през периода 2021-2027г.; • възможностите, които финансовите инструменти, съ-финансирани от ЕЗФРСР, предоставят на държавите-членки и регионите на ЕС след влизането в сила на „Омнибус“ регламента и Европейския фонд за стратегически инвестиции 2.0; • опита на държавите-членки и регионите на ЕС, които прилагат финансови инструменти за земеделие и развитие на селските райони към момента, по линия на ЕЗФРСР; • въздействието и резултатите от използването на финансови инструменти, подкрепените от ЕЗФРСР за развитието селскостопанска и хранително-вкусова икономика в държавите-членки на ЕС. Очаква се в официалното откриване да вземат участие премиерът на България Бойко Борисов, Фил Хоган, европейски комисар по земеделие и развитие на селските райони в ЕС, Румен Порожанов, министър на земеделието, храните и горите, Андрю Макдауъл, вице-президент на Европейската инвестиционна банка и Пиер Луиджи Джилибърт, главен изпълнителен директор на Европейския инвестиционен фонд.", "date": "2018.06.05", "title": "Четвъртата годишна евроконференция за финансовите инструменти в селския сектор започва днес в София"}
{"url": "https://www.monitor.bg:443/bg/a/view/borisov-ne-sme-pobedili-makron-uspehyt-se-garantira-s-dialog-101624", "text": "В нашето голямо европейско семейство не стават нещата с чукане по масата и с изхвърляне какво ще стане и какво няма да стане. Не съм съгласен, че сме победили президента Макрон, успехът се гарантира с диалог. Така премиерът Бойко Борисов коментира пред журналисти гласуването в транспортната комисия на Европейския парламент, при което изцяло са удовлетворени исканията на българската страна по пакет \"Мобилност\".   Не съм съгласен, че сме победили президента Макрон. Когато бяха в София, до два и половина през нощта с президента Макрон и с канцлера Меркел сме обсъждали тази тема - кое ни притеснява и какви загуби ще понесем, посочи премиерът, цитиран от БТА. \"В нашето голямо европейско семейство не стават нещата с чукане по масата и с изхвърляне какво ще стане и какво няма да стане, начинът, по който се гарантира успех, това е диалогът, убеждението, работата\", каза Борисов. Той отбеляза, че всички европейски депутати са положили максимални усилия да привлекат хора, които да ни подкрепят в комисията. Не мога да пропусна и Жан-Клод Юнкер и еврокомисарят по транспорт, които, когато ги поканихме, на мига дойдоха в София, срещнаха се с превозвачите, каза още премиерът. \"Ако някой си мисли, че може да пребори Франция, Германия, Австрия, Холандия заедно, значи е наивник на средна възраст\", коментира още той. При завръщането си от посещението в Тирана, Албания, Борисов беше посрещнат на Летище \"София\" от министъра на транспорта Ивайло Московски и представители на превозвачите, които благодариха за ясната и твърда позиция на българското правителството в защита на техните интереси и изразиха надежда за положително гласуване и в пленарната зала на ЕП. \"За момента на ниво транспортна комисия преди да влезе в пленарна зала имаме абсолютно пълен успех в предложенията, които сме подали\", каза министър Московски. Той посочи, че няма да е задължително на три седмици водачите да се прибират вкъщи, а това ще бъде тяхна възможност - при тяхно искане, работодателят ще трябва да им го осигури. Изцяло отпада ангажиментът за заплащане на командировъчни, каквито са в съответните държави в Европа в сектор \"Транспорт\", обясни Московски. Отпада и тоталната забрана за спане в кабината на камиона при положение, че е паркиран на място с видеонаблюдение. Могат да бъдат изполвани паркоместа на бензиностации, което устройва напълно превозвачите, посочи транспортният министър. За каботажа нашето предложение беше за три дни гратисен период, там е постигнато съгласие за 48 часа, т.е. за два дни, но това устройва изцяло нашите превозвачи, добави той. Според Московски гласуването на пакета \"Мобилност\" в пленарната зала на ЕП няма да стане дори по време на австрийското председателство на Съвета на ЕС.", "date": "2018.06.05", "title": "Борисов: Не сме победили Макрон, успехът се гарантира с диалог"}
{"url": "https://www.monitor.bg:443/bg/a/view/sreshtata-trymp-kim-v-5-00-chasa-bylgarsko-vreme-101625", "text": "Първата среща между американският президент Доналд Тръмп и севернокорейския ръководител Ким Чен Ун ще се проведе на 12 юни в 09.00 часа местно време или 4 часа българско, съобщи на редовен брифинг говорителката на Белия дом Сара Сандърс. „Продължаваме да се готвим за президентската среща на върха. Мога да кажа, че за президента ежедневно се правят брифинги за Северна Корея от неговия екип съветници по въпросите за националната сигурност“, каза тя. Американският президент потвърди, че срещата му с Ким Чен Ун ще се състои на 12 юни в Сингапур. Политиката на Белия дом за строги санкции срещу Северна Корея не се е променила, предаде Ройтерс. Това обявиха от американската администрация дни, след като президентът Доналд Тръмп заяви, че вече не иска да използва фразата „максимален натиск“ чрез който КНДР да бъде накарана да се откаже от ядрените си оръжия. След среща с висш представител на Пхенян на 1 юни Тръмп каза, че режимът на Ким Чен Ун е започнал да сътрудничи повече и че макар санкциите да останат в сила, той ще се въздържи от налагането на нови. Президентът допълни, че не иска повече да използва термина „максимален натиск“ тъй като двете страни вече „се разбират“. Попитана на брифинг вчера дали кампанията на „максимален натиск“ ще продължи, говорителката на Белия дом Сара Сандърс каза: \"Имаме наложени санкции, те са много строги и няма да ги отменим, докато Северна Корея не се денуклеаризира.“ САЩ изтъкват, че с тази кампания и подкрепата на ООН и главните световни сили помагат КНДР да седне на масата за преговори за отказ от ядрените оръжия.", "date": "2018.06.05", "title": "Срещата Тръмп - Ким в 4:00 часа българско време "}
