{"url": "https://www.monitor.bg/bg/a/view/kyde-se-pravjat-izsledvanijata-za-podagra-160395", "text": "Изследванията на урината и кръвта са най-сигурните, които могат да потвърдят или отхвърлят диагнозата подагра. Те се правят лабораторно и са безплатни с талон от личния лекар. Извършва е и т.нар. хемосканиране. То е много важно и определя с абсолютна точност нивото на пикочната киселина в кръвта, осъществява се просто, с изследване на прясна капка кръв под микроскоп. Изследват се още сърцето и бъбреците, за да се открият евентуално други заболявания, провокирани от нея. Кръвта за изследване на пикочна киселина се взема на гладно, поради което не трябва да се приема храна или течности, с изключение на вода, в продължение на най-малко 4 часа. Някои медикаменти, както и високи дози витамин С, могат да повлияят на резултатите от изследването, поради което е необходимо лекарят да бъде информиран за всички медикаменти и хранителни добавки, които приема пациентът. Той трябва да бъде уведомен и, ако наскоро му е правена образна диагностика с контрастно вещество, тъй като то може да повлияе на стойностите на пикочна киселина. няколко часа преди изследването не трябва да се консумира алкохол, защото той намалява количеството на елиминирана пикочна киселина през бъбреците.", "date": "2019.03.21", "title": "Къде се правят изследванията за подагра?"}
{"url": "https://www.monitor.bg/bg/a/view/tyrguvat-nelegalno-izchezvashti-jivotni-160377", "text": "Нелегална търговия със защитени животни, които би трябвало да са на свобода в дивата природа, установили проверки на екоминистерството през 2018г. Търговците ги предлагали живи или препарирани. Така купувачът можел да избере дали иска да си закупи „домашен любимец“ или трофей. На незаконните пазари били предлагани три вида защитени костенурки - зелена морска, европейска блатна и обикновенна блатна, става ясно от предоставената от МОСВ на „Монитор“ информация. Освен това продавали и обикновени мишелови, таралежи, европейски диви котки, ръждив ангъч, обикновена калугерица и щиглец. Нелегалната търговия се извършвала Добрич, Плевен, Разград и София. Две години по-рано с престъпната дейност се занимавали и пловдивчани. При извършените проверки през 2018г. били констатирани 31 нарушения, а шмекерите били глобени. Всички те заплатили общо 6400 лв. За два от случаите била сезирана и прокуратурата. За сравнение година по-рано злоупотребите били повече – екоминистерството установило 40 случая. Тогава, освен нелегалната търговия, инспекторите констатирали още неправомерен улов на пойни птици, неправомерно отглеждане на защитени животински видове и Общата сума на наложените глоби била 8830 лв. Тогава нарушенията били установени в София и Бургас. В последните години екоинспекторите успели да предотвратят и опит за неправомерен пренос на ГКПП на жив екземпляр от шипоопашата костенурка. Имало случаи и на разрушени щъркелови гнезда. Проверка на „Монитор“ в интернет установи, че срещу 80 лв. човек може да се сдобие с препариран фазан на брезова клонка. Същевременно птицата е защитена съгласно Закона за биологичното разнообразие.По 60 лв. пък струват геконите, които са вид гущери. Защитените животни у нас са над 30 802, като 433 от тях са записани в Закона за биологичното разнообразие. Останалите 30 359 са в Червената книга. Около 1200 животински видове са едемити, т.е. биологични видове, чието разпространение се ограничава върху определен район (790 български и 410 балкански). Вносът, продажбата, покупката, притежанието и отглеждането на защитени животни, с изключение на зоопарковете и специализираните спасителни центрове, са абсолютно забранени и според Наказателния кодекс се наказват с глоба до 10 000 лв. и до 5 г. затвор.", "date": "2019.03.21", "title": "Търгуват нелегално с изчезващи животни  (ТЕМАТА)"}
{"url": "https://www.monitor.bg:443/bg/a/view/bulionite-uspokojavat-bolkata-pri-podagra-160396", "text": "Болните от подагра трябва да съблюдават стриктно режимът на хранене, който им е предписан от лекаря.", "date": "2019.03.21", "title": "Бульоните успокояват болката при подагра"}
{"url": "https://www.monitor.bg:443/bg/a/view/hubchev-nedovolen-ot-fizicheskoto-systojanie-na-nacionalite-160392", "text": "Вратарят на „Левски“ Николай Михайлов ще се завърне като титуляр в националния отбор за старта на евроквалификациите утре на стадион „Васил Левски“. „Лъвовете“ стартират кампанията срещу Черна гора от 19 часа, а двубоят ще се предава пряко по БНТ1. Съдия на мача е французинът Руди Букет. До пожарния вариант се стигна след контузия на титуляра Пламен Илиев. Вратарят получи травма на предпоследната тренировка преди двубоя с Черна гора и отпадна от сметките на Петър Хубчев. Илиев скъса менискус в коляното и утре сутрин ще бъде опериран по спешност, като ще отсъства поне месец и за клубния си отбор „Лудогорец“. Това е втори сериозен удар по националния отбор преди дебютния мач, след като предния ден лагера напусна и Кирил Десподов, който се оплака от болки в адукторите. Въпреки травмите обаче селекционерът Петър Хубчев демонстрира спокойствие и призова играчите си за максимална концентрация. Спецът призна, че не е доволен от физическото състояние на повечето от играчите си, но остана оптимист преди двубоя с черногорците. \"Не съм доволен от физическото състояние, има хора, които са в добра форма, но други не са, а няма как за 3-4 дни да работим по този въпрос, оплака се селекционерът. - Не са само Десподов и Пламен Илиев контузените, 4-5 човека дойдоха на лагера с оплаквания, но те са готови да дадат всичко и да минат определена граница за този отбор. Всяка контузия влияе, това трябва да ни мотивира, а не да ни обезсърчава, затова сме и толкова хора. Отсъствието на големите звезди в състава на Черна гора не ме успокоява. Всеки мач в тази толкова равностойна група може да се окаже решаващ за класирането и затова не искам да се губят точки“, сподели Хубчев, чийто тим след 3 дни ще гостува на Косово във втория си мач от групата. Спецът бе подкрепен и от капитана Ивелин Попов, според когото настроението в тима е отлично. „Рецептата за победа е себераздаване, колектив като юмрук, това трябва да го запазим и да успеем да побеждаваме в повече мачове. Не съм на 65 години, за да смятам, че това ми е последният шанс за класиране на голямо първенство“, обобщи Попето.", "date": "2019.03.21", "title": "Хубчев недоволен от физическото състояние на националите"}
{"url": "https://www.monitor.bg:443/bg/a/view/trymp-prizna-golanskite-vyzvishenija-za-izraelski-160401", "text": "Американският президент Доналд Тръмп признават Голанските възвишения за израелска територия.   \"След 52 години е време Съединените щати напълно да признаят суверенитета на Израел над Голанските възвишения, което е от ключово значение за стратегията и сигурността на Държавата Израел и регионалната стабилност\", пише той в Туитър. По-рано бе съобщено, че се предвижда решението да бъде взето по време на визитата на премиера Бенямин Нетаняху във Вашингтон, където той ще се срещне с президента Доналд Тръмп, две седмици преди изборите в Израел. \"Мисля, че е време международната общност да признае Голан за израелска територия, фактът, че Голан винаги ще бъде част от Държавата Израел\", коментира Нетаняху. Миналата седмица в годишния си доклад за правата на човека Държавният департамент премахна фразата част от Голанските възвишения са \"окупирани от Израел\". Вместо това написа \"контролирани от Израел\".", "date": "2019.03.21", "title": "Тръмп призна Голанските възвишения за израелски "}
{"url": "https://www.monitor.bg:443/bg/a/view/baba-pepa-naj-vyzrastnata-evropejka-duhna-116-sveshti-160340", "text": "Мария Джузепа Робучи или баба Пепа, както я наричат всички в родното й градче Поджо Империале в Южна Италия, духна вчера 116 свещи. Според статистиците в Европа в момента старицата е най-възрастната жителка на Стария континент. В световната класация пък на дълголетниците тя е втора, на няма и три месеца „разстояние“ от заемащата първото място японка Кане Танака, която е родена на 3 януари 1903 г.. Съгражданите на баба Пепа отпразнуваха рождения й ден с мощен асов купон, още повече, че в Поджо Империале открай време я познава и тачи мало и голямо. Няма начин, след като през целия си живот тя е била кръчмарка - заедно със съпруга си Никола Нарджизо, който умира през 1982 г., Мария Джузепа е държала кафенето на централния площад в градчето. Независимо от неговата кончина и натрупаните години, тя продължава да работи още доста време, като лично отваря кафенето рано всяка сутрин. Що се отнася до рецептата за дълголетие на старицата, то тя е само една – да се яде по малко и само здравословна храна, като от време на време може да се пийва чаша червено вино. Дали защото се е придържала яко към това правило, но баба Пепа до 100-те си години не била ходила никога на доктор. За пръв път влиза в болница на 111 години, след като пада лошо и се налага операция на бедрената й кост. През 2017 г пак с хирургическа намеса й отстраняват доброкачествено образувание на гърдата. На купона по повод 116-те години на най-възрастната европейка присъстваха и нейните пет деца – три момчета и две момичета. Най-голямото й момче е на 90 години, а най-малкото й момиче - на 75 г. На 85 години е другата дъщеря на баба Пепа – Николета, която е монахиня.", "date": "2019.03.21", "title": "Баба Пепа – най-възрастната европейка, духна 116 свещи"}
{"url": "https://www.monitor.bg:443/bg/a/view/iskame-ot-interpol-revizija-za-aresta-na-antoaneta-i-radosveta-vasilevi-obzor-160398", "text": "Българската прокуратурата изпрати искане до Интерпол с настояване за ревизия на решението червените бюлетини за издирването на Антоанета и Радосвета Василеви да бъдат възстановени. До тази безпрецедентната процедура се стигна, след като се оказа, че Комисията за контрол на данните на Интерпол е взела на закрито заседание решение за заличаване на личните данни на съпругата и дъщерята на укриващия се в Сърбия банкер Цветан Василев от базата данни на организацията. Въпреки това за цялото семейство все още са активни Европейските заповеди за арест, издадени по искане на България. Това означава, че ако Василеви бъдат засечени в страна от ЕС, веднага ще бъдат задържани. Първичната информация за необяснимото решение на Комисията бе съобщена от самия беглец в личния му сайт, като Според виновника за източването на над 4 млрд. лв от КТБ решението било взето след разследване на \"Централата на Интерпол\", която е \"установила, че международните заповеди за арест са издадени в нарушение на Правилника на организацията, тъй като няма данни за престъпление\". От прессъобщение на прокуратурата обаче става ясно, че Василев и фамилията му са използвали пред Комисията любимия си коз, че са жертви на политически натиск у нас. Твърденията им не почиват на никакви доказателства, но от години семейството използва всякакви международни процедури, за да се изкарват репресирани и така да се пробват да отърват от наказание за вършените от тях престъпления. „Категорично се възразява срещу твърдението за наличие на политически мотиви за наказателно преследване, като се поддържа позицията, че всеки опит на Комисията /на неин състав/ да преценява основателността на обвиненията и и въобще на статута на международната организация“, пише в съобщението на държавното обвинение до медиите. В конкретния случай според прокуратурата Комисията при Интерпол е взела решението си „в противоречие със статута и функциите на Интерпол, защото то се основава на мотиви, свързани с обсъждане на обвиненията по същество, което е правомощие само на наказателен съд“. Освен това държавното обвинение подчертава, че решението се основава само на твърденията на засегнатите лица и на направените от тях възражения, без въобще да е обсъдена позицията на държавното обвинение. Държавното обвинение категорично се противопоставя и на доводите, които обвързват процедурата с „обвиненията срещу Цветан Василев е неоснователно, защото не е отчетено, че наказателното производство по отношение на него е вече в съдебна фаза, за което Генералния секретариат на Интерпол е уведомен“. От информацията на прокуратурата става ясно още, че казусите с Антоанета Василева, Радосвета Василева и Цветан Василев в Интерпол са безпрецеденти и по друга причина - досега са били обект на всеобхватен обмен на данни между Комисията и ДМОС – МВР, Заради тези основания прокуратурата е настояла за за ревизия на решението Комисията. Освен това е осъществена координация с ръководството на МВР „с цел конкретния казус, създаващ опасен прецедент, да бъде поставен за обсъждане в Генералния секретариат на Интерпол“, подчертават още от прокуратурата. Според процедурните правила на Интерпол жалбите срещу бюлетини се подават пред Комисията за контрол на информацията към институцията, която е независим орган и може да преразглежда решения за издаване на бюлетини и да взима решение за тяхното анулиране. Според докладите на Комисията това най-често става в случаите, когато е била нарушена процедурата за тяхното издаване, не са били налице основанията за това или е налице политическо преследване. Комисията, която е слабо позната част от структурата на Интерпол, попадна под светлините на медийните прожектори миналата година, покрай опита на руските власти да арестуват чрез Интерпол финансиста и инициатор на закона „Магнитски“ Бил Браудър. През ноември 2018г. Файненшъл таймс излезе с остро критична статия със заглавие в която посочва също, че един от общо петимата членове на настоящия състав на комисията, вземаща решенията за исканията на арести, е представител на Русия. С Москва е свързан и самия Цветан Василев, който е оплетен с дебели финансови ангажименти с кремълския „православен“ олигарх Константин Малофеев и други знакови руснаци. Всички те периодично се появяваха в плановете на Василев за вторичен грабеж на КТБ, като участваха пряко или чрез подставени лица в сделки по овладяване на „златните активи“, купени с пари на банката. Последния подобен пример е с военния завод „Дунарит“, в който пионката на Малофеев Пиер Луврие (белгиец с руски паспорт – б.р.) се вписа за кратко като прокурист, въпреки че благодетелят му е част от забранителния списък на ЕС и САЩ срещу руски граждани, обвързани с режима на Путин.", "date": "2019.03.21", "title": "Искаме от Интерпол ревизия за ареста на Антоанета и Радосвета Василеви (ОБЗОР)"}
{"url": "https://www.monitor.bg:443/bg/a/view/iskri-mejdu-cvetanov-i-radev-zaradi-apartamenta-na-latinka-obzor-160397", "text": "Искри прехвърчаха между Цветан Цветанов и президента Румен Радев, заради казуса с апартамента на столичната улица „Латинка“, с който се е сдобил неотдавна шефа на депутатите от ГЕРБ. Тон даде държаният глава, който коментира, че темата с надхвърля обхвата на една имотна сделка, защото пряко рефлектира върху доверието на политическата класа и държавността. Той заяви още, че преди два месеца е призовал антикорупционната комисия и другите органи да навлязат и в периметъра на властта. \"Няма как тази антикорупционна комисия, която е назначена и контролирана от господин Цветанов, да разследва Цветанов по беззъбия закон наложен от самия господин Цветанов“, констатира Радев, визирайки очевидно стартиралата наред с прокуратурата проверка от КПКОНПИ по сигнал на обслужващото банкера беглец сдружение „БОЕЦ“. Цветанов на свой ред заподозря, че е станал мишена на поредна предизборна атака от БСП и „тактическо мероприятие“ за отклоняване на вниманието и фокусиране върху ГЕРБ. „Атаката изкристализира, след като излиза и президента“, анализира ситуацията той и добави, че Радев действа съгласно „опорните точки“ на червените. Той отново отхвърли съмненията около сделката, при която е заменил два свои апартамента и е доплатил 100 000 лв. за жилището, включително относно цената на придобиването му, като подчерта, че е спазил закона. По думите на Цветанов, той намерил имота по обява и се запознал с шефа на строителната компания още през 2017 година. Темата коментира в Брюксел и премиерът и лидер на ГЕРБ Бойко Борисов. Той каза, че ще свика Изпълнителната комисия на партията след предстоящата визита на Цветанов в САЩ, за да обсъди въпроса. Премиерът заяви, че трябва да се изчакат проверките по случая, като не скри, че в ГЕРБ му казвали, че винаги „реже глави“, докато техните политически опоненти застават зад хората си дори и да са виновни. Борисов даде да се разбере, че темата не му е приятна, като изтъкна, че му е много тъжно, че управляващите са направили много неща, а сега ги атакуват за нещо толкова битово. По думите му Цветанов трябва да си направи изводите от къде идва тази атака точно преди избори. „Можеше да дойде след изборите, можеше да дойде по-рано“, каза Борисов, развивайки подобна теза, като тази на заместника си в ГЕРБ. И увери: „Много внимателно ще проследя тези сделки.“. Според Борисов всички са свикнали другите да правят корупционни схеми. „Въпросът е ГЕРБ прави ли така. Това е морален въпрос. А не дали всичко това е вярно или законно“, подчерта Борисов, който е убеден, че всичко това е много добре планирано. И разкри, че е говорил с Цветанов по телефона, който го уверил, че е заменил два обзаведени апартамента за един на шпакловка, като дори е доплатил разлика от на над 1000 евро за квадратен метър.", "date": "2019.03.21", "title": "Искри между Цветанов и Радев заради апартамента на „Латинка“ (ОБЗОР)"}
{"url": "https://www.monitor.bg:443/bg/a/view/kardi-bi-debutira-na-golemija-ekran-160360", "text": "Хип-хоп сензацията Карди Би ще блесне в ново амплоа. Тя ще направи своя дебют в киното в Hustlers (б. а. - Мошеници). 26-годишната звезда е най-новото попълнение в каста на лентата, която е адаптация по едноименна статия на сп. New York magazine. Публикацията на Джесика Преслър от 2015 г. разказва за група от бивши стриптизьорки, които се опитват да откраднат десетки хиляди долари от свои клиенти от Уол Стрийт. Рапърката ще скочи в токчетата на една от еротичните танцьорки. Главните роли са поверени още на Джулия Стайлс, Кики Палмър и Лили Рейнхарт. Припомняме, че с голямо участие в продукцията ще се разпише и латино дивата Дженифър Лопес. За да излезе с перфектна фигура пред пилона, 49-годишната певица е започнала 10-дневна диета. По новия хранителен режим, тя няма право да консумира никаква захар. така че се подготвям сериозно“, сподели наскоро Джей Ло. Очаква се снимките на Hustlers да стартират до дни. На режисьорския стол ще седне Лорен Скафария, която работи и по сценария на проекта. „Няма друга актриса, която би могла толкова автентично да влезе в тази динамична роля на едновременно състрадателна, борбена и интелигентна жена“, коментира по адрес участието на Лопес в лентата Скафария.", "date": "2019.03.21", "title": "Карди Би дебютира на големия екран"}
{"url": "https://www.monitor.bg:443/bg/a/view/sreshtu-zakona-peevski-manipulacija-pod-maskata-na-blagotvoritelnost-160399", "text": "Хорът от знайни и незнайни сайтове и сайтчета, свързани с кръга „Капитал“ на Иво Прокопиев и другарите му олигарси издатели срещу разпоредбите на закона „Пеевски“, се сдоби с неочакван поддръжник. Нормативният акт предвижда пълна прозрачност във финансирането на всички издания у нас, в това число и интернет страниците и съвсем логично предизвика ступор в средите на медиите, финансирани от подсъдимите Прокопиев, Огнян Донев и Цветан Василев и ортака им Сашо Дончев. Логично, защото чиито официален собственик се водят, така и медии, изкарващи се за уж независими. Съвсем не толкова логично обаче, на помощ на същите тези издания, които от приемането на нормативния акт, та до този момент, вият срещу него, се притече Българският дарителски форум - благотворителната организация, държаща DMS номерата. Същите онези DMS номера, с които най-вероятно всеки от нас е пращал есемеси в помощ на болно дете и човек в нужда или пък е гласувал за фаворита си в някое от многобройните риалити предавания, заливащи ни от телевизионния ефир. Но едва ли е пращал през тях дарения за партии или за медии. Просто, защото си има други, далеч по-традиционни и най-важното – не анонимни начини за подпомагане както на едните, така и на другите при желание. На този фон, неочаквано именно от тази организация пратиха становище до културното министерство, с което настояват от обсъжданата в момента наредба за прилагане на закона „Пеевски“ да отпадне задължението дарителите на медии да се декларират, а не са минават в графата анонимни. С какъв аргумент? С довода, че „пречките“ в закона щели да повлияят негативно върху дарителството като цяло и затова трябвало да се декларира само платформата, през която са били набрани средствата. Т.е. пак да не става ясно откъде идват парите на една или друга медия и съответно да не е ясно и кой говори чрез текстовете или фалшивите новини, публикувани от нея. Именно затова бе приета и изрична разпоредба в Закона за политическите партии, предвиждаща всяко дарение за формация, независимо от стойността му, да бъде декларирано поименно, за да е ясно кой плаща – образно казано – музиката. Напълно логично, след като има такова изискване за хората, които формират политиката на държавата, то да важи и за тези, които формират общественото мнение. Медиите не са благотворителни кампании за набиране на средства за болни деца. Като например задкулисно финансиране от подсъдими издатели, които използват свободата на словото като щит срещу възмездието за престъпленията им. Именно затова е по-логично от Българския дарителски форум да настояват за пълна прозрачност на финансирането, за да може четвъртата власт в държавата да си изпълнява качествено работата, а не да бъде използвана от задкулисни играчи за манипулации и пропаганда. И като стана дума, че е важно да се знае кой говори е добре да се отбележи както кой е сайтът пуснал предложението на БДФ, така и медиите, които скачат на осветляването на средствата им. Първи в хора още преди седмици запяха „Бивол“ - сайтът с дебели руски връзки по семейна линия. Пригласят му интернет страници, свързани и чрез репортери, а вероятно и чрез финансиране с част от вече изредените олигарси, а „становището“ на Българския дарителски форум бе разпространено в публичното пространство първо от „Фрогнюз“ - сайтът, играещ от години ролята на личен пресцентър на банкера-беглец, ограбил хиляди вложители в КТБ – Цветан Василев. Ето в тази компания се озова благотворителността.", "date": "2019.03.21", "title": " Срещу закона „Пеевски“: манипулация под маската на благотворителност"}
{"url": "https://www.monitor.bg:443/bg/a/view/kilogrami-se-svaljat-s-dvijenie-dietata-e-na-vtoro-mjasto-160391", "text": "- Не само през пролетта, а във всички сезони трябва да следим за нашето здраве, за нашата фигура. В много случаи тези, които са натрупали излишни килограми са увеличили и нивата на кръвната захар, холестерола, триглицеридите, пикочната киселина. Сега се налага те да ги нормализират. Пролетта дава големи възможности. На първо място препоръчват не диетата, а двигателната активност, тя трябва да се увеличи със затоплянето на времето. Месец март е особено подходящ човек да остави автомобила и да върви поне една спирка пеша до работата си. Нормата за добро здраве е 2-3 км пеша всеки ден, спорт два пъти седмично и туризъм в почивните дни. Всеки има право да избере от някоя от тези възможности, ако и съчетае две от тях, определено ще подобри здравословното си състояние и ще свали излишните килограми неусетно без мъчителни диети. Важно е да се обърне внимание на храненето на децата, да им се създаде култура в това отношение от малки, защото пухкавите малчугани стават дебели и болни родители. От това следва диабет, сърдечно-съдови заболявания, най-често високо кръвно налягане, атеросклзора и редица други хронични болести. - За съжаление, не е. Над 224 000 българчета са със затлъстяване или наднормено тегло. По този показател нашите деца се нареждат на пето място в Европа. Близо до тяхното тегло са подрастващите и тийнейджърите в Румъния, Молдова, Македония и Сърбия. Това показват данните на Световната асоциация за изследване на затлъстяването. Като цяло децата на континента стават все по-пълнички. 22 млн. са децата в Европа под 5-годишна възраст с наднормено тегло, а около 5 млн. са тези със затлъстяване.У нас 224 898 са децата в училищна възраст с наднормено тегло. Други 58 370 са със затлъстяване. Това означава, че 26,20% от българските деца а възраст между 5 и 18 години са с наднормено тегло, показват конкретните данни на Световната асоциация за изследване на затлъстяването. Националното проучване за хранене на населението над 1-годишна възраст показа значително нарастване на затлъстяването сред момчетата до 5-годишна възраст. Нашите деца се заседяват най-продължително време пред екран – телевизор, компютър, телефон. Заседяването пред компютъра, употребата на алкохол от рано и прекомерната консумация на сладкиши са основните причини за излишните килограми сред учениците, пък и по-малките от тях. - Бързите диети са изключително опасни. При едно повишена двигателна активност, преминаване на пълнозърнест хляб, до три филийки дневно, отказването на алкохола и сладкишите, и намаляването на мазните храни, човек отслабва нормално и без сътресения до 3-4 кг на месец. Това е оптималният режим за сваляне на килограми без йо йо ефект. Разбира се, те могат да бъдат много лесно натрупани, ако след това започнем отново да се тъпчем с храни като за последно. Впрочем, напоследък много модни са народните танци. Те са идеална възможност да движение и забавление едновременно. Софиянци не бива да забравят Витоша, която с разнообразния си и не много тежък релеф е отлично място за туризъм всяка седмица. Истинската наука за храненето е категорична, че в менюто на един човек трябва да има от всичко. Яжте всичко, дадено от Господ. За да сме здрави и да не трупаме излишно тегло, трябва да спазваме максимата закуската да е кралска, обядът - като на богаташ, вечерята - на бедняк. Преяждането вечерно време води до заболявания на обмяната на веществата и сърдечносъдовата система. Именно затова повечето хипертонични кризи, инсулти и инфаркти са след преяждане и препиване след залез-слънце. Важно е да се знае, че консумацията предимно на растителна храна, както е по време на пости, води до алкализация на организма. Консумацията предимно на месо пък подкиселява течностите в него. Той обаче има своята регулаторна система, която балансира тези състояния. Макар и вкусно, та дори било и домашно, с месото не бива да се прекалява, тъй като е тежка храна. Трябва да се стремим да се придържаме към арабската поговорка „Всеки ден 40 различни хапки”, т.е. разнообразието в храненето балансира организма, създава добър метаболизъм, от което не се трупат килограми и не създават предпоставки за различни заболявания. Рибата например трябва да присъства на масата ни поне два пъти седмично, червеното месо да е по-ограничено, да имаме поне един постен ден, да не се отказваме изцяло от въглехидратите и всякога на трапезата ни да има четири-пет вида зеленчуци и плодове.", "date": "2019.03.21", "title": "Диетологът доц. Ханджиев: Килограми се свалят с движение, диетата е на второ място"}
{"url": "https://www.monitor.bg:443/bg/a/view/es-iska-london-da-napusne-do-22-maj-160400", "text": "Европейският съюз ще настоява Великобритания да напусне Общността до 22 май, съобщава кореспондент на \"Дейли телеграф\", който се позовава на високопоставен източник.   Според вземащите решения в ЕС би било неприемливо Великобритания да остане в съюза по време на планираните за края на май избори за Европейски парламент. Джеймс Крисп написа в \"Туитър\", че високопоставен представител е разкрил, че представителите на 27-те страни членки ще \"настояват за 22 май\". \"Повечето\" страни членки на ЕС са против отлагането на Брекзит да продължи след изборите през май, допълва кореспондентът, позовавайки се на информация от среща на посланиците в сряда. \"Очаква се \"просто\" писмено заключение\" от евролидерите тази вечер, докато председателят на Европейския съвет Доналд Туск е \"отворен\" за вероятността от \"специална среща на върха\" в случай, че през \"следващата седмица се провали\" третото гласуване на сделката за Брекзит в Камарата на общините, става ясно още от разпространяваната информация", "date": "2019.03.21", "title": "ЕС иска Лондон да напусне до 22 май "}
{"url": "https://www.monitor.bg:443/bg/a/view/armenec-vdiga-pyrvija-u-nas-pametnik-na-luben-dilov-160381", "text": "Първият у нас паметник на основоположника на българската фантастика Любен Дилов ще бъде открит идния вторник в градината с паметниците в Двора на Кирилицата в първата българска столица Плиска, съобщи създателят на комплекса, живеещият у нас арменец Карен Алексанян. Скултурата, дело на проф. Димитър Рашков ще бъде открита от Любен Дилов син. За церемонията в Плиска ще пристигнат близките на още трима автори, творили на кирилица, чиито паметници също ще бъдат поставени в \"писателската градина\". Синът и дъщерята на Йордан Радичков - Димитър и Розалия ще открият бюста на своя баща, изработен от неговия дългогодишен приятел проф. Емил Попов. Сестрата на нежното поетично момиче с трагична кончина Петя Дубарова - Елица ще застане до образа на поетесата, изваян от скулптора Снежанка Стоянова. Карен Алексанян продължава започнатата на 1 ноември 2017 година традиция с поставянето на паметници на чужди автори, творили с буквите на Кирило-Методиевите ученици по света и поредният техен представител е основоположникът на якутската литература Ексекулеех Елексей, просветител, философ-хуманист и известен якутски ясновидец.  Специално за събитието по покана на Двора на Кирилицата от Якутия  пристига делегация оглавена от Министъра на външните работи на Република Якутия Владимир Василев. Писателят Ексекулеех Елексей  е потомък на виден шамански род. При тържественото откриване на паметника му ще бъде изпълнен  древен  якутски  танц около ритуален огън, като церемонията ще бъде водена от сибирски шаман.", "date": "2019.03.21", "title": "Арменец вдига първия у нас паметник на Любен Дилов"}
{"url": "https://www.monitor.bg:443/bg/a/view/ocenjavat-invalidite-sprjamo-vyzrastta-im-160384", "text": "Формулярите за помощи от държавата, които хората с увреждания ще попълват от 1 април, ще бъдат разделени на три възрастови групи. Те са от 0 до 12 години, от 12 до 18 години и над 18 години. Тези промени в проекта на методика на извършване на индивидуална оценка на потребностите от подкрепата на хората с увреждане бяха приети по време на първото заседание на Националния съвет на хората с увреждания. Сборът точки, които дадено лице има към отделните въпроси, ще се умножава по съответния коефициент зависимо от това към коя възрастова група принадлежи. Към всеки въпрос ще имат и уточняващи подвъпроси. Сборът от точките от коефициентите ще служи за изчисляването на броя часове лична помощ, които може да получи един инвалид. „Считаме, че оценката ще бъде по-обективна по отношение на основното, за което тя ще бъде предназначена – определяне на личната помощ и по-конкретно на часовете асистентска подкрепа за тези хора с увреждания, които са правоимащи“, заяви социалният министър Бисер Петков след заседанието. Той допълни, че спрямо закона за личната помощ за първите 2 години от прилагането му хората с увреждания над 90% и децата с над 50% с право на чужда помощ са правоимащите. С промените се опростява и работата на социалния работник при попълването на формуляра за самооценка. Ако едно лице е заявило потребност от лична помощ, то тогава социалният работник, който е водещ за съответния случай, ще попълва само определени части, свързани с тази потребност. Социалният министър уточни, че след 3 месеца от прилагането на методиката ще бъде направена оценка на въздействието и да бъдат извършени корекции, ако е необходимо. По време на заседанието Съвета не подкрепил работа по проекта за прилагане на Закона за хората с увреждания, обясни неговият председател вицепремиерът Томислав Дончев. Бисер Петков обясни, че не бил постигнат консенсус какъв да е размерът на закупената продукцията от работодателите на фирми, които не могат да наемат хора с увреждания. Тяхното предложението било да е в размера на една минимална работна заплата, докато от Национално представителните организации на хората с увреждания искали да бъдат три работни заплати.", "date": "2019.03.21", "title": "Оценяват инвалидите според възрастта им"}
{"url": "https://www.monitor.bg:443/bg/a/view/vylnenija-vdjasno-160388", "text": "ГЕРБ и СДС обявиха създаване на предизборна коалиция за съвместно участие в изборите за членове на Европейския парламент от Република България. Какво е интересното около тази коалиция? Първо, това е първата предизборна коалиция за национални избори, в която партията ГЕРБ участва. Преди това, на четири парламентарни избора (през 2009, 2013, 2014 и 2017 г.), на три европейски избора (през 2007, 2009 и 2014 г.) и на два президентски избора (2011 и 2016 г.), партията ГЕРБ игра самостоятелно с общ резултат от 8 победи и 1 загуба. Второ, постави се въпросът кой печели и кой губи от коалицията ГЕРБ-СДС? Отговорът на този въпрос, разбира се, ще го узнаем след анализ на резултатите от екзит-половете, които по-големите социологически агенции у нас ще направят след 26 май. Моята предварителна оценка е, че и двете партии ще спечелят от явяването си в коалиция. Трето (и свързано с второто) е доколко брандът „СДС“ е запазил силата си. Ще напомня, че през първите почти 12 години след падането на комунизма в България именно СДС беше символът и носителят на демократичните преобразувания у нас. Апогеят на силата и славата на СДС беше през 1997 година, когато след краха на управлението на БСП Обединените демократични сили (с ядро СДС) спечелиха 2 223 714 гласа, или 52,3%. Това им донесе 137 депутати в 38-ото Народно събрание, което е най-голямото парламентарно мнозинство в историята на България от 1991 г. насам. Това беше и първото от серия от три последователни управления с пълен парламентарен мандат. След този фантастичен успех настъпи залезът на традиционната десница в България, която се изхитри на всичкото отгоре на два пъти (през 2013 и 2017 г.) даже да не влезе в парламента поради разпадане на съставните си части. Причината за този крах беше същата, както през 1991 г. на изборите за 36-ото Народно събрание. Тогава четири малки десни партии спечелиха общо над 13% от вота, но вкупом отпаднаха от парламента поради ината и горделивостта на тогавашните десни лидери. Някои от днешните десни лидери успешно и с тъпа упоритост повтарят онази грешка с 28-годишна история. Според китайците, умните хора се учат от чуждите грешки, а глупавите – от своите собствени. Пак според китайците, не би трябвало да има чак толкова прости хора, които не се учат даже от собствените си грешки. Не би трябвало, но е факт. За съжаление. председател на Европейската народна партия, за единно явяване на партиите, членки на ЕНП, на европейските избори в периода 23-26 май. Предстои яростна битка за назначаване на членовете на Европейската комисия (т.е. на правителството на ЕС) и в частност на нейния председател, който трябва да замени болния от тежък ишиас днешен председател г-н Жан-Клод Юнкер. В тази битка всеки евродепутат е ценен и г-н Дол би искал да получи поне 8-9 такива депутати от България. от България и борбата ще се води за спечелване на още от 1 до 2 евродепутата от десните партии у нас. Тук председателят на ЕНП е безспорно прав, и то не само за десните партии в България. На изборите на 26 май успех ще имат политическите сили, които са единни и са загърбили вътрешно видовите си боричкания. Като изключим ГЕРБ и СДС, двете други български партии-членки на ЕНП у нас, а именно ДСБ и ДБГ, не само не се вслушват в призива на г-н Дол, но и яростно критикуват сестринската си партия ГЕРБ, която осигурява 6 от общо 216-те евродепутати от ЕНП. Същевременно ДСБ осигурява на ЕНП само 1 евродепутат, а именно г-н Малинов, който през 2014 година измести от първото място в листата на Реформаторския блок г-жа Кунева чрез по-голям брой преференции. Така партиите, членки на ЕНП у нас, осигуряват на ЕНП общо 7 евродепутати. От тях 6 евродепутати осигурява ГЕРБ и 1 евродепутат общо осигуряват останалите 3 партии. Малко, но от сърце. По-малките десни партии у нас обаче са много активни в полето на ЕНП. Те критикуват ГЕРБ и настояват за изключване на партията ФИДЕС на унгарския премиер г-н Виктор Орбан от ЕНП заради поставяне на неподходящи билбордове с ликовете на болния от ишиас председател на ЕК г-н Юнкер и на филантропа-бизнесмен и мултикултуралист г-н Сорос. Тази позиция е лицемерна. Знаем, че почти за всичко западните модели и практики ни се представят като еталон за законност и правилност. Когато обаче от ЕНП хвалят ГЕРБ, това или не се забелязва, или се иронизира от позицията на някакви измислени морални висоти. Позицията на ръководството на ЕНП също е лицемерна. От една страна за да донесе това на ЕНП повече евромандати, а от друга страна са тръгнали да замразяват и да изключват ФИДЕС, което силно ще ощети ЕНП откъм евродепутати. Засега се знае, че ЕНП създава комисия за оценка на дейността на ФИДЕС, каквото и да значи това. Комисията ще се оглавява от харизматичния евробюрократ г-н Херман ван Ромпой. Ако читателят го е забравил този господин Ромпой, може да си направи справка в Гугъл. Възпитателно ще е. Ясно е впрочем, че ЕНП иска да спечели европейските избори след два месеца, но може и да няма тази възможност, както казваше навремето един български избирател на въпроса дали е гласувал. Което пък ми напомня за една забележителна мисъл на големия английски политик и военачалник г-н Чърчил. „Най-добрият аргумент срещу демокрацията“, казвал великият англичанин, „е петминутен разговор с един среден избирател“. Ако можете да ги докарате до пет минутите, де. Внимателният читател вероятно вече е забелязал една любопитна подробност, а именно, че у нас има цели 4 десни партии, които членуват в ЕНП. Много ли е това, или е малко? За да отговорим на този въпрос, ще разгледаме партийната структура на ЕНП по държави. В повечето държави от ЕС (без Великобритания, която и тук е по-бамбашка) има от 1 до 2 партии, които членуват в дружното семейство на ЕНП. Има и държави с по 3 партии членки на ЕНП, а именно Румъния, Словакия и Словения. България обаче яко се е напънала и е дала цели 4 партии членки на ЕНП. В момента тези партии имат общо 95 депутати в националния български парламент, като те всичките са от ГЕРБ, а останалите три партии имат общо нула депутати. От 7-те евродепутати в момента, както вече казахме, 6 са от ГЕРБ и 1 е от една от малките десни партии. Малките десни партии обаче пишат донесения срещу ГЕРБ и искат да изключват ФИДЕС от ЕНП. Желая успех на малките градски десни на предстоящите избори и им напомням, че Един обаче. За двама ще им трябват от 200 хиляди гласа нагоре. За пълнота ще отбележа, че и в Италия има 4 партии членки на ЕНП. Държава от Европейския съюз с 5 и повече партии членки на ЕНП обаче няма. Засега. Италия е пример за демокрация с устойчива политическа нестабилност и силна склонност към огърлици от парламентарни избори. Почти по един път годишно. Гърците също са любители на непрекъснатите избори, като понякога ги докарват до 2 пъти годишно. За съжаление, след 2009 година, когато приключи третият и последен пълен парламентарен мандат у нас в новата ни история, ние също се присъединихме към групата на неособено стабилните държави с 3 предсрочни парламентарни избори (2013, 2014 и 2017 г.) за 6 години. Може би това се дължи на географската близост и психологическата връзка с такива държави като Италия и Гърция. Безспорен факт обаче са вълненията в дясната част на политическата баница у нас. Тези вълнения също така биха могли да предизвикат огледален ефект и в лявата част. Така една коалиция БСП-АБВ днес изглежда по-малко невероятна, отколкото само допреди няколко дни. Според хронограмата на изборите, развръзките и вдясно, и вляво трябва да настъпят малко след началото на следващия месец. А може и още около 1 април да настъпят, защото така ще е най-символично.", "date": "2019.03.21", "title": "Вълнения вдясно"}
{"url": "https://www.monitor.bg:443/bg/a/view/resornata-komisija-reshi-razsrochvat-dylgovete-na-veroizpovedanijata-do-10-godini-160385", "text": "Дълговете на вероизповеданията ще бъдат разсрочвани до 10 години. Тази промяна в новия проектозакон за вероизповеданията решиха депутатите от ресорната комисия в парламента по време на второ четене. Натрупаните към 31 декември м. г. няма да бъдат опрощавани от държавата, какъвто текст беше залегнал първоначално. Това предложение беше направено от ПГ на ГЕРБ между двете четения. Депутатите приеха те да се плащат разсрочено само, ако вероизповеданието – длъжник може да обезпечи главницата със стойност на имущество, което не е по-малко от нея. Освен това, на принудително събиране няма да подлежат не само храмовете и молитвените домове, както бе зеаписано в първия вариант на проекта, но и манастирите. Държавна субсидия вече ще се предоставя не само на българските църковни общини в чужбина, но и на Българската правосавна църква – Българска патриаршия и Главното мюфтийство. Със средства ще се покриват възнагражденията на сквещенослужителите и служителите на култа. Заплатите им не бива да надвишават средните в наетите в икономическа дейност „Образование“, според класификатора на професиите. В хода на обсъжданията бе посочено, че това не означава, че религиозните общности не могат да добавят върху възнаграждението от своите приходи. За служителите на религиозни институции не е предвидена промяна и остава старата разпоредба, според която заплатата им не бива да надвишава тази на наетите в обществения сектор. Изключение от тези изисквания правят ръководните органи на вероизповеданията. Промените предвиждат още държавната субсидия да остане в размер на 10 лв. за самоопределило се лице към вероизповеданията с над 1% от преброените лица в страната.", "date": "2019.03.21", "title": "Ресорната комисия реши: Разсрочват дълговете на вероизповеданията до 10 години"}
{"url": "https://www.monitor.bg:443/bg/a/view/konservatorite-se-borjat-za-vtori-mjasto-na-evrovota-160382", "text": "Консерваторите ще се борят за второто място на Евроизборите. Това стана ясно Среща на високо равнище на Алианса на консерваторите и реформистите в Европа в БТА. На която присъстваха председателят на Презареди България Николай Бареков и Ричард Милсън изпълнител директор на Алианса на Консерваторите (АКРЕ). Надявам се британските консерватори да останат в европарламента и Британия да не си тръгне след BREXIT, така ще имаме една втора по значимост парламентарна група, коментира Бареков. Той допълни, че все още консерваторите в България не са взели решение как ще се явяват на изборите. Председателят на Презареди България похвали ГЕРБ и СДС за предизборната коалиция. Нямам да съдя партии, които са се коалирали, когато са от едно политическо семейство, заяви той. Да се върви към уединение на консерваторите, апелира Бареков. Ще се състои среща между ръководството на Алианса на консерваторите и реформистите с лидера на ГЕРБ и премиера Бойко Борисов. Постигнато е устно споразумение, че след избори българските консерватори ще работят за коалиция между ЕНП и по-десните в следващия Европейски парламент. Това заяви Николай Бареков. С помощта на Ричард Милсън, Презареди България е била приета в Европейския Алианс, след това с общи усилия ВМРО и Атака, която е в процедура на приемане, коментира консерваторът. Той допълни, че за Атака не е стигнало времето да бъде приета преди изборите. За момента има две опции за явяване на изборите,съобщи Бареков. Едната е да се направят 2 листи като едната е листата на ВМРО и НФСБ , а другата на партията на Презареди България и АТАКА, допълни той. Той подтикна към пакт за не нападение в двете листи. Беше засегнат и въпроса за Елена Йончева и нейните твърдения, че ще измести разговора за корупцията с нейните политически опоненти в Европейския парламент. Това не е вярно отсече Бареков. Той обясни, че първото нещо, което ще бъде направено е свалянето на нейния имунитет „за секунди“. Със свален имунитет за пране на парти какъв разговор ще води за корупцията в ГЕРБ, попита председателят на Презареди България. Трябва да се водят сериозни разговори в ЕП, а именно за ервопейска прокуратура, допълни консерваторът. В края отново подчерта акцента, който са поставили,а именно социална политика, икономика и национална сигурност. С бедни граждани не може да се строи силна Европа, завърши той. Консерваторите надигат глава и стават все по- многобройни. Това заяви Ричард Милсън изпълнителният директор на АКРЕ. Той допълни, че са третата по големина партия в ЕС и броят им нараства.", "date": "2019.03.21", "title": "Консерваторите се борят за второ място на евровота "}
{"url": "https://www.monitor.bg:443/bg/a/view/lot-iska-kompensacii-za-spiraneto-na-poletite-na-boeing-737-max-8-160383", "text": "Полската авиокомпания LOT ще иска компенсация за невъзможността да използва самолетите Boeing 737 MAX 8, чиито полети временно са забранени след катастрофата в Етиопия по-рано този месец, пише \"Дженник газета правна\". Ще изискваме компенсации, заради загуби, допълнителни разходи или пропуснати ползи, каза говорителят на авиокомпанията Адриан Кубицкий, цитиран от изданието. След спирането на полетите на самолетите Boeing 737 MAX 8 на LOT се наложи да се откаже от използването на пет машини, с които разполага. Компанията бе принудена да наеме самолети, за да попълни липсите и пътниците да не усетят затрудненията й. До 2019 година, според сключените споразумения, LOT планираше да придобие още няколко машини Boeing 737 MAX 8. От компанията не коментират съдбата на тези договори. Редица страни забраниха полетите на Boeing 737 MAX 8 след катастрофата в Етиопия на 10 март, при която загинаха 157 души.", "date": "2019.03.21", "title": "LOT иска компенсации за спирането на полетите на Boeing 737 MAX 8"}
{"url": "https://www.monitor.bg:443/bg/a/view/orlando-blum-prodava-ergenskata-si-byrloga-160376", "text": "Британският актьор Орландо Блум ще се сбогува с ергенската си бърлога. След като падна на едно коляно пред поп певицата Кейти Пери и тя му каза „да“, звездата от „Карибски пирати“ реши да продаде жилището си в САЩ. То всъщност представлява луксозно имение и се намира в Бевърли хилс. Жилището се предлага на пазара срещу сумата от приблизително 9 милиона долара. Блум закупи имота преди по-малко от две години за 7 милиона долара. Предишният собственик - мексиканският архитект Михел Анхел Арахонес, преустройва собствеността тип ранчо в луксозна резиденция, наподобяваща бутиков хотел на Маями бийч. Имението разполага с четири спални, четири бани, плувен басейн и спа център. Не е ясно дали 42-годишният актьор ще закупи ново жилище за себе си и Пери или двамата ще се нанесат в един от домовете на певицата в Лос Анджелис.", "date": "2019.03.21", "title": "Орландо Блум продава ергенската си бърлога"}
{"url": "https://www.monitor.bg:443/bg/a/view/i-plamen-iliev-se-kontuzi-aut-e-za-cherna-gora-i-kosovo-160375", "text": "Вратарят на „Лудогорец“ Пламен Илиев бе освободен от лагера на националния отбор на България за предстоящите двубои срещу Черна гора и Косово заради контузия. Според sportal.bg стражът е скъсал менискус на коляното и ще се наложи операция. На негово място селекционерът Петър Хубчев повика вратаря на „Дунав“ (Русе) Благой Макенджиев и така групата за двата мача от европейските квалификации остава от 24 футболисти, след като вчера от нея отпадна и Кирил Десподов. По-късно днес Петър Хубчев ще даде пресконференция преди мачовете с Черна гора и Косово.", "date": "2019.03.21", "title": "И Пламен Илиев се контузи, аут е за Черна гора и Косово"}
{"url": "https://www.monitor.bg:443/bg/a/view/hvanaha-375-kg-pasta-za-nargile-bez-banderol-160364", "text": "375 кг паста за наргиле е задържана от митничарите на граничен пункт Капитан Андреево, съобщават от Агенция “Митници”.Стоката е открита в товарен автомобил “Mерцедес” с турска регистрация. Пред митническите органи шофьорът, турски гражданин, представил редовни документи за превозваната стока. След пълна проверка се установява, че в товарното помещение сред стока на различни собственици, предимно дрехи и обувки има 26 кашона. Във всеки от кашоните 375 пакета  паста за наргиле по 1 кг, без акцизен бандерол. Стока е с пазарна стойност около 113 300  лева и е задържана. Стойността на дължимия акциз е 57 000 лева. Шофьорът и превозното средство, послужило като средство за извършване на престъплението, са задържани. По случая е образувано досъдебно производство.", "date": "2019.03.21", "title": "Хванаха 375 кг паста за наргиле без бандерол"}
{"url": "https://www.monitor.bg:443/bg/a/view/drypnaha-shaltera-na-blok-aonsu-v-ruse-160368", "text": "Дни след като изпрати предупреждение, „Енерго-Про“ прекъсна електрозахранването в блок „АОНСУ“ в Русе. От днес около 200 обитатели са без ток заради натрупани задължения в размер на над 48 000 лева. Хората обаче твърдят, че не дължат тази сума, защото си плащат всеки месец изразходената електроенергия, отчетена по контролните уреди на всеки апартамент. Нямат индивидуални партиди, тъй като не са уредили окончателно взаимоотношенията си с фирма „Рали 2003“ на Явор Блъсков. Това е фирмата, придобила и превърнала сградата на бившата Академия за обществени науки и социално управление в жилищна. „Рали 2003“ е титуляр на партидата за тока, а според обитателите Явор Блъсков е неоткриваем. Не е длъжно да го търси и дружеството „Енерго-Про“ и за да намери все пак решение на проблема, предлага споразумение на живеещите в блока да плащат ежемесечно текущото потребление и част от натрупания дълг. Тъй като те не се съгласяват, се стига до крайната мярка за спиране на електричеството. Обитателите на блока са изпратили жалба до прокуратурата в Русе с обяснение на казуса и очакват съдействие.", "date": "2019.03.21", "title": "Дръпнаха шалтера на  блок АОНСУ в Русе"}
{"url": "https://www.monitor.bg:443/bg/a/view/naj-malko-72-dushi-se-udaviha-v-iran-160387", "text": "Най-малко 72 души са загинали, а други 30 души са изчезнали след като ферибот потъна в река Тигър до иракския град Мосул, съобщи в. „Мирър“. Местната полиция съобщи, че причината за инцидента вероятно е претоварване. Спасителни екипи се опитват да достигнат до хора, които са били на ферибота, който според съобщенията се насочвал към туристически остров. Според информацията, властите са предупреждавали хората за увеличаване на водните нива, след като вратите на язовира \"Мосул\" са били отворени, а хората обвиняват корабния оператор в игнориране на властите. Съобщава се, че корабът е пътувал за остров Ум Рабаен, туристически район на около 4 км нагоре по течението. Местният информационен източник \"Мосул Ей\" публикува \"спешен призив\" хората да слязат до реката близо до Петия мост и Стария мост в центъра на града и да помогнат при спасяването. Призовават автомобилите да спрат, за да позволят на линейките да пренесат жертвите. Кюрдската информационна агенция \"Рудав\" съобщава, че регионалното правителство на Кюрдистан е изпратило 10 линейки до Мосул от близкия град Духок. Позовавайки се на полицейски и медицински източници, \"Ал Джазира\" и \"Вашингтон пост\" съобщават, че повечето от жертвите са жени и деца, които не могат да плуват. Смята се, че корабът е превозвал около 200 души, когато е потънал. Пътниците са празнували Новруз, който отбелязва кюрдската нова година и пристигането на пролетта. Празникът се чества като Персийска Нова година в Иран.", "date": "2019.03.21", "title": "Най-малко 72 души се удавиха в Иран"}
{"url": "https://www.monitor.bg:443/bg/a/view/predlagat-da-ne-se-dava-bylgarsko-grajdanstvo-sreshtu-investicii-160389", "text": "Министерство на правосъдието предлага отмяна на възможността за получаване на българско гражданство срещу краткотрайни инвестиции, съобщиха от институцията. Тя публикува за обществено обсъждане проект на Закон за изменение и допълнение на Закона за българското гражданство.  С приемането на новите текстове ще отпадне възможността чужденците, получили статут на постоянно пребиваващи у нас срещу инвестиции, да получават впоследствие гражданство при значително облекчени условия. Същото ще важи и за членовете на техните семейства. Условията ще са валидни и за бизнесмените, увеличили инвестицията си при същите условия на закона до стойност най-малко два милиона лева. Практиката показва, че кандидатстващите за придобиване на гражданство на тези основания са получили разрешение за постоянно пребиваване поради направени вложения предимно в закупуване на държавни ценни книжа на стойност над един милион лева или са вложили сума над един милион лева в лицензирана кредитна институция по договор за доверително управление, съответно са увеличили инвестицията при същите условия до два милиона лева. Към момента на подаване на молбата за придобиване на българско гражданство или на някой от следващите етапи на производството често се оказва, че инвестицията не е налична поради извършена продажба на закупените ценни книжа. Установени са случаи, в които при направено вложение чрез договор за доверително управление лицето не притежава банкови сметки и не е регистрирано като инвеститор в съответната банка, посочена от него за вложение на своя капитал под формата на парични средства или други финансови активи. Същевременно лицата, кандидатстващи за придобиване на българско гражданство на това основание, го получават значително по-бързо и без да са длъжни да владеят български език и да се откажат от досегашното си гражданство, което ги облекчава значително. С промените се регламентират и нови съкратени срокове за произнасянето на Министерството на правосъдието, ДАНС и МВР в отделните етапи на производството. За да се избегне нерегламентираното забавяне при възлагане на допълнителни проверки на кандидатите, срокът на процедурата по получаване на гражданство спира да тече по време на проверките.", "date": "2019.03.21", "title": "Предлагат да не се дава българско гражданство срещу инвестиции"}
{"url": "https://www.monitor.bg:443/bg/a/view/nikylys-kejdj-atakuva-izvynzemni-s-goli-ryce-160366", "text": "Холивудският ас Никълъс Кейдж ще се бори с извънземни нашественици, а за оръжие ще разчита само на ръцете си. Актьорът оглави каста на предстоящата киноадаптация на комикса \"Джиу Джицу\". В лентата ще участва и Ален Муси, познат с ролите си в \"Кикбоксьор: Отмъщение\" и \"Кикбоксьор: Възмездие\". Сюжетът проследява историята на древен орден на майстори на бойното изкуство, които периодично се изправят в битка за Земята със страховити извънземни нашественици. В поредния сблъсък героят на Кейдж и екипът му ще трябва да преборят нашественика Бракс (Муси). Съпродуцент, съсценарист и режисьор на продукцията е Димитри Логотетис. \"Филмът \"Джиу Джицу\" гарантирано ще допадне на милиони почитатели на бойните изкуства и научната фантастика. на екзотичен фон\", сподели Логотетис.", "date": "2019.03.21", "title": "Никълъс Кейдж атакува извънземни с голи ръце  "}
{"url": "https://www.monitor.bg:443/bg/a/view/profishampioni-komentirat-kobrata-dinu-po-espn-160370", "text": "Мачът между Кубрат Пулев и румънеца Богдан Дину в САЩ предизвика сериозен интерес сред американската боксова публика. Една от причините е и че този 10-рундов двубой е единственият класен в тежка категория този уикенд. За коментатори в прякото предаване на телевизия ESPN са поканени бивши величия в този спорт. Това са носителите на световни титли на профиринга Тимъти Брадли и Андре Уорд, които ще анализират ходовете на двамата противници. Брадли е световен шампион на WBC в първа полусредна категория в периода 2008-2011 г. и на WBO в полусредна 2012-2015 г. Той има дори победа по точки срещу Мани Пакяо, от когото загуби реванша през април 2016 г. Уорд пък е носител на поясите в средна категория на WBA 2009 - 2015-а и на WBC 2011-2013 и в първа тежка на WBA, IBF и WBO 2016-2017 г. Мачът Кубрат Пулев (26 победи, 13 с нокаут, 1 загуба) - Богдан Дину (18, 14 КО, 1 загуба) в зала \"Хангара\" в град Коста Меса (Калифорния) е около 22 часа на 23 март, като при 9 часа разлика се пада към 7.00 ч. в неделя (24 март). За българската публика той ще бъде предаван по DIEMA SPORT и PLAY DIEMA XTRA, чието предаване започва към 3.00 ч. през нощта. При по-бърз развой на предшестващите го срещи той може да се играе и по-рано. Билетите за галата са по 60 и 75 долара. \"Развълнуван съм от това, че ще се бия в двубой в \"Хангара\", излъчван по ESPN, защото това е крачка, с която продължавам пътя си към световната титла в тежка категория, споделя Кобрата, който е официален претендент за пояса на IBF, който държи Антъни Джошуа. - пред Boxing 24. - Имам отличен отбор и съм съсредоточен и готов за победа.\" \"Зная, че това за мен е отлична възможност да стигна до върха в категорията, е пък отговорът на Дину. - Щастлив съм, че ще се бия в САЩ против истински противник като Пулев. Когато всичко свърши, шампионите ще трябва да ме приемат като главен съперник.\" Кубрат Пулев коментира пред gong.bg и съперника на брат си Тервел Пулев (12 победи, 11 КО), който ще играе същата вечер 13-ия си мач на профиринга - с американеца Мич Уилямс (16 победи, 7 загуби, 3 равни). \"Този съперник е много корав и силен за Тервел, каза той. На брат ми няма да му е никак лесно. Ще бъде много интересен и завързан мач. Трябва да победи.“", "date": "2019.03.21", "title": "Профишампиони коментират Кобрата - Дину по ESPN"}
{"url": "https://www.monitor.bg:443/bg/a/view/osydiha-pensioner-za-uchastie-v-shema-za-telefonna-izmama-160369", "text": "73-годишен пенсионер бе осъден от Варненския районен съд за извършено престъпление по чл. 210, ал.1 от НК  на 1 година и 4 месеца лишаване от свобода, чието изтърпяване се отлага с изпитателен срок от 4 години. Съдът постанови в рамките на изпитателния срок възрастния мъж да търпи и пробационна мярка „включване в програма за обществено въздействие” за период от 1 година. Делото бе гледано в процедурата на съкратеното съдебно следствие, с признаване на вината от подсъдимия  и редуциране с 1/3 на наложеното наказание. Подсъдимият действал в съучастие, като помагач на неустановени измамници, които по телефона го убедили да работи за тях, като прибира от измамени хора оставени парични суми на различни места във Варна и областта . По този начин възрастния мъж осигурявал за себе си по 10% от парите на пострадалите в схемите на ало-измамниците. При последния случай деянието е осъществено на 5 септември, 2017 г. във варненско село. Тогава неизвестно лице позвънило на домашния телефон на възрастна жена, като се представило за служител на МВР. Мнимият полицай  успял да я убеди да му предостави още мобилния си номер за непрекъсната връзка и да съдейства с всичките си наличните пари за залавяне на група измамници. В последвалия в продължение на повече от час разговор по мобилния телефон, пострадалата била заблудена и мотивирана да остави край контейнер за смет близо до дома си торба с обща сума от 17 000 лева.  С вземането на торбата с парите и пренасянето й до бензиностанция край Каспичан,73-годишният пенсионер е подпомогнал неустановените извършители безпрепятствено да получат чуждите пари, без риск да бъдат забелязани и разкрити. Подсъдимият е неосъждан към датата на инкриминираното деяние. Варненският районен съд уважи предявения по делото граждански иск и го осъди да заплати на пострадалата обезщетение, равно на загубената вследствие на измамата сума в размер на 17 000 лева за претърпените в резултат на деянието имуществени вреди. В негова тежест са още държавната такса и разноски по делото.  ", "date": "2019.03.21", "title": "Осъдиха пенсионер за участие в схема за телефонна измама  "}
{"url": "https://www.monitor.bg:443/bg/a/view/strah-ot-arest-na-cr7-sprja-turne-na-uventus-160371", "text": "Ръководството на „Ювентус“ бе принудено да промени плановете за лятната предсезонна подготовка на тима и да я пренасочи към в Азия, вместо традиционното в последните години турне в САЩ, съобщи Ню Йорк Таймс. Решението за промяната е взето от организаторите на турнира „Чемпиънс къп“, който се провежда всяко лято на различни континенти. „Ювентус“ има договор да играе мачове от турнира в Щатите, но това лято срещите на торинци ще се играят в Китай и Сингапур, за да се избегнат предполагаеми проблеми на звездата Кристиано Роналдо с властите в САЩ. Както е известно португалецът е разследван за изнасилване и може да бъде задържан, ако се появи на територията на страната. Повдигнатото обвинение срещу Кристиано е от американката Катрин Майорга, а предполагаемото деяние е извършено през 2009 година в Лас Вегас. Така „Биаконерите“ ще трябва да играят в Азия, където ще могат да премерят сили с отборите на „Манчестър Юнайтед“ и „Тотнъм“.", "date": "2019.03.21", "title": "Страх от арест на Роналдо спря турне на „Ювентус“"}
{"url": "https://www.monitor.bg:443/bg/a/view/v-sicilija-razbiha-tajna-masonska-loja-blizka-do-mafiot-1-mateo-mesina-denaro-160341", "text": "Антимафиотите в Сицилия арестуваха призори днес 27 души, които са били членове на тайна масонска ложа с централа в намиращия се в западната част на острова град Кастелветрано  Той е известен като крепост на укриващия се от правосъдието повече от четвърт век „капо ди тути капи“ на „коза ностра“ – Матео Месина Денаро и магистратите смятат, че задържаните са защищавали неговите интереси в икономиката и държавните институции. Сред имената на задържаните изпъква това на бившият президент на областния парламент на Сицилия – Франческо Кашио, трима закопчани са адвокати, няколко са ръководителите на служби в кметства и т.н.", "date": "2019.03.21", "title": "В Сицилия разбиха тайна масонска ложа, близка до мафиот №1 Матео Месина Денаро"}
{"url": "https://www.monitor.bg:443/bg/a/view/40-napuskat-rabota-zaradi-emocionalno-iztoshtenie-160373", "text": "Цели 40% предпочитат да останат безработни и напускат службата заради крайно емоционално изтощение или т. нар. „бърнаут“, сочат данни на доставчика на работни пространства IWG. Според информация на Евростат над половината от изгубените работни дни (55%) на служителите в Европа се дължат на стрес, а у нас делът е 40 на сто. В резултат от болнични пък бизнесът губи 170 млн. лв., показва статистика на НОИ. Една трета от тях се използват неправомерно около празници и почивни дни. Въпреки това изискванията за организацията на труда са се повишили и очакванията на служителите към предоставяне на гъвкави форми на работа са се увеличили с 5% от предходната година. Проучването на IWG показва, че 50% от хората от цял свят работят извън офиса най-малко два и половина дни в седмицата. 80% пък са тези, които биха отхвърлили втората си работа, ако тя не предлага гъвкави условия. 65% вярват, че тези, които приспособяват работната среда към естеството на работа, са по-продуктивни. Проучването е проведено през януари и включи 15 000 души от 80 страни.", "date": "2019.03.21", "title": "40% напускат работа заради емоционално изтощение"}
{"url": "https://www.monitor.bg:443/bg/a/view/dojche-vele-pak-se-priceli-v-peevski-160372", "text": "След известно време мълчание и българската секция на „Дойче веле“, която отдавна използва марката на немското издание, за да прави фалшиви новини на роден терен, се отчете с материал срещу депутата и издател на „Телеграф медиа“ Делян Пеевски. Ако трябва да сме точни – Пеевски е на прицел в рамките на едно-единствено изречение. Колкото да се оправдае заглавието. Про форма материалът е „анализ“ на проф. Ивайло Дичев, посветен на компромиса. Самият автор впрочем знае що е то компромис – прави го и с жанра и с качеството на материала, за да оправдае логореята си, но най-вече – да вкара в оборот името на Пеевски без грам връзка с останалата част от статията, единствено с цел да се тагне името на депутата и в „Гугъл“ да се появи поредната статия срещу него. Дичев тръгва от Орбан, преминава през Тръмп, прехвърля се на Льо Пен и Салвини. И в крайна сметка стига до Пеевски, задавайки абстрактен въпрос към либералите защо го търпят. Споменаването е произволно. Никъде в текста не става дума за Пеевски, така че дори и да иска, авторът, който в последно време бълва статии на конвейер, не може да обясни логиката на обърканите си мисли. Целият текст е доминиран от лайтмотива за „нашите“ (демек псевдодесните) и „другите“ (всички, които не издигат Костов и бандитите приватизатори в култ). Балансирайки върху доводи, тънки като кибритени клечки, културният антрополог се изживява като преподавател, свикнал да успива аудиторията. За да постигне разочароващ компромисен вариант на многословен анализ, в който нищо не казва. По подобен начин преди време той защити тезата, че българинът е песимист, който не спира да мрънка, но нищо не предприема. Направи го с текст, мрънкащ от първия до последния ред. За българската редакция на „Дойче веле“ не е прецедент да прави компромиси с ценностите, залагайки на противоречиви и посредствени автори, които пишат по съвместителство и в други медии на „нашите“, заклеймявайки и атакувайки безпринципно „другите“. С претенции да е морален стожер, но доказала се във времето като медия, за която антибългарщината е изведена в култ, секцията на DW се е превърнала в основна брънка на Фабриката за фалшиви новини, обслужваща олигарсите и задкулисните им зависимости. Тя изпълнява функцията на вентилатор, който се върти и разпръсква внушения и евтини манипулации. Ако е вярно, че целта оправдава средствата, то усилията на „Дойче веле“ си струват. Александър Андреев и компания подават топката на „Медиапул“, след което я поемат обратно от „Клуб Z”, който дава къс пас към „Дневник“ и „Капитал“. Мач за аматьори, които се подтичват на игрището и се окуражават: „Хайде, наш'те!“.", "date": "2019.03.21", "title": "„Дойче веле“ пак се прицели в Пеевски"}
{"url": "https://www.monitor.bg:443/bg/a/view/premieryt-kym-tajani-ep-da-spazi-pravilata-i-da-otloji-paketa-mobilnost-160374", "text": "ЕП да отложи приемането на пакета „Мобилност“. За това призова премиерът Бойко Борисов в разговор с шефа на ЕП Антонио Таяни в Брюксел, където присъства на заседанието на Европейския съвет. „Смятам, че това е в нарушение на правилника“, аргументира се министър-председателят. Той напомни, че ресорната транспортна комисия е отхвърлила пакета, ощетяващ транспортния бранш в България и други страни членки. По думите му гласуването му трябва да бъде отложено за следващия мандат на ЕП, вместо правилата да влизат за разглеждане в пленарната зала. Таяни на свой ред разяснил, че пакетът трябва да бъде разгледан по предложение на председателя на либералите в ЕП Ги Верхофстад и да бъде гласуван идната седмица в Страсбург на предпоследната сесия на парламента. Таяни посочил още, че лично той е предложил отлагане на разглеждането, но социалистите и либералите са гласували против. Борисов коментира темата и непосредствено преди заседанието на Европейския съвет. каза той. На срещата на ЕНП, преди съвета, Борисов помолил своите колеги да ни помогнат. По думите му това не краят и имаме още полезни ходове. Предстояли т.нар. „триалози“ между комисия, парламент и съвет, които в момента се председателстват от Румъния. Междувременно стана ясно, че родните евродепутати ще положат всички усилия, заедно с колегите си от останалите държави, засегнати от мерките, да не се стига до гласуване. Представителите на ГЕРБ са събрали подписи с искане точката да отпадне от дневния ред, което щяло да бъде гласувано в понеделник, стана ясно от коментар на Андрей Новаков. Те са се подготвили и с план Б - цял пакет от предложения за промени на новите правила, съобразени с исканията на БГ превозвачите, които също щели да предложат за гласуване. Новаков е категоричен, че това не финалът. „Това, което се случва е абсолютно безобразие“, възмути се той и добави: „Всички разбират, че това е несправедливо\". Същевременно Борисов пък даде да се разбере относно Брекзит, че и България е склонна на кратка отсрочка. Това обещал и на британския премиер Тереза Мей в два телефонни разговора. Той обаче не виждал как би се реализирало искането на Великобритания тя да бъде до 30 юни. Това по думите му означава, че британците ще трябва да избират евродепутати, а те на свой ред да „ходят на предизборна кампания“ за предстоящия през май вот. Евентуалното им напускане пък щяло да пренареди квотите за останалите държави, което пък било от значение за реденето на листите. описа ситуацията премиерът. Той съобщи също така, че е дал срок от две седмици на здравния министър Кирил Ананиев да поправи методиката за заплатите на медицинските сестри. „Кой живееше в най-хубавите квартали след 1945 година?“. Това попита при откриването на зала с бюст и паметна плоча, посветена на Атанас Буров в ЕП премиерът Бойко Борисов, визирайки „червената буржоазия“ и техните настоящи наследници, като коментарът му индиректно е свързан с  . Той подчерта, че България продължава да е разделена, а децата и синовете на тези, „избили родната интелигенция“, сега „напъват да дойдат като троянски коне в ЕП“. Премиерът припомни, че социалистите са искали да изкарат Буров буржоа. „А каква е била червената буржоазия след 45 година? Кои бяха най-хубавите жилища в България? Кой живееше на „Позитано“, на „Оборище“?. Кой живееше в най-скъпите и най-хубавите квартали-“Лозенец“, „Изток“, „Червена армия“? Кой? Родителите на сегашните права за демокрация“, заяви Борисов. И добави: „Докато на нас в село Банкя ни казваха: \"Английски не трябва да се учи, това е буржоазна работа“. И че мерцедесът не е хубав, защото му е кофти двигателя.... Ладата изглеждала по грозна, но на мерцедеса му е кофти двигателя.\".", "date": "2019.03.21", "title": "Премиерът към Таяни: ЕП да спази правилата и да отложи пакета „Мобилност“ (ОБНОВЕНА)"}
{"url": "https://www.monitor.bg:443/bg/a/view/51-zaginali-pri-pojari-v-stranata-160356", "text": "51 души са загинали при пожари в страната от началото на тази година, съобщи във Велико Търново шефът на националната пожарна главен комисар Николай Николов. За сравнение през същя период на миналата година техният брой е бил 48. Основно най-голям е броят на загиналите при пожари в частни домове и в сухи треви и отпадъци. В началото на тази седмица са регистрирани рекорден брой пожари в сухи треви за ден, 645. „Това води до сериозни щети – задимяване на пътища, което предизвиква тежки ПТП, включително и с наши автомобили. Затова в такива случаи се стига до затваряне на пътища”, обясни гл. комисар Николов. За да бъде намален броят на този вид пожари, огнеборците обикалят из населените места и водят превантивни разговори с хората по места. Шефът на пожарната каза още, че след пилотното монтиране на противодимни датчици в домовете на възрастните хора в няколко търновски села, сега предстои да се поставят такива и в областите София област и Бургас", "date": "2019.03.21", "title": "51 загинали при  пожари в страната"}
{"url": "https://www.monitor.bg:443/bg/a/view/rusnacite-vse-po-rjadko-kupuvat-imoti-vyv-varna-zamenjat-gi-germanci-160361", "text": "Напоследък намалява интересът на руските граждани към закупуването на имоти във Варна. Това съобщи председател на Управителния съвет на Национално сдружение „Недвижими имоти“, Добромир Ганев. „Във Варна винаги е имало интерес от чужденците към закупуването на собственост, но през последните години този интерес намалява. Най-вече намаляха клиентите от Русия. От останалите Европейски страни тенденцията не е толкова обемна, каквато беше с руските граждани, а преди това  - с британците. Така, че има все още интерес имотите към Варна, но процента от купувачи - чуждестранни лица, не е толкова голям, за да повлияе на цялостната картина на продажбите в морския град“, посочи Ганев. Според него, най-честата причина за търсенето на имот във Варна е установяване за живот и постоянното пребиваване. Студентите от Германия пък са едни от най-активните на наемния пазар, като напоследък има тенденция за проявяване на интерес и за купуване на имоти. „Бих казал, че по-големият процент интересуващи се от имоти в града, търсят постоянно пребиваване. Немските граждани, които са на пенсионна възраст също придобиват собственост, по-скоро за дългосрочно ползване, но те са някакво изключение, отколкото постоянна тенденция“,коментира още Добромир Ганев. Той посочи, че повечето чужди клиенти се насочат предимно към крайбрежните райони на Варна, като търсят имоти в „Гръцка махала“, а също и в района на „Бриз“, „Чайка“, „Св. Св. Константин и Елена и „Златни пясъци“.", "date": "2019.03.21", "title": "Руснаците все по-рядко купуват имоти във Варна, заменят ги германци  "}
{"url": "https://www.monitor.bg:443/bg/a/view/klasni-begachi-idvat-za-maratona-v-stara-zagora-160355", "text": "Плеяда елитни бегачи пристигат за маратона на Стара Загора на 31 март. Четвъртото му издание отново ще сложи началото на веригата \"Бягането като начин на живот\". На старт в класическата дистанция от 42,195 км ще застанат двамата миналогодишни победители - при мъжете мароканецът с италиански паспорт Ахмед Насеф, а при жените кенийката Рут Матебо. Насеф ще има сериозна конкуренция в лицето на Нуени Редуан - бронзов медалист от маратона на София и сънародника му от Мароко Йосеф Сбаай – шампион от полумаратона в столицата през 2016 г. В Стара Загора ще бягат и представителите на силната кенийска школа Еванс Тануи Кипнгетич, Андрю Ман'Гата и Хоси Киплагат Туей. При жените Рут Матебо ще защитава титлата си от миналата година в съперничество със сънародничката си Емили Чериот - шампионка от маратона в Маракеш, както и с мароканките Наска Машрум и Илхан Ел Муради. Победителите в Стара Загора ще получат по 8000 лв. от наградния фонд, сребърните медалисти - по 3000 лв., бронзовите - по 2000, и т.н. до 10-о място с 400 лв. Новото през тази година е, че 20-хилядният джакпот от веригата вече се обвързва с добри резултати, като отпада изискването за минимум точки.", "date": "2019.03.21", "title": "Класни бегачи идват за маратона в Стара Загора"}
{"url": "https://www.monitor.bg:443/bg/a/view/neustojkata-za-tyrgovska-tajna-spored-zagubite-na-pritejatelja-160363", "text": "Обезщетение на притежателя на търговска тайна ще бъде в размер от пропуснатите ползи. Това предвижда новоприетият Закон за търговската тайна, който депутатите одобриха на второ четене. Законът осигурява правна закрила на търговските тайни според изискванията на европейското законодателство, предават от „Фокус“. Новите текстове дават определение на термини в сферата, заради които досега възникваха множество проблеми. Част от тях е и самата „търговска тайна“, чието определение гласи, че една информация може да бъде класифицирана като такава стига да отговаря на 3 условия: Като „нарушител“ пък се посочва всеки, който неправомерно се сдобие с подобна информация като това може да стане чрез нерегламентиран достъп до документи или чрез тяхното копиране. Същите нарушители може да плащат обезщетение като размерът му ще зависи от пропуснатите ползи и неимуществените вреди, а също и от приходите, получени от нарушителите. В случай, че това не може да бъде приложено, то санкцията ще е не по-малка от размера на възнаграждението, което нарушителят би получил за тайната. Друга новост е и това, че ако искът е неоснователен, то ищецът може също да бъде глобен. Целта на новите текстове е да се защити конкурентноспособността на българския пазар като в същото време се отговори на изискванията на европейското законодателство.", "date": "2019.03.21", "title": "Неустойката за търговска тайна според загубите на притежателя"}
{"url": "https://www.monitor.bg:443/bg/a/view/tinejdjyr-nameri-majka-si-sled-18-godini-160362", "text": "Тинейджър от Възпитателното училище-интернат „Ангел Узунов“ в град Ракитово  след повече от 17 години открило майка си, с която не поддържал връзка, тъй като е бил отглеждан в социално заведение. 18-годишният Хасан изживял радостта да я чуе по телефона и да говори с нея няколко дни след празника на жената-8-ми март. За трогателната история разказа за медиите учителят във Възпитателното училище-интернат в родопското градче Свилен Топчиев.ВУИ „Ангел Узунов” – Ракитово е училище за момчета от 1 до 12 клас. Част от децата идват от Центрове за деца от семеен тип от цялата страна. Хасан е едно от тези момчета. Той знае, че има родители. Дори при едно дело ги е виждал, но не поддържал връзка с тях. Тази пролет ще навърши 18 години и прояви желание да се свърже с майка си, разказва преподавателят по история. Чрез инспектора в „Детска педагогическа стая“ в неговия район Хасан успял да намери предполагаем адрес на родителите си. Класната възпитателка Цветана Добрева му помогнала да подготви собственоръчно картички и мартенички за майката и бащата. Момчето изпраща картичките с мартенички и честити на майка си празника 8-ми март, а на баща си“първа пролет“. Надеждата да отговори някой от тях след толкова години не е голяма, но Хасан вярва в доброто и решава да чака. Междувременно 14 момчета от ВУИ – Ракитово приемат предизвикателството, отправено към тях от учителите Свилен Топчиев и Петър Петров, психолога Мариана Пелева и ресурсния учител Сузана Тронова. Идеята е само за няколко дни да научат стихове за майката и за учителката, за да поздравят за празника 8ми март жените от училището и от Клуба на пенсионера в Ракитово. Подготвени са ученическите униформи, вълнението е голямо. В последния момент три от момчетата се отказват от участие в рецитала, защото времето е кратко и не са могли да научат стиховете наизуст. Вероятно тук оказва влияние и факта, че част от децата много трудно говорят за майката – някои нямат майки, други са оставени по Домове за деца без родителски грижи. Отказват се Дамян, Митко, Валери. Но останалите 11 продължават и след часовете в петък на 8ми март, облечени в ученическите униформи, застават пред публиката от ученици, служители, учители. Думите от хубавите български стихове предизвикват буря в сърцата както на рецитаторите, така и на публиката. Сълзи в очите на учителките и служителките предизвикват изпълненията на Иван от VІ кл., Николай от VІІІ кл., Златин от Х кл., Христо от VІІІ кл., Асен от VІ кл., Денис от VІ кл. Традиционно добре се представят Теодор от Х кл., Симеон от Х кл., Махмуд от ХІ кл. Приятна изненада за публиката са Алекс от VІІ кл. и Гюлдуван от Х кл.Веднага след представянето в училището директорът Георги Янушев и учителят Свилен Топчиев съпровождат рецитаторите до Клуба на пенсионера в Ракитово, където повече от петдесетина пенсионери, преимуществено жени, са се събрали за празнуване на 8 март. Те вече познават момчетата от ВУИ. Повечето от момчетата не са излизали пред толкова голяма външна публика. А и в помещението на клуба те са на една ръка разстояние от пенсионерите. Няма дистанция и сцена, сякаш публика и изпълнители са се смесили. Златин моли да остане там, но да не участва. Обикновено увереният Денис стиска в изпотената длан листчето със стиховете, а Иван почти е скован от напрежение и когато идва неговият ред да рецитира почти не може да изговори думите. Независимо от притеснението момчетата са добре приети от пенсионерите. Жените, а и възрастните мъже, им ръкопляскат и им говорят като на свои деца и внуци. Показателно е, че един от пенсионерите два-три часа след рецитала, срещайки учители от ВУИ в центъра на Ракитово, специално ги поздравява. Вълнението му е толкова голямо, че говорейки за децата гласът му трепери и все още сълзите му напират и е готов да се разплаче. Успява да каже само няколко думи и се отдалечава.Няколко дни след 8 март идва поредната изненада. Майката на Хасан се обажда и иска да чуе момчето си. Толкова години са минали, но едва сега намира сили да заговори. Разбрал кой е от другата страна, Хасан най-напред сяда на стол в учителската стая на ВУИ, преди да поеме телефонния апарат. Сигурно стотици пъти си е представял този момент, когато ще чуе гласа на майка си. Оказва се, че там е и малката му сестра, която живее с родителите си. Тя също иска да го чуе. Обикновено се казва, че по Коледа се случват чудеса. За Хасан тазгодишният 8-ми март донесе истинско чудо. За останалите момчета от ВУИ – Ракитово този празник също ще остане незабравим, завършва историята с щастлив край Свилен Топчиев.  ", "date": "2019.03.21", "title": "Тинейджър намери майка си след 18 години"}
{"url": "https://www.monitor.bg:443/bg/a/view/cska-s-nov-stadion-za-30-mln-evro-160357", "text": "ЦСКА е на път да сбъдне мечтата на феновете си и да построи нов модерен стадион. За целта „армейците“ ще бутнат изцяло настоящия си дом „Българска армия“, а докато трае строежът, ще домакинстват на стадион „Васил Левски“. Плановете са стадионът на „червените“ да бъде построен почти изцяло с държавни пари и еврофинансиране, като новото бижу ще бъде част от общата балканска кандидатура за домакинство на Мондиал 2030. Новото съоръжение ще бъде с капацитет от 30 000 души, като ще бъде изцяло за футбол, тоест лекоатлетическата писта, с която в момента разполага „Българска армия“, ще бъде премахната. Плановете са стадионът на ЦСКА да струва около 30 милиона евро, а строежът му да започне или в края на годината, или в началото на следващата. В момента „армейците“ ползват на концесия стадиона, който е собственост на Министерството на младежта и спорта. Това обаче не е заради несъгласие между двете страни, а защото покрай кандидатурата ни за Мондиал 2030 се е появила съвсем реална възможност да се построи нов стадион, който отново ще се ползва от „червените“. Пред „Монитор“ от ЦСКА потвърдиха за постигнатата договорка след среща между Красен Кралев и ръководството на „армейците“ миналата седмица. От клуба обаче засега отказват да разкрият детайли, докато всичко не бъде уточнено документално. Към момента има две сериозни пречки за строежа на новия стадион. Едната е липсата на достатъчно паркоместа в „Борисовата градина“, както и забраната за строеж в парка. От „Армията“ обаче заявиха, че проектът за новия стадион разполага с огромен подземен паркинг, а със Столична община също са водени разговори и има договорка за съдействие.", "date": "2019.03.21", "title": "ЦСКА с нов стадион за 30 млн. евро"}
{"url": "https://www.monitor.bg:443/bg/a/view/germanija-i-francija-s-obshto-sybranie-160359", "text": "Германският Бундестаг одобри вчера създаването на съвместна парламентарна асамблея с Франция, която да заседава поне два пъти годишно, предаде ДПА. Френското Национално събрание вече даде съгласието си за проекта, припомня агенцията. Асамблеята ще бъде съставена от по 50 депутати съответно от Германия и Франция. Тя ще осъществява мониторинг на срещите между министри от двете страни и ще може да представя съвместни резолюции пред Националното събрание и Бундестага. Споразумението получи подкрепата на умерените германски партии, като социалдемократът Нилс Шмид го определи за единствено по рода си. Крайнолявата партия \"Левите\" и крайнодесните популисти от \"Алтернатива за Германия\" гласуваха против предложението за съвместна асамблея с Франция. По-рано то бе одобрено и от френския парламент. \"Създаването на съвместна парламентарна институция е знак за интензивността на нашите отношения\", отбеляза председателят на френското Национално събрание Ришар Феран.", "date": "2019.03.21", "title": "Германия и Франция с общо събрание"}
{"url": "https://www.monitor.bg:443/bg/a/view/mitio-ochite-i-grupata-mu-otivat-na-syd-160358", "text": "Спецпрокуратурата внесе в съда обвинителен акт срещу Димитър Желязков- Миьо Очите, като ръководител на организирана престъпна група за изнудване, принуда чрез заплахи, палежи и разпространение на наркотици, действала от януари 2013 г. до 2 август 2018 г. на територията на Бургас, Ямбол, Несебър и курорта „Слънчев бряг“, съобщиха от държавното обвинение.   На съд по същото дело са предадени още 12 души. Деветима от тях - за участие в ръководената от Желязков група, а 3-ма за престъпления, извършени по поръчение на групата. Сред обвиняемите участници е и дъщерята на Желязков – Станислава, обвинена за събиране на „такса спокойствие“ от таксиметрови фирми и собственици на търковски обекти в курорта „Слънчев бряг“. Освен като ръководител на организирана престъпна група, Желязков ще отговаря за 9 деяния, извършени от него и от останалите обвиняеми по негово лично разпореждане. От създаването на групата през януари 2013 до края на 2017 г. участниците получили само от две собственички на погребални агенции в Бургас близо 72 000 лв. „такса спокойствие“. Чрез заплахи те били принудени да плащат по 150 лв. за всяко погребение, като се „отчитали“ на групата на всяко 10-о число от месеца. Заплахите били: “Ако не ми дадеш парите веднага, ще има чупене на капачки, нали знаеш?“ или „Ако спреш да плащаш, ще съжаляваш - последствията ги знаят всички“. Само през 2013 г. събраната „такса“ била 20 100 лева. Когато в началото на следващата година те отказали да плащат, едната от тях била заплашена с пистолет в лицето: “Дължиш ми по 150 лв. за погребение... Жива няма да те оставя - не го ли разбра? Ей сега затварям вратата и те почвам. Ей сега ще те обезобразя. Ще те оставя без лице, бе! Давай парите ... мастийо долна“. След тази случка плащанията продължили. „Такса охрана“, но и „Такса рекет“ бил принуден да отчита на групата предприемач от Ямбол. Най-напред той бил заставен да приеме обектите му в града да бъдат охранявани от „Аркус Сигурност Бургас“ ООД – фирмата, в която Димитър Желязков е бил назначен на длъжност експерт по сигурността. “Остави джипа - виж децата ти. Не можеш да ги пазиш непрекъснато. Има лоши хора – може да им се случи нещо лошо – я ще вземат да ги отвлекат, я някоя беля ще направят“, „съветвали“ бизнесмена хората на Желязков. Иначе „няма да бъдат отвличани децата ти, няма да ти бъдат палени коли“, няма “да ти счупят стъкло на заложната къща или на офиса... да хвърлят нещо вътре и да ги запалят“. Таксата за охрана за обектите на предприемача в града била 2520 лв. месечно. Освен нея обаче, той трябвало да плаща на групата и „Такса рекет“. От 2013 г. до началото на 2018 г. въпросната такса плавно се покачвала, за да достигне до 45 000 лв. месечно. Когато бизнесменът отказвал да плаща повече, му показвали снимката на детето, или отправяли му смъртни заплахи на самия. Бизнесмен от Бургас пък бил изнудван да се откаже от дяловете си в успешно търговско дружество в полза на групата, както и да продаде на ниска цена своите дялове във фирма, стопанисваща казино в Слънчев бряг. Отказът довел до опожаряване на казиното и личния автомобил на бизнесмена. На друг предприемач от Бургас Желязков наложил „глоба“ от 250 000 лева, защото отказал да плаща такса „рекет“, заплашен бил и с убийство. В част от случаите Желязков лично участвал в рекетирането на набелязаните от него жертви. За извършените от него престъпления законът предвижда до 15 г. затвор, глоба от 5 до 10 хиляди лева и конфискация на една втора от имуществото му.", "date": "2019.03.21", "title": "Митьо Очите и групата му отиват на съд"}
{"url": "https://www.monitor.bg:443/bg/a/view/strelecyt-ot-utreht-obvinen-v-terorizym-160345", "text": "Холандската прокуратура заяви днес, че ще повдигне обвинения срещу главния заподозрян за стрелбата с жертви в трамвай в Утрехт, включително за повече от едно предумишлено или непредумишлено убийство по терористични подбуди, предаде Асошиейтед прес. Прокуратурата в Утрехт посочи, че заподозреният - 37-годишният Гьокмен Танъш, ще бъде обвинен и в отправяне на заплахи по терористични подбуди. Прокуратурата заяви, че дотук разследването на стрелбата от понеделник, при която загинаха трима души, а трима бяха тежко ранени, показва, че стрелецът е действал сам. Продължава разследването дали действията на заподозрения \"произтичат от лични проблеми в съчетание с радикализирана идеология\". Утре Танъш ще се яви пред разследващ съдия. Подобни изслушвания са при закрити врати.", "date": "2019.03.21", "title": "Стрелецът от Утрехт обвинен в тероризъм"}
{"url": "https://www.monitor.bg:443/bg/a/view/medicinski-specialisti-v-ruse-startovata-zaplata-da-e-dva-pyti-po-visoka-ot-minimalnata-160347", "text": "Медицински сестри, акушерки, фелдшери, рехабилитатори, лаборанти от всички лечебни заведения, както и здравни специалисти от училища и детски градини в Русе се събраха днес пред Вазата в Парка на младежта, за да протестират. Те подкрепиха исканията на национално ниво за достойно заплащане и добри условия на труд. „Заплатата на една медицинска сестра е малко над минималната за страната. Искаме стартовите възнаграждения да са поне два пъти по-високи от минималната работна заплата, искаме да имаме право на самостоятелна практика със съответното финансиране от НЗОК“, каза старшата акушерка на АГ комплекса в УМБАЛ „Канев“ Галя Добрикова. Тя допълни, че неприемливата заплата създава и проблема с кадрите и даде пример, че в някои отделения на болницата има недостиг на 3 – 4 - 5 сестри, а понякога се налага една сестра да се грижи за 20 пациенти. На протеста бе и главната медицинска сестра на Центъра за психично здраве в Русе Бианка Сърталанска. „Искаме да се подобрят условията на труд и нашата професия да е привлекателна отново, защото тенденцията е за отлив от нея. Младите заминават за чужбина. Средната възраст на медицинските сестри в центъра е 57 години. Искаме уважението, което ни се полага от пациентите, за да си вършим спокойно работата, защото не тайна, че екипи и на Спешна помощ, и в отделенията са подложении на агресия от страна на пациенти и това създава дискомфорт в работата ни“, каза Сърталанска.", "date": "2019.03.21", "title": "Медицински специалисти в Русе поискаха две минимални заплати стартово"}
{"url": "https://www.monitor.bg:443/bg/a/view/povdignaha-obvinenie-na-kmeta-na-cherven-brjag-160365", "text": "Спецпрокуратурата повдигна обвинение за длъжностно престъпление на кмета на Червен бряг Данаил Вълов, съобщиха от държавното обвинение. Разследването срещу градоначалника е затова, че през 2017 г. като публичен възложител по Закона за обществените поръчки е нарушил служебните си задължения. Без да са били налице основанията в закона, е прекратил обществена поръчка за доставка на топъл обяд за социално слаби в Червен бряг и гр. Койнаре, като по този начин е облагодетелствал две свързани с него фирми. Вълов бе задържан за 24 часа на 20 март 2019 г. при провеждане на действия по досъдебно производство на спецпрокуратурата, извършени от следователи в отдел „Следствен“ на СП и подпомогнати от служители на КПКОНПИ и МВР. След като му бе повдигнато обвинение и взета парична гаранция от 75 000 лв., Вълов бе освободен. Предстои спецпрокуратурата да поиска от съда кметът да бъде отстранен от длъжност. По време на операцията бяха задържани и петима служители в общината, които са участвали в обществената поръчка. След разпит те също бяха освободени. За момента са само свидетели по делото.  ", "date": "2019.03.21", "title": "Повдигнаха обвинение на кмета на Червен бряг"}
{"url": "https://www.monitor.bg:443/bg/a/view/sydyt-pusna-majstori-da-remontirat-trybite-na-parnoto-v-jilishteto-na-radka-160346", "text": "Административният съд в Пловдив развърза ръцете на майстори, които трябва да ремонтират тръбите на вътрешната отоплителна инсталация между апартаментите в жилище на несговорчива съседка. Искането за влизане в апартамента без съгласието на собственичката е било подадено от кмета на район „Северен” Ральо Ралев. Магистратите са приели, че искането е обосновано и изпълнението на заповедта на кмета Ралев няма как да бъде изпълнена, освен с влизане в апартамента, въпреки несъгласието на собственичката на имота Радка. След като парното в блока на ул. „Брезовска” 46 се повредило, съседите й останали на студено. Радка обаче се заинатила и отказала да пусне майсторите, въпреки че тръбите били повредени точно в нейния апартамент. Като разбрала, че те трябва да къртят стените й, тотално отказала ремонтът да бъде извършен. Така се стигнало до заповедта на кмета Ральо Ралев от 27 февруари т.г., според която ремонтът не може да се извърши по друг начин, освен с влизане и оставане в жилището на Радка без нейното съгласие. Майсторите ще трябва да се съобразят със срока за извършване на ремонтните работи на вътрешната отоплителна инсталация между апартаментите. Определението на съда подлежи на обжалване с частна жалба пред Върховния административен съд в 7-дневен срок от съобщаването му на страните по изпълнението, съобщиха оттам.    ", "date": "2019.03.21", "title": "Съдът пусна майстори да ремонтират тръбите на парното в жилището на Радка"}
{"url": "https://www.monitor.bg:443/bg/a/view/fondacijata-na-berbatov-shte-pomaga-na-graciite-160348", "text": "Фондацията на Димитър Бербатов започва акция за набиране на средства, с които да бъде изграден възстановителен център за националките по художествена гимнастика. \"Като спортист знам колко огромно значение има правилното възстановяване. Тясно свързани с него са и успехите, и здравето на състезателите. Във фондацията имаме гимнастички, а като баща на две момичета, едната от които тренира художествена гимнастика, имам и лично отношение към този спорт\", каза Димитър Бербатов. Самият той пък се ангажира да участва пряко в популяризирането на състезанието за Световната купа, което ще се проведе от 12 до 14 април в „Арена Армеец“ за девета поредна година. Надпреварата в София е една от 4-те от престижната верига, които са и квалификации за олимпийските игри в Токио 2020. „Аз съм изключително щастлива и благодарна, че Димитър Бербатов прие поканата ни да започнем тази така важна за нашия спорт кампания\", заяви по повод партньорството президентът на БФХГ Илиана Раева.", "date": "2019.03.21", "title": "Фондацията на Бербатов ще помага на грациите"}
{"url": "https://www.monitor.bg:443/bg/a/view/myri-stoilov-pak-variant-za-trenior-na-fenerbahche-160343", "text": "Станимир Стоилов отново е вариант за треньор на гранда „Фенербахче“, пишат турските медии. Спецът бе сред потенциалните нови треньори и миналата година, но в крайна сметка пое националния отбор на Казахстан. В момента треньор на закъсалия истанбулски клуб е Ерсун Явал, който обаче със сигурност ще бъде уволнен. Причината е, че „Фенербахче“ заема незавидната 13-а позиция в класирането и е само на 4 точки над зоната за изпадане. Турският колос обаче се намира във финансова криза, като играчите не са вземали заплати от 4 месеца. Новината за забавянето на парите разкри вратарят Лорис Кариус, който е преотстъпен край Босфора от „Ливърпул“. Той се оплака, че клубът му дължи почти милион евро от заплати, а обстановката в тима е напрегната. Грешникът Кариус, който сбърка фатално на вратата на мърсисайдци във финала на Шампионската лига срещу „Реал“ (М), е настоял да бъде върнат в Англия максимално скоро и ако бъде преотстъпен на друг отбор, поне да е в такъв, който плаща заплата редовно.", "date": "2019.03.21", "title": "Mъри Стоилов пак вариант за треньор на „Фенербахче“"}
{"url": "https://www.monitor.bg:443/bg/a/view/nad-polovin-milion-britanci-iskat-da-njama-brekzit-160354", "text": "Петиция, призоваваща Май да отмени Брекзит чрез отмяна на член 50, събра повече от половин милион подписа. Уебсайтът за петициите на парламента се срина поради големия трафик. В петицията, наречена \"Отменете член 50\", гласуванията достигнаха повече от 1 000 на минута. Петицията трябва да бъде гласувана от парламента, ако премине прага от 100 000 подписа, като до момента тя е подкрепена от над 700 000 души. Министърът на външните работи на Великобритания Джеръми Хънт заяви, че отмяната на член 50 е възможна, но \"е много малко вероятна\".", "date": "2019.03.21", "title": "Над половин милион британци искат да няма Брекзит"}
{"url": "https://www.monitor.bg:443/bg/a/view/osydiha-uslovno-shef-na-firma-skril-blizo-130-000-leva-danyci-160349", "text": "Окръжната прокуратура във Варна постигна осъдителна присъда за представляващия едноличното дружество с ограничена отговорност Владислав А., съобщиха от Апелативната прокуратура в морския град. С присъдата си Варненският окръжен съд призна за виновен бизнесмена, като му наложи наказанието „лишаване от свобода“ за срок от 1 година, чието изтърпяване се отлага с 3-годишен изпитателен срок. 51-годишният подсъдим успял да избегне установяването и плащането на данъчни задължения на представляваното от него ЕООД в размер на общо 127 940 лева. Престъплението е извършено в периода от 14 май до 16 юни 2008 година. Размерът на неплатените данъци е в особено големи размери, а престъплението е извършено чрез подадени в ТД на НАП - Варна справки-декларации, в които бизнесменът посочил неистински данни.", "date": "2019.03.21", "title": "Осъдиха условно шеф на фирма, скрил близо 130 000 лева данъци"}
{"url": "https://www.monitor.bg:443/bg/a/view/desi-slava-za-katastrofata-ot-2016-ta-strahuvah-se-che-duha-na-zaginalija-me-presledva-160350", "text": "Фолпевицата Деси Слава дойде в бургаския окръжен съд, след като бе призована да свидетелства по дело за катастрофа със смърт на пътя. Певицата даде показания, видимо притеснена и разстроена. Тя призна, че все още преживява кошмара от ранната утрин на 9-ти септември 2016-та, когато автомобилът й блъска пешеходец на магистрала Тракия. Зад волана на возилото е шофьорът на певицата Димитър Илиев, който е подсъдим за кървавата трагедия. \"Не знаех, че толкова ще се притесня на тази масичка. Познавам Димитър от 7 години, той е изключителен професионалист и заради това толкова време работим заедно\", каза Деси Слава, след като застана пред съдебния състав. Тя разказа, че във фаталната нощ имала участие във Варна, а след това тръгнали веднага да се прибират към София. Певицата седяла на задната седалка и си играела с телефона.  \"Изведнъж усетих рязко спирачки, всичко стана за стотни от секундата. Чух стоновете на Димитър, който бе ужасен, вдигнах глава и видях човек, който търчеше пред колата. След това спряхме колата, бяхме много изплашени, защото не съм преживявала подобен ужас. Не бях на себе си\", разказа в съдебната зала Деси Слава. Изпаднала в шок, но сподели как включила фенерчето на телефона си и започнала да подава сигнали на преминаващите по магистралата автомобили, за да спрат. Преди това се обадила на спешния телефон 112, за да повикат линейка и полиция. Според нейните показания, шофьорът Димитър Илиев се е движел в най-лявата лента. При катастрофата на място загина 21-годишният Божидар Кайлов от Карнобат. Разследването и до сега не е установило какво е правил младият мъж пеша на магистралата в 5.30 ч. сутринта. Освен Деси Слава показания пред съда даде и вещото лице, според чиято експертиза подсъдимият Димитър е шофирал със скорост от 100 км/ч. След заседанието, извън залата певицата разказа пред медиите за ужаса, който е преживяла. \"Беше страшно. Може би една година след това ме държа стресът, дори се страхувах да се къпя сама в банята. Беше много неприятно. Въобразявах си, че ме преследва душата му. Може да е някакво смахнато усещане, обаче то беше като травма от това, което се случи. Не пожелах да видя загиналия човек, дори на снимки не съм го виждала. Много пъти се питах: „Господи, защо на нас се случи?“. Това е много тежко като изживяване\", каза певицата. Според нея шофьорът й Димитър нямал никаква вина за случилото се. \"Много ми е жал за човека, с който се случи това. И до днес ме мъчи въпроса какво е правил той там. дали той не е бил психически зле. Не мога да си обясня причината каква е, за да притичваш на магистралата много рано сутринта, при условие, че е напълно безлюдно наоколо, няма бензиностанции. Няма магазинчета, кафенета, няма никакви обекти, заради които да има възможност някой да спре и да преминават хора. Много необяснимо\", коментира още певицата. Делото срещу шофьора й продължава на 25-ти април.", "date": "2019.03.21", "title": "Деси Слава за катастрофата от 2016-та: Страхувах се, че духа на загиналия ме преследва"}
{"url": "https://www.monitor.bg:443/bg/a/view/izjaveni-vetrohodci-razkazvat-lichni-morski-istorii-160344", "text": "Ветроходството като спорт, професия, хоби, терапия и екологично плаване, е темата на Първия национален форум „Ветроходство в Черно море”. Той ще се проведе на 24 март в Икономическия университет във Варна и на 31 март в Национална спортна академия „Васил Левски” в столицата. Негов организатор е Ветроходна академия „Кор Kароли”. Форумът ще е с вход свободен и отворен за всички, които искат да научат повече за ветроходството и да се срещнат с изявените български ветроходци Павлин Надворни, Светозар Тенев-Ламби, Павел Дуков, бизнесменът и яхтсмен Лъчезар Братоев, Стоян Георгиев-председател на Морски клуб-Балчик, каварненците - учител и ученик д-р Васил Куртев и Емил Кайкамджозов, Стайко Стайков от Яхт клуб „Порт Варна”, Никола Попов и Дончо Папазов. Те ще разкажат свои лични истории, преживявания и справяне с различни екстремни ситуации, в които са попадали. Внучката на кап. Георги Георгиев - Антоанета Георгиева, е създател на Ветроходната академия „Кор Кароли” и главен организатор на предстоящия национален форум. В предаването на Радио Варна „Новият ден” тя съобщи, че специалните гост-лектори на „Ветроходство в Черно море“ ще са ректорът на Националната спортна академия „Васил Левски” и професор по ветроходство Пенчо Гешев и проф. Камен Фильов, член на Световната федерация по ветроходство и международен съдия.", "date": "2019.03.21", "title": "Изявени ветроходци разказват лични морски истории"}
{"url": "https://www.monitor.bg:443/bg/a/view/stoichkov-se-gotvi-da-gleda-grisho-v-majami-160332", "text": "Легендата на българския футбол Христо Стоичков никога не е крил, че е огромен почитател на тениса. А сега, след като живее и работи в Маями, ще има възможността да се наслади на живо на изявите на най-големите в този спорт по време на „Мастърс“-а там, в който ще играе и първата ракета на България Григор Димитров. Въпреки все още да не се е видял с Гришо, Камата се срещна с двама от водещите играчи в тура в компанията на президента на родната централа Стефан Цветков. Те се снимаха с носителя на три титли от „Големия шлем“ Стан Вавринка и с четвъртфиналиста от последния „Мастърс“ в Индиън Уелс Карен Хачанов. Григор трябваше да научи първия си съперник снощи, когато по програма бе мачът между испанския ветеран Велисиано Лопес и французина Беноа Пер. В сряда българинът направи съвместна тренировка с Давид Гофен като изпробва и новата си ракета. В изиграните мачове сърбинът Янко Типсаревич постигна първата си победа в Тура от август 2017 г. Той се наложи над представителя на домакините Брадли Клаан с 6:3, 6:3. 34-годишният белградчанин, който е 453-и в света в момента, играе в третия си турнир за сезона, след като пропусна цялата 2018 г. заради операции на сухожилията на двете си колена. Във втория кръг негов съперник ще бъде Роберто Баутиста Агут (Исп). Полякът Хуберт Хуркач надделя над Матео Беретини (Ит) с 6:4, 6:3 и очаква във втория кръг третия в схемата Доминик Тийм (Ав), който спечели титлата в Индиън Уелс миналата седмица. Германският ветеран Миша Зверев пък отрази 8 мачбола и елиминира участващия с \"уайлд кард\" испанец Никола Кун с 4:6, 7:5, 2:2 и отказване на съперника заради сериозни мускулни крампи.", "date": "2019.03.21", "title": " Стоичков се готви да гледа Гришо в Маями"}
{"url": "https://www.monitor.bg:443/bg/a/view/v-navecherieto-na-pyrva-prolet-zlostornik-zastrelja-shtyrkel-v-hadjidimovo-obnovena-160336", "text": "  За Първа пролет злосторник застреля в гнездото му щъркел, съобщи Димитър Попов във фейсбук групата „НЕ на изхвърлянето на домашни любимци на улицата.“ Сърцето на щъркела е пробито, вероятно с  въздушна пушка, издъхнал е около час след намирането му в град Хаджидимово. При аутопсията е намерена съчма в тялото на птицата. \"Прелетял между 10-12 хиляди километра, за да се завърне в собственото си гнездо, красивата птица, предвестник на пролетта е получил изстрел в гърдите за добре дошъл\", коментираха защитници на животните и птиците. Сигнал е подаден до Общинска администрация и до полицията, която издирва злосторника.    От години Хаджидимово се слави с най-многото си щъркели – 29 щъркелови гнезда има тук, които са установени при последното международно преброяване. Жителите се грижат за птиците – изолирани са стълбовете, на които са изградили гнездата си. Белият щъркел е защитен вид, според приложение номер 3 от Закона за биологично разнообразие. Глобата за подобно престъпление е от 1000 до 5000 лева.       Попов сигнализира още, че на излизане от гр. Хаджидимово, а градчето е близо до ГКПП „Илинден“, е намерил друга мъртва птица – зеленоножка ( G. chloropus), пише още Димитър Попов, който работи в Българското дружество за защита на птиците в Гоце Делчев.", "date": "2019.03.21", "title": "Злосторник застреля щъркел в Хаджидимово (ОБНОВЕНА)"}
{"url": "https://www.monitor.bg:443/bg/a/view/dyshterjata-na-karadjich-prisydata-njama-vryzka-s-pravoto-faktite-i-dokazatelstvata-160333", "text": "Соня Караджич-Йовичевич, заместник-председател на парламента на Република Сръбска и дъщеря на Радован Караджич, заяви, че присъдата на нейния баща е резултат от политически натиск и няма никаква връзка с правото, съобщава сайтът МКД. По нейните думи \"и 20, и 40 години са доживотна присъда\".  Тази присъда очевидно е резултат от политически натиск и няма никаква връзка с правото, правосъдието, фактите и доказателствата и това, което в процеса по обжалване направи екипът на защитата, заяви Караджич-Йовичевич за телевизията на босненската Република Сръбска.  Според нея успех на екипа на защитата е това, че отсъства присъда за геноцид в седем общини на Република Сръбска.  Тя изрази надежда, че истината един ден ще излезе наяве и тогава народите на Босна и Херцеговина най-после ще се помирят и ще живеят нормално. Дотогава това ще бъде все по-трудно и по-трудно, каза Соня Караджич-Йовичевич.", "date": "2019.03.21", "title": "Дъщерята на Караджич: Присъдата няма връзка с правото, фактите и доказателствата"}
{"url": "https://www.monitor.bg:443/bg/a/view/levski-se-priceli-v-golmajstor-na-etyr-160352", "text": "Косовският нападател на „Етър“ Флорент Боджадж е влязъл в полезрението на „Левски“. 22-годишният футболист се утвърди като основен играч на „виолетовите“, които се превърнаха в хит на сезона. Таранът има на сметката си 25 шампионатни мача, като в тях е отбелязал 5 гола и е направил 5 асистенции. Играчът има договор с болярите и за следващия сезон. Основният голмайстор на „сините“ Станислав Костов пък вече е провел предварителни разговори за подновяването на своя договор през лятото. На „Герена“ са изключително доволни от неговото представяне и работата му по време на тренировъчния процес. Костов освен това отхвърли куп предложения за трансфер в чужбина, показвайки своята лоялност към клуба. Това е и причината ръководството да направи изключение от подетата политика за свиване на бюджета за заплати и да предложи на нападателя по-голямо месечно възнаграждение. В момента благоевградчанинът е сред най-нископлатените играчи в състава, а до тук в 26 шампионатни мача има 18 гола. По този начин е лидер в листата на реализаторите в Първа лига заедно с топстрелеца на „Лудогорец“ Клаудиу Кешеру.", "date": "2019.03.21", "title": "„Левски“ се прицели в голмайстор на „Етър“"}
{"url": "https://www.monitor.bg:443/bg/a/view/zapochna-sreshtata-za-brekzit-v-bruksel-160351", "text": "Евролидерите се обединиха около идеята за отлагане на Брекзит до 30 юни, само ако британският парламент приеме договорената вече сделка. Това стана, след като британският премиер Тереза Мей в сряда официално изпрати писмо до председателя на европейския съвет Доналд Туск с молба да се задейства чл. 50 от Лисабонския договор и да се отложи напускането на Великобритания с три месеца. Лидерите се събраха на среща на върха днес и утре на която да обсъдят тази тема. Предварително всички посочиха, че молбата на Мей за отсрочка до 30 юни е проблематична. Председателят на Европейския съвет Доналд Туск още в сряда вечер заяви, че отлагането означава, че Великобритания все още ще е член на ЕС по време на изборите за Европейски парламент през май. В четвъртък канцлерът на Германия Ангела Меркел сподели притесненията на всички. \"Можем да се съгласим на кратко отлагане, в случай че то ще бъде последвано от положителен вот в британския парламент на сделката за Брекзит\", каза Меркел пред германските депутати. Тя допълни, че ако това не стане на срещата на върха на ЕС в Брюксел на 21 и 22 март, ще е необходимо свикване на още една европейска среща на върха. Меркел подчерта, че е важно европейските лидери да се договорят за датата, до която да се отложи разводът. Меркел подчерта, че тя ще направи всичко възможно, за да се избегне вариантът Брекзит без сделка и съобщи, че германското правителство предвижда мерки при такъв случай. Германският канцлер изтъкна, че Берлин ще подкрепи молбата на Мей евролидерите да одобрят споразумение за предпазния механизъм за Ирландия. Според канцлера това е най-трудният аспект от Брекзит. Германският външен министър Хайко Маас заяви, че отлагането на Брекзит може да бъде оправдано, ако има истински шанс да се гарантира един добре организиран развод. Австрийският канцлер Себастиан Курц заяви, че Великобритания не може да участва в изборите за Европейски парламент. Испанският външен министър Жозеп Борел също заяви, че Мадрид няма нищо против да се отложи излизането на Великобритания от ЕС, ако това ще помогне да се избегне хаотичен Брекзит. По-рано Франция заяви, че ЕС не може да одобри автоматично отлагане. \"Позицията на Франция е много проста - британският премиер трябва да ни обясни колко дълго и за какво иска отлагане и да ни предостави гаранции\", заяви говорителят на френското правителство Бенжамен Гриво. Чешкият премиер Андрей Бабиш заяви, че неговата страна също ще подкрепи отсрочката. В сряда вечер Мей дебатира на извънредно заседание в камарата на общините темата за Брекзит. Лидерът на британските лейбъристи Джереми Корбин също се включва в дипломатическите совалки и ще опита на място в Брюксел да убеди партньорите за \"алтернативен\" план за Брекзит. Той ще има срещи с преговарящия за Брекзит на Европейската комисия Мишел Барние и генералния секретар на ЕК Мартин Зелмайер.  ", "date": "2019.03.21", "title": "Започва срещата за Брекзит в Брюксел"}
{"url": "https://www.monitor.bg:443/bg/a/view/uslovna-prisyda-za-pijan-schupil-kutreto-na-policaj-160338", "text": "С условна присъда от 2 години с 4-годишен изпитателен срок се отърва пиян пловдивчанин, счупил кутрето на полицай. Окръжният съд в Пловдив осъди Станимир Хаджийчев да плати и 5 000 лева обезщетение на полицая за причинените му болка и страдания. Инцидентът станал на 11 март м.г. пред нощно заведение в Пловдив. Станимир бил пиян и в заведението се скарал с непозната жена. След това се обадил на 112, че в дискотеката се пуши и да изпратят патрул. После бил изведен от охраната на нощния клуб навън, като дори си получил обратно платените пари за вход. Бил пиян, когато дошли полицаите. Започнал да ги псува, защото в 4 часа посред нощта му била отказана среща с директора на полицията. След това хванал кутрето на лявата ръка на стоящия до него полицай, като извил нагоре пръста и го счупил. Пострадалият полицай бил освидетелстван на другия ден в Съдебна медицина. Бил и на спешен ортопед, откъдето му казали, че пръстът му е счупен и го гипсирали. Станимир може да обжалва присъдата си в 15-дневен срок пред апелативния съд в Пловдив.", "date": "2019.03.21", "title": "Условна присъда за пиян, счупил кутрето на полицай"}
{"url": "https://www.monitor.bg:443/bg/a/view/vkaraha-v-aresta-19-godishen-za-poredica-krajbi-ot-koli-po-selata-160337", "text": "9-годишен младеж от Девня бе задържан като извършител на серия от кражби от коли в по селата в областта, съобщиха от ОД на МВР-Варна. Само за две нощи в периода 17-19 март в полицейските управления по райони са получени сигнали за кражби на вещи от леки автомобили, паркирани пред частни домове в селата Гроздьово, Юнак и Дъбравино. Тийнейджърът прониквал в автомобилите и задигал музикални устройства и акумулатори, които след това продавал. По случаите има вече образувани досъдебни производства, а материалите са докладвани в Районна прокуратура-Варна. Вещите, обект на престъпленията, са намерени и върнати на собствениците. Младият крадец е известен на МВР и въпреки възрастта си, вече е осъждан. Установено е също, че той е откраднал и конска каруца от дома на 63-годишен мъж от село Гроздьово.", "date": "2019.03.21", "title": "Вкараха в ареста 19-годишен за поредица кражби от коли по селата"}
{"url": "https://www.monitor.bg:443/bg/a/view/prodavachite-4-pyti-poveche-ot-uchitelite-prez-2032-g-160342", "text": "Продавачите ще бъдат четири пъти повече от учителите у нас през 2032г., става ясно от прогноза на социалното министерство за пазара на труда след 13г. Очаква се заетостта при консултантите в магазините да е 202 200 души, докато при учителите – 45 200. Това означава, че практикуващите педагози ще са четири пъти по-малко, отколкото продавачите, която ще е и най-търсената професия. Възпитателите пък се нареждат чак на 17-то място. Въпреки това се очаква ръст от 15.3% на заетостта в сферата на образованието. С 9 на сто ще се повиши и заетостта сред медицинските сестри и акушерките. Веднага след продавачите сред най-търсените професии се нареждат административните специалисти (119 200), водачите на тежкотоварни автомобили и автобуси (111 300) и работници в преработващата промишленост (93 700). „Все повече хора с висше образование ще работят занапред на позиции за по-ниско образование. През 2022 година се очаква броят на хората с висше образование, които ще бъдат ангажирани на позиции, изискващи по-ниско образование да е 41,6 хиляди, а през 2032 година - 53 хиляди', обобщи социалният министър Бисер Петков. В проучването се посочва, че делът на висшистите у нас през 1992г. е бил 7.9%. Само за 19г. той скача на 18.3%. Освен недостигът на кадри със средно образование, който вероятно щял да бъде заплълне от хора с по-високо, се очава да има и глад за работници с основно или по-ниско образование. През 2022 година ще са необходими близо 1,5 млн. души със средно професионално образование. Експертите прогнозират още, че след 13г. заетите възрастовата група от 15 до 64 години ще са 2 965 700, което е с 3.4 на сто по-малко от миналата година. Същевременно все по-осезаемо ще се усеща застаряването на заетите. Очаква се почти всеки трети трудещ се, да работи в столицата. Подобна ще е и ситуацията в Пловдив и Варна. По думите на доц. д-р Ралица Ганчева пазарът на труда във Враца също няма да усети стагнацията, заради атомната централа. Най-тежка ще бъде ситуацията в Перник, Видин, Силистра и Търговище „Тепърва ще усещаме негативните демографски процеси на пазара на труда,. През следващите две години вероятно няма да има промени, но от 2022г. нататък процесите ще започнат да се усещат“, коментира доц. д-р Ганчева. Основните проблеми на пазара на труда пък ще са ангажирането на хора с високо образование на позиции, които не ги удовлетворяват и назначаването на хора на позиции, които изискват по-висока квалификация, но поради липсата на човешки ресурси се заемат от такива с по-ниска.", "date": "2019.03.21", "title": "Продавачите  4 пъти  повече от учителите през 2032 г.  "}
{"url": "https://www.monitor.bg:443/bg/a/view/cvetanov-zapodozrja-prediziborna-ataka-ot-bsp-zaradi-apartamenta-160321", "text": "Шефът на ПГ на ГЕРБ Цветан Цветанов заподозря предизборна атака от БСП заради казуса с новия му апартамент. Това стана ясно от коментар на самия него в кулоарите на НС.   каза Цветанов и добави: „Атаката изкристализира, след като илиза и президента Румен Радев“. Той дори припомни проверката срещу него през 2013 година, когато „анонимният“ сигнал бил подаден от лидера на БСП Корнелия Нинова. По-рано през деня държаният глава коментира, че темата с апартаметна на Цветанов надхвърля обхвата на една имотна сделка, защото пряко рефлектира върху доверието на политическата класа и държавността. Президентът заяви още, че преди два месеца е призовал антикорупционната комисия и другите органи да навлязат и в периметъра на властта. \"Няма как тази антикорупционна комисия, която е назначена и контролирана от господин Цветанов, да разследва Цветанов по беззъбия закон наложен от самия господин Цветанов“, каза Радев На свой ред Цветанов даде да се разбере, че всъщност Радев продължава „опорните точки“ на БСП. „Два дни не говорим за БСП и какво се случва там“, каза Цветанов и добави, че вместо това Той отново увери, че е спазил закона, заменил е двата апартманета в квартал „Изток“ и е доплатил 100 000 лева за новия, като прехвърлил средствата по банков път. Цветанов увери, че не е искал да крие нищо и ще декларира имота в следващата си имотна декларация. Той не пожела да каже колко точно е стойността на новия апартманет и има ли занижаване на цените. каза лаконично Цветанов и допълни, че договорът, който е подписан , е реалната сделка. Средставата, с който е закупил имота пък били доказауеми. Цветанов коментира, че има данъчна оценка и е спазил закона, а всеки може да се интерпретира каквото иска. „Законно ли е?“, отговори пък Цветанов на въпрос дали е етично и морлано да се сдобие с имот на много по-ниски цени от пазарните. Той обсясни, че не е намерил имота по обява, а се запознал с шефа на стоителната компания още през 2017 г. Той коментира и информацията, че зам-министъра на спорта същи има имот от същата компания. Цветанов обясни, че тя и съпругат и има сериозен бизнес и попита: „Защо да не може да си позволят да си купят апартамент\". Именно новият лукосозен апартамент на Цветанов бе основна тема и в кулоарите на НС. Лидерът на „Атака“ Волен Сидев определи Цветанов като съвременния Кисинджър, визирайки срещите на ГЕРБ със СДС и „Воля“. „Такава дипломация, такъв висш пилотаж - с „Воля“, със СДС, все едно виждам Кисинджър 70-те години в Китай. Много силен е в дипломацията, такива чудеса постига.“, каза той и добави: „ Имаме нужда от такива хора, не се вглеждайте в битовизми. Апартамент 200-300-500 квадрата, голяма работа. Важното е, че в диплочацията върши голяма работа.“ Той поясни, че не търгува с апартаменти, няма собствено жилище и помоли за съдействие журналистите, ако нямерят нещо евтино и изгодно. „600 евро за мен са много, ако може за 50 лева“, каза Сидеров иронично и добави, че от Цветанов може да стане брокер на недвижими имоти. На шега поясни, че стабилността на коалицията се крепи на техните крехки ръце и се надява тя да не се срути, защото БСП не са готови да управляват. Според него резултатите от евровота не са автоматично свързани с предсрочен парламентарен вот. Той коментира още, че в събота е поканен на конгерса на ВМРО. Не разглеждам председателството на групата като някакъв пост. Ако ти настояват и ВМРО со съгласни, нямам нищо против да сме съпредседатели със Симеонов, допълни лидерът на \"Атака\". Според хамид Хамид от ДПС пък е хубаво е всеки да има някакво жилище, което да обитава и цитара популярния герой Мечо Пух - „Колкото повече, толкова повече“. Той заяви, че има органи, които проверяват деклрарациите на депутатите и не вижда нищо лошо публичните фигури да бъдат проверявани. „Не съм морален съдник. Едва ли ще разклати правителството това.“, заключи той. Преди дни стана ясно, че Вежди Рашидов също е купил имот от същта строителна компания и увери медиите, че 900 евро на квадрат е пазарна цена, при условие, че е закупен на чертеж. Междувременно шефът на антикорупционната комисия в НС Борис Ячев заяви, че не са били сезирани за апартманета на Цветанов и към тях не е бил подаван сигнал. Информацията от меиите пък не било достатъчно основания за самозезиране, като Ячев обясни, че няма как да вземе такова решение сам. Той заяви, че комисията днес обсъжда дали въобще да се занимават с този въпрос, при условие, че нямат сигнал.", "date": "2019.03.21", "title": "Цветанов заподозря предизборна атака от БСП заради апартамента"}
{"url": "https://www.monitor.bg:443/bg/a/view/benzinostanciite-s-novi-kasovi-belejki-chak-ot-1-oktomvri-160334", "text": "До 1 октомври да бъде удължен срокът за смяна на софтуера в бензиностанциите. Предложението е на Националната агенция по приходите (НАП), цитирано от bTV. Така бензиностанциите ще разполагат с допълнителни шест месеца, в които да въведат касови бележки с разбивка за цената на горивото. Според приходната агенция така че да няма риск от временно затваряне на бензиностанции заради неспазване на изискванията. От приходната агенция коментираха за „Монитор“, че основната причина търговците на горива няма да успеят да въведат новото изискване. Първоначално данъчните искаха касовите бележки с изписана подробна разбивка на различните елементи на цената на дребно на продаваните да стане факт още от първия ден на април. Според говорителя на НАП Росен Бъчваров от браншовите организации на търговците на горива са казали, че имат готовност да въведат новите бележки още от юни. „Нашите мотиви са, че които съществуват и с необходимото технологично време“, уточни той и добави, че от 1 октомври те трябва да се съобразят с новите изисквания. Срещу разбивката в касовата бележка - на отделни редове да има размера на данъка върху добавената стойност, акциза, продажната цена на горивото без акциз и без ДДС (нето стойност) и покупна цена на горивото без акциз и без ДДС (покупна стойност), се обяви освен бизнеса, но и много експерти. При обявяване на идеята данъчните припомниха, че разликата между крайната продажна цена и покупната му цена не трябва да се възприема като печалба за търговеца, тъй като в този марж се включват и други разходи на съответната бензиностанция за продажбата на горивото - заплати, обучения, сервиз и други. че детайлната разбивка за цените в касовите бележки може да доведе до картел. От антимонополната комисия сметнаха, че оповестяването в касовите бележки на цените, на които търговците на дребно купуват горивата би намалило стопанската независимост на участниците и би довело до \"създаването на условия, които да улесняват координирането между участниците на пазара\".", "date": "2019.03.21", "title": "Бензиностанциите с нови касови бележки чак от 1 октомври"}
{"url": "https://www.monitor.bg:443/bg/a/view/chastnikyt-s-parka-v-plovdiv-iska-obshtinata-da-zagrajda-tam-svoj-imot-160319", "text": "Собственикът на 16 декара парк зад хотел „Санкт Петербург” в Пловдив Байрям Солак е поискал официално от общината да загради свой имот в съседство. Общинският терен се падал западно от закупената през октомври 2017г. от Солак зелена площ. Това било само едно от исканията към местната власт на жителя на асеновградското село Мулдава, съобщи кметът на район „Северен” Ральо Ралев. Той, заедно с кмета на община Пловдив Иван Тотев, присъстваха на среща с Инициативния комитет на хората, които живеят край продадения парк. От няколко седмици те протестират за запазването на парка и против строителството в зелената зона. На срещата в община Пловдив те дойдоха, облечени в жълти жилетки, като по този начин намекнаха ясно, че ако паркът не остане парк, ще има гражданско неподчинение. Според предварителната информация на срещата трябваше да присъства и самият Байрям Солак, но той не дойде, а от община Пловдив обясниха, че първо трябва да обсъдят исканията му към местната власт с протестиращите. Солак закупил терена през октомври 2017г., като в същата година учредил фирма с едва 2 лева капитал. След това обаче намерил около 1 милион лева, които броил за закупуването на атрактивните 16 декара. Имотът е част от апортираните през 2006г. от община Пловдив терени в така наречената „панаирна сделка”. Странното желание на Солак местната власт да огражда свой общински терен в съседство с неговия било част от официално внесените му искания в общинската администрация. „Но няма как той да ни задължи да оградим общински имот. Това са исканията му. Кому е нужно ние да ограждаме общински имот?”, попита Ральо Ралев. Друго искане на Солак било да се махне електрически кабел на ЕВН, който минавал през имота му. „Твърди, че е без негово знание, но истината е друга – има издадено строително разрешение, което е било обявено на предишния собственик – „Хотел Санкт Петербург”, който не е възразил. Ел. кабелът е на ЕВН и захранва жилищни сгради. През 2017г. в началото, а Солак е станал собственик през октомври същата година”, обясни кметът на район „Северен”. Трето искане на Байрям Солак било бункерът, който вероятно ще се окаже на военните, да бъде премахнат от имота му. „Отправили сме питане до областния управител за това чия е собствеността върху бункера. Имаме информация от възрастните жители на квартала, че това е бившата столова на 9-и полк. Има несъответствие между апортната вноска и нотариалния акт, където това съоръжение никъде не е описано, че е апортирано, а в един момент фирмата го продава. До момента не е изяснено на кой е. Ако в един момент се уточни, че е собственост на държавата, нещата се променят”, заявиха от Инициативния комитет. Най-важното искане на жителя на село Мулдава обаче било да се направи актуална оценка от три вещи лица към Окръжния съд в Пловдив колко струва теренът от 16 декара. От община Пловдив са се съгласили имотът да бъде оценен, като все още не е ясно дали Солак ще плати оценката, или стойността ще бъде разделена между него и общината. Само преди седмица кметът на Пловдив Иван Тотев обеща община Пловдив да изкупи обратно 16-те декара, ако цената им не надвишава 1,1 милиона лева. Междувременно стана ясно, че жителите на квартала около парка са събрали над 4 000 подписа за запазването на зелената площ. В подписите има и стотици в розови тетрадки на малчугани от съседното на парка основно училище.", "date": "2019.03.21", "title": "Частникът с парка в Пловдив иска общината да загражда там свой имот"}
{"url": "https://www.monitor.bg:443/bg/a/view/bylgarija-otkriva-informacionna-tochka-na-evropejski-institut-160339", "text": "Откриване на информационна точка на Европейския институт за иновации и технологии - EIT в България, която да подпомага популяризирането възможностите за иновации планира просветното министерство. Това заяви зам.-министърът на образованието и науката Карина Ангелиева по време на годишната среща на Общността за знания и иновации към Европейския институт за иновации и технологии - EIT Climate KIC. „Искаме да виждаме България в центъра, а не в периферията на активните участници в Европейския институт за иновации и технологии - EIT. Нашата цел е висшето образование в България да се модернизира и да се засили участието на университетите в инициативи на ЕИТ.“, заяви Ангелиева. Тя подчерта необходимостта от ЕИТ за следващата програма „Хоризонт Европа“, както и важността на водените в момента преговори за нейното съдържание и структура. Ангелиева сподели с участниците желанието си да се модернизира системата на висшето образование в България, като се засили участието на висшите училища в инициативи на ЕИТ. „Нашата цел е да повишаваме капацитета, но ние имаме още много работа и тя е свързана с открояване на заинтересованите участници и с регламентиране на публично-частните отношения при реализиране на стартиращи фирми“. Зам,-министърът посочи връзката на този тип финансиране с бъдещето на европейските структурни и инвестиционни фондове, като особено място отдели на призива за създаване на критична маса, която да консултира и преговаря както вътре в страната, така и с ЕК по отношение на бъдещите структури за финансиране на иновациите. В рамките на форума представители на ЕИТ от 12 държави обсъдиха новата Стратегия с мерки за засилване на сътрудничеството между държавите от RIS (Rеgional Innovation Scheme на ЕИТ) в сферата на въвеждане на мерки за намаляване на ефекта на климатичните промени и взеха участие в поредица от дискусии за новата стратегия на „Klimate - KIC“ за периода 2019-2022.", "date": "2019.03.21", "title": "България открива информационна точка на европейски институт"}
{"url": "https://www.monitor.bg:443/bg/a/view/vandali-potroshiha-akvedukta-na-bunardjika-160320", "text": "За груба вандалска проява на хълм Бунарджика сигнализира кметът на район „Централен“ Георги Стаменов. През нощта неизвестни извършители са счупили част от горния акведукт, след като са хвърлили тежко бетоново кошче от терасата. Най-вероятно актът е умишлен, тъй като кошчето е било пренесено от друга част на тепето, но резултатът е потрошеният акведукт, каза той. Стаменов призова гражданите да ценят и пазят направеното, защото то принадлежи на пловдивчани и трябва да се съхрани за поколенията. Той апелира, ако има свидетели на вандалския акт, да се обадят в полицията. На Бунарджика се изпълнява проект за облагородяването на парка. В рамките на проекта се възстановяват езерата, пързалките и акведуктите, като в момента се работи по долната им част. Ще бъдат изградени и различни кътове за отдих, ще бъдат поставени информационни табели за животинския и растителния свят. Работи се и по подмяна на подземната инфраструктура – водопровод, канал, поливна система, електросистема, стълбове с осветление. Предвижда се поставянето на художествено осветление и видеонаблюдение. Камерите ще осигуряват 24-часово наблюдение с цел сигурност на гражданите и опазване на обекта.   Снимки община Пловдив", "date": "2019.03.21", "title": "Вандали потрошиха акведукта на Бунарджика"}
{"url": "https://www.monitor.bg:443/bg/a/view/maksim-eshkenazi-izdava-tajnite-na-dronovete-160335", "text": "Най-известният почитател на дроновете сред диригентите – Максим Ешкенази ще се срещне с малки и големи изобретатели в Maker Space, за да ги запознае с тайните на дроновете. Това ще се случи тази неделя (24 март) от 14:00 часа в „Музейко“. Дронове има от близо 30 години, но тогава сме ги наричали На срещата Ешкенази ще сподели своя опит от света на летящите машини. Той ще разкрие защо пилотирането е голямата му страст наред с музиката и как инженерната мисъл и изкуството могат да работят в хармония, ще научат посетителите на специалното събитие. “Хората ме познават като диригент, но аз имам и друг живот, посветен на авиацията – пилотирам самолети, хеликоптери и сглобявам различни видове дронове или т.нар. безпилотни летателни машини. Дроновете, с които работя, имат свой характер – все още търпят промени и експерименти, затова и понякога правят номера, точно както децата!” - разказва Максим, който ще покаже на младите изобретатели как се сглобява и управлява дрон. През това време всички заедно ще отгатват мястото на дроновете в далечното ни бъдеще. Според учените ни очаква едно вълнуващо десетилетие, в което дроновете ще могат да ни спасят в планината, като ни донесат необходими провизии в критична ситуация или да ни покажат какво ни очаква зад хълма докато караме колело. Сред интересните предположения е По време на срещата с Максим Ешкенази, посветена на дроновете, посетителите на Музейко ще разберат сами що за “характер” имат тези машини. Единственото задължително правило за всеки нов откривател е да не се страхува от грешки, защото добрите идеи и гениалните изобретения се появяват, когато най-малко очакваме! Именно споделеният личен опит чрез правене и сглобяването на различни прототипи е в основата на Maker Space - новото пространство в Музейко, което отвори врати през февруари. Дългосрочен проект на най-големия Детския научен център у нас, Maker Space ще представи четири големи теми, под шапката на които посетители между 7 и 15 години ще могат да проектират, съчетавайки знание и креативност. Първата тема в Maker Space тази година е „Летящи машини“ В три последователни месеца темата предлага различни дейности, свързани с авиоинженерството: “Направи си глайдер“, „Дронове“ и запознаване отблизо с принципите на летене на тези машини. Малките изобретатели смело ще се впускат в експерименти и ще създават протитипи с помощта на Музейковците в Maker Space и гости на пространството, които са устремили поглед към висините.", "date": "2019.03.21", "title": "Максим Ешкенази издава тайните на дроновете"}
{"url": "https://www.monitor.bg:443/bg/a/view/izvynredno-polojenie-v-avstralija-zaradi-ciklona-trevyr-160313", "text": "Австралия евакуира около 2000 души заради приближаването на мощен циклон, който се очаква да връхлети страната в събота, предаде Асошиейтед прес. Евакуацията се извършва в Северната територия. Хората се извозват до централния град на региона - град Дарвин. Австралийската метеорологична служба съобщава, че циклонът Тревър с пориви на вятъра, достигащи 260 километра в час, ще донесе проливни дъждове и високи вълни. Бурята е от четвърта категория по петстепенната скала за мощността на циклоните. Заради приближаването й в Северна Австралия беше обявено извънредно положение.", "date": "2019.03.21", "title": "Извънредно положение в Австралия заради циклона Тревър"}
{"url": "https://www.monitor.bg:443/bg/a/view/20-alo-izmamnici-zaloviha-velikotyrnovskite-policai-160328", "text": "Около 70% е разкриваемостта на телефонните измами във великотърновска област през 2018 г., отчетоха от местната полиция. Общо регистрираните измами са 13, от които 9 са разкрити. Размерът на нанесените щети е за около 100 хил. лв. и златни накити. Като извършители на измамите са задържани 20 лица, срещу които текат разследвания. За разлика от предишните години, когато в ръцете на полицията попадаха обикновено т.нар. мулета и посредници, сега вече сред задържаните има и босове и организатори на престъпните групи. В последно време във великотърновска област са регистрирани 20 опита за телефонни измами, от които нито един успешен. Една от причините за това е широката разяснителна и превантивна дейност на местната полиция сред всички слоеве на обществото. Във всичи населени места на видни места са разлепени информации за вида на телефонните измами и за това какво трябва и какво не трябва да правят хората при опит да бъдат певърнати в жертви на ало измамниците.", "date": "2019.03.21", "title": "20 ало измамници заловиха  великотърновските полицаи"}
{"url": "https://www.monitor.bg:443/bg/a/view/teroristyt-ot-milano-vylk-edinak-s-prisyda-za-iznasilvane-160327", "text": "„Терорист - самотен вълк, който не е свързан с Ислямска държава“ – така прокуратурата в Милано описа 46-годишния италиански гражданин със сенегалско потекло Усейну Сий. В сряда по обяд той отвлече недалеч от Милано шофирания от него автобус с 51 ученици, завърза ръцете им с кабел, взе телефоните им и ги заплаши, че ще ги убие до един като вреже превозното средство в сградата на аерогара „Линате“. Но преди да стигне до миланското летище автобусът бе спрян от преследващите го полицейски патрулки, след което водачът му заля превозното средство с бензин и го подпали. За щастие благодарение на бързата и намеса на силите на реда инцидентът приключи без жертви, като само 12 от децата и двама преподаватели бяха хоспитализирани с леко натравяне от изгорели газове. Обвинението, което миланските магистрати повдигнаха срещу закопчания веднага Усейну, е похищение на лица и подготовка на масово убийство с утежняващо вината обстоятелство – тероризъм. Според признанията му пред прокурора Алберто Нобили той искал да стигне до летище „Линате“ и да предизвика там суматоха с цел привличането на вниманието на световната общественост към гинещите в Средиземно море мигранти. „Не можех повече да търпя как умират удавени в морето жени и деца!“ – бил заявил похитителят пред магистрата. Междувременно стана известно, че сенегалецът получава италианско гражданство след като през 2004 г. се жени за италианка. Имат две деца, но преди пет години се развеждат и Усейну заживява сам. Съседите му го описват като изключително работлив и вежлив човек, същото мислят за него и колегите му от фирмата за градски транспорт в град Крема. В същото време през 2007 г. той остава за известно време без книжка заради употреба на алкохол, а през 2016 г. е осъден условно на година и половина затвор заради опит за изнасилване на малолетна. Любопитното в неприятната история е това, че ученикът, благодарение на когото зловещият инцидент завършва само с уплаха и няколко леки натравяния, е египтянин. Казва се Самир, родителите му са имигранти, но той единствен успява да скрие телефончето си и да алармира майка си. Тя пък звъни веднага в казармата на карабинерите, които погват тръгналия с бясна скорост от Крема към Милано автобус и успяват да го спрат. В коментарите си на случая доста италиански политически наблюдатели се обединиха около становището, че твърдата антиимигрантска политика на сегашното правителство може да предизвика обратна реакция с нежелани последици у мигранти, които вече са се установили за постоянно в страната и работят като останалите й жители.", "date": "2019.03.21", "title": "Терористът от Милано - вълк единак, с присъда за изнасилване "}
{"url": "https://www.monitor.bg:443/bg/a/view/guajdo-posochi-nov-poslanik-na-venecuela-v-bylgarija-160326", "text": "Стефания Мелендес, избрана от екипа на новия президент на Венецуела Хуан Гуайдо и утвърдена от парламента, е новият посланик на Венецуела в България. Тя е част от венецуелската общност в София. Тя живее в България от 2009 г., а в последните месеци неколкократно коментира кризата в родината си. Акредитираният в България посланик - Ориета Капони, е на поста от август 2014 г. Капони е избрана от правителството на президента Николас Мадуро. България се присъедини към позицията на мнозинството европейски държави, които смятат Гуайдо за временен президент на Венецуела.", "date": "2019.03.21", "title": "Гуайдо посочи нов посланик на Венецуела в България "}
{"url": "https://www.monitor.bg:443/bg/a/view/albanskijat-premier-po-speshnost-v-bolnica-v-germanija-160330", "text": "Албанският премиер Еди Рама е имал сърдечни проблеми. Това съобщи местният портал syri.net и припомни поведението на министър-председателя в град Берат преди няколко дни, когато той трудно произнасяше изреченията и на моменти говореше несвързано. След тази визита здравословното му състояние рязко се влошило и той по спешност е бил прехвърлен със самолет в болница в Берлин. “От понеделник той се намира в Германия”, уточнява порталът. До момента няма официално потвърждение на тази информация, която бе разпространена от много албански медии.", "date": "2019.03.21", "title": "Албанският премиер по спешност в болница в Германия"}
{"url": "https://www.monitor.bg:443/bg/a/view/v-navecherieto-na-pyrva-prolet-zlostornik-zastrelja-shtyrkel-v-hadjidimovo-snimka-na-zastreljanija-shtyrkel-160316", "text": "Злосторник застреля щъркел в навечерието на Първа пролет, тревожно написа Димитър Попов във фейсбук групата „НЕ на изхвърлянето на домашни любимци на улицата.“   Сърцето на щъркела е пробито, вероятно с  патрон от въздушна пушка, издъхнал е около час след намирането му в гр. Хаджидимово. Прелетял между 10-12 хиляди километра, за да се завърне в собственото си гнездо, красивата птица, предвестник на пролетта е получил патрон в гърдите за добре дошъл. Сигнал е подаден на полицията, която издирва злосторника.    Фейсбук потребителят сигнализира още, че на излизане от гр. Хаджидимово, който е близо до ГКПП „Илинден“ е намерил друга мъртва птица – зеленоножка ( G. chloropus), пише още Димитър Попов.", "date": "2019.03.21", "title": "В навечерието на Първа пролет злосторник застреля щъркел в Хаджидимово"}
{"url": "https://www.monitor.bg:443/bg/a/view/gol-myj-stresna-tretjakovskata-galerija-160317", "text": "Мъж по прашки стресна посетителите на легендарната Третяковска галерия в Москва. Екстравагантният гост влязъл облечен в музея, след което застанал пред една от картините и неочаквано за всички свалил дрехите си, а после продължил огледа си. Очевидци разказаха, че инцидентът се случил в залата с картини на художника Михаил Врубел и по-конкретно пред платното „Христос в Гефсиманската градина“. Сътрудниците на галерията веднага извикали полиция, но хулиганът успял за избяга навреме. Вследствие се оказа, че действията на мъжа целили да отвлекат вниманието на посетителите. Докато той се разхождал полугол из залата, негов приятел незабелязано закачил своя картина на стената. По-късно художникът признал, че неговото платно е „направило музея по-добър“. Ръководството на галерията обяви, че става дума за неразрешен пърформънс . Това далеч не е първият инцидент в Третяковската галерия – през май м.г. мъж повреди картината „Иван Грозни убива своя син“. На 27 януари т.г. друг посетител открадна платното „Ай Петри. Крим“, като нарушителят бе задържан, а произведението върнато на музея.", "date": "2019.03.21", "title": "Гол мъж стресна Третяковската галерия "}
{"url": "https://www.monitor.bg:443/bg/a/view/velikobritanija-shte-gubi-57-mlrd-godishno-pri-brexit-bez-sporazumenie-160314", "text": "При Brexit без споразумение Великобритания ще губи по 57,3 млрд. евро годишно от националното си богатство или близо 900 евро на човек от населението, сочи проучване на германската фондация Бертелсман, цитирано от АФП. Загубите на Европейския съюз ще бъдат 40,4 милиарда евро на година. \"Brexit може сериозно да увреди основите на най-голямата икономическа зона в света и Брюксел и Лондон трябва да направят всичко, което е по силите им, за да постигнат споразумение\", коментира Арт де Гьос, председател на германската фондация. Другите най-засегнати от Brexit без споразумение страни са Германия, която ще губи по 9,5 милиарда евро годишно, и Франция (7,73 милиарда евро). Нито една страна от ЕС не е пощадена от отрицателния ефект, но Малта ще губи по 31 милиона евро, а Кипър - по 42 милиона евро на година, тъй като те ще договорят при най-добри условия излизането на Великобритания от ЕС. Италия ще губи по 4 милиарда евро, уточнява ДПА. Загубите се обясняват с митата и намалената конкурентоспособност в Европейския съюз с отрицателни последици за цените и заплатите. За сметка на ЕС, брутният вътрешен продукт на САЩ и Китай ще нарасне с милиарди евро, а Русия също ще се възползва, макар и в по-малка степен. При Brexit със споразумение отрицателните ефекти значително значително ще намалеят. В такъв случай Великобритания ще губи \"само\" 32 милиарда евро на година, а Европа - 22 милиарда евро.", "date": "2019.03.21", "title": "Великобритания ще губи €57 млрд. годишно при Brexit без споразумение"}
{"url": "https://www.monitor.bg:443/bg/a/view/ema-robyrts-smeni-evan-pityrs-s-nov-160324", "text": "Актрисата Ема Робъртс заряза годеника си и колега Еван Питърс и го смени с друг представител на киноиндустрията. Според източник до звездната двойка, която си партнира в сериала \"Зловеща семейна история\", те са се разделили скоро и са запазили добрия тон в отношенията си. Говори се, че 28-годишната чаровница вече е в обятията на актьора Гарет Хедлънд. Двамата са забелязани да се разхождат ръ ка за ръка в Лос Анджелис. забелязани да се разхождат в Лос Анджелис, разменяйки си прегръдки и държейки се за ръце. Робъртс и Питърс се събираха и разделяха на приливи и отливи. Искрата между тях пламна през 2012 г. на снимачната площадка на комедията \"Свят за възрастни\". На Коледа следващата година двойката оповести годежа си. През юни 2015 г. те съобщиха, че са го отменили. Още през август същата година актьорите подновиха романа си. През май 2016 г. Ема и Еван оповестиха, че са се разделили. През ноември същата година беше съобщено, че те отново са сгодени.", "date": "2019.03.21", "title": "Ема Робъртс смени Еван Питърс с нов"}
{"url": "https://www.monitor.bg:443/bg/a/view/abiturienti-dariha-kryv-v-burgas-160331", "text": "Абитуриенти от Гимназията по туризъм в Бургас дариха кръв. Те станаха първите зрелостници от града, които се включиха в акцията \"Това не си го правил\", съобщиха от Университетската многопрофилна болница-Бургас. Проектът се изпълнява от лечебното заведение и Института за здравно образование, с подкрепата на Обществения борд на Telus International. Целта му е да провокира младите хора към едно по-различно завършване - завършване с кауза. Днес в УМБАЛ Бургас дариха кръв абитуриенти от всички 12-ти класове на Гимназията по туризъм. В акцията се включиха и учители - класният ръководител на 12 „Г“ клас Любомир Георгиев и педагогическият съветник Стоянка Петкова. \"Правя го, за да дам пример на учениците и защото вярвам, че трябва да си помагаме\", каза Георгиев, който е редовен кръводарител. Последваха го учениците - повечето от които момичета. Всички даряваха кръв за първи път. \"Решихме, че така ще отбележим завършването по един различен начин. Всички ходят на дискотеки, защо ние да не направим нещо различно и да помогнем на непознати хора? Един кръводарител може да спаси трима души\", обясни зрелостничката Виолета. На всички въпроси, свързани с кръводаряването, учениците получиха отговори от началника на Отделението по трансфузионна хематология д-р Тодор Бояджиев. Учениците станаха свидетели и на кръводарителска акция в помощ на деца с таласемия - рядко заболяване, при което се налага кръвопреливане всеки месец. Получиха и грамоти за спомен от днешния ден. \"Отправяме покана и към други училища да се включат в проекта с колективно кръводаряване. Благодарим им и ги поздравяваме като сериозни, възрастни хора\", каза д-р Светлозар Георгиев, зам.-директор на УМБАЛ Бургас. Проект \"Това не си го правил\" цели да привлече завършващите ученици към каузата на кръводаряването и по този начин да помогне за решаването на един сериозен проблем в страната - постоянният недостиг на кръв и кръвни продукти. Годишно в Бургаската болница даряват кръв около 8000 души. Проектът е подкрепен от МЗ, НЦТХ, РЦТХ-Стара Загора, Областна управа - Бургас, Община Бургас, РУО - Бургас.", "date": "2019.03.21", "title": "Абитуриенти дариха кръв в Бургас "}
{"url": "https://www.monitor.bg:443/bg/a/view/pokazvat-5-metrovi-palmi-na-cvetna-prolet-v-panaira-160322", "text": "Петметрови палми ще бъдат показани за първи път на изложбата „Цветна пролет 2019“.  Освен екзотичните гиганти, ще има и магнолии, достигащи височина четири метра. Те може да се видят от 27 до 31 март в Международен панаир Пловдив. Декоративната растителност е акцентът на тазгодишното издание на изложението. То ще предложи повече дръвчета и храсти за зелена украса, подходяща за открити и закрити пространства. Няколко големи разсадника ще осигурят богато разнообразие от дървесни видове В Специализираната изложба за цветя, декоративна растителност, градинско оборудване и аксесоари ще се включат близо 40 участници. Те ще представят  традиционни и екзотични цветя, семена и разсад, овошки, инструменти, препарати и торове, саксии и керамични изделия, ръчно изработени сувенири, съдове и украса от дърво, биопродукти. Това ще даде възможност на професионалисти и любители да се запознаят с  актуалните тенденции във флористиката и озеленяването. На „Цветна пролет 2019“ ще има и по-голям асортимент от принадлежности. Известна търговска верига ще демонстрира градинско оборудване и обзавеждане, както и цветя за отглеждане в дома. От Гърция пристига колекция саксии и кашпи, даващи възможност да се създават оригинални  комбинации от форми и цветове.  Атрактивна част от „Цветна пролет 2019“ отново е украсата  за Великден. На щандовете може да се намерят интересни арт предмети за аранжиране на неповторима декорация за празника. Тазгодишното издание на „Цветна пролет“ продължава  традицията да се предлага всичко необходимо за градинарството. Специалистите ще намерят информация, изгодни оферти от производители и търговци, идеи за модерна визия на зелените пространства. Любителите ще се запознаят с нови продукти и услуги, ще могат да си купят продукти за своето хоби на специални цени, ще получат безплатни консултации от експерти. Посетителите  ще имат възможност да разгледат серия от изложения, които се провеждат по същото време в Панаира и са интересни за цялото семейство: „Природа, Лов, Риболов“ (от 27 март), Европейски форум на социалната икономика (от 28 март), Италиански фестивал на красотата и прическата (от 29 март),  киноложки изложби (от 30 март).  Те съчетават бизнес и атракции, ориентирани към различни възрастови групи, затова всяка година  привличат над  20 000 посетители от страната и чужбина", "date": "2019.03.21", "title": "Показват 5-метрови палми на „Цветна пролет” в Панаира"}
{"url": "https://www.monitor.bg:443/bg/a/view/prokuraturata-privleche-kato-obvinjaem-kmeta-na-strelcha-160307", "text": "Районна прокуратура-Панагюрище привлече като обвиняем кмета на Община Стрелча за принуда, съобщиха от пресцентъра на Апелативна прокуратура-Пловдив. Градоначалникът на средногорската община е обвиняем за това, че през 2016 г., като кмет на община Стрелча, е принудил служител на общинската администрация да извърши нещо противно на волята си – да подаде молба за освобождаване от заеманата от него длъжност, без дата, като е употребил за това заплашване, изразяващо се в обстоятелството, че ако не подаде молба ще бъде освободен веднага от работа и злоупотребил с властта си като работодател – кмет на община Стрелча, като е наредил  молбата да бъде входирана с входящ номер и без знанието и съгласието на служителя – престъпление по чл. 143 ал.1 от Наказателния кодекс. Спрямо Ст.Ч. е взета мярка за неотклонение „Гаранция“ в размер на 2 000 лева. По делото се извършват процесуално-следствени действия – разпити на свидетели, назначени са експертизи. Срокът на приключване на разследването е двумесечен. Както вече писахме, преди 2 седмици служители на сектор\" Икономическа полиция\" при Областната дирекция на МВР в Пазарджик влязоха в община Стрелча, за да проверяват документи. Сигналът е бил подаден от бившия главен инженер на администрацията, който е бил освободен. Тогава говорителят на Главна прокуратура Румяна Арнаудова оповести, че 17 служители в общината са били принудени да подпишат молби за напускане без дата, но при проверката тези документи не са били открити. На нарочна пресконференция кметът Чачов заяви, че разочарован от работата на някои чиновници в администрацията, им е казал, ако искат да напуснат, а лидерът на ПП\"АБВ\" Румен Петков поиска оставката на шефа на Областната дирекция на МВР в Пазарджик ст.комисар Йордан Рогачев заради акцията в община Стрелча.    ", "date": "2019.03.21", "title": "Прокуратурата привлече като обвиняем кмета на Стрелча"}
{"url": "https://www.monitor.bg:443/bg/a/view/predlojiha-na-11-godishnija-mitko-pylna-stipendija-v-soft-uni-160306", "text": "11-годишният Димитър Самаров от Асеновград ще учи Софтуерно инженерство с пълна стипендия. Предложението е дошло от ръководството на Софтуерен университет днес. Това съобщи майката на талантливото дете Ралица Самарова. Тя уточни, че от Софт Уни са й се обадили и са предложили на петокласника да следва при тях с пълна стипендия. \"Много сме щастливи от признанието\", казва майката на Митко.  Само на 11г., синът им е издържал успешно изпита ,,Programming Basics\" с резултат от 5.59 и станал най-малкият студент в Софтуерен университет. Учебното заведение е лицензирано от държавата, казва майката Ралица. По думите й Софт Уни е нова форма на обучение, в която всеки придобит сертификат има европейска  акредитация и тежи достатъчно в IT сферата. „За Митко няма друга алтернатива да следва мечтите си. В държавен университет той може да попадне едва след завършено средно образование, а той в момента дори няма завършено основно! А той настоява дотогава да има достатъчно умения, за да учи програмиране в някои от най- елитните университети в света, мечтаейки да се издържа сам”, твърдят родителите му. След подготвителния курс, поискал да се запише на обучение за първи модул. Явил се на изпита в София, където бил отново най-малкият студент. В семинарната зала квесторът поискал личните карти на всички, а когато стигнал до Митко, детето му показало своята ученическа карта. Последвал въпрос няма ли лична карта и момчето му казало, че няма навършени 14 години. Цялата зала избухнала в смях, който обаче за повечето възрастни присъстващи се изпарил, след като дали задачите. Много от тях си излезли почти веднага, като обяснявали колко били трудни. Митко останал и когато излязъл, казал на майка си, че се е представил сравнително добре. Резултатите от изпита ставали ясни веднага и Митко обяснил, че е изкарал 250 точки от 300 възможни. Така записал обучение по втори модул, изпитът за който ще му бъде в средата на април.", "date": "2019.03.21", "title": "Предложиха на 11-годишния Митко пълна стипендия за специалността \"Софтуерно инженерство\""}
{"url": "https://www.monitor.bg:443/bg/a/view/s-500-mln-evro-es-otvarja-inovacionni-hybove-160323", "text": "До 2020 г. 500 млн. евро ще бъдат инвестирани в създаване на иновационни хъбове, а част от тях ще бъдат разположени в България. Те ще дадат готови бизнес модели, начини на внедряване на технологии, както и ще представят ползите от тях на предприятията. Това съобщи българският еврокомисар по дигитализация Мария Габриел в свое видео обръщение към участниците икономическия форум “Business Excellence 2022”, който се проведе в София. “Цифровите технологиите проникват във всички сектори на икономиката - Европа и светът са на прага на нещо забележително”, каза още Габриел. По нейни думи големите обеми данни, съчетани с изкуствен интелект и подходящи изчислителни мощности, могат значително да подобрят производството на стоки и доставката на услуги до крайния потребител. В Европа обаче предприятията изостават. И докато по-малките бизнеси все още не са дигитализирани, то 50% от големите компании са високо дигитализирани. “Тревожно е, че възприемането на цифровите технологии е общо взето ниско”, коментира еврокомисарят. Затова и Габриел напомни за различните инициативи на Европейската комисия като насърчи предприемачите на континента да са по-смели и да експериментират. Една от тях в “Startup Europe”, която служи за създаването на стартъпи, подпомагане на тяхното развитие и създаване на връзки между тях. Доста фирми обаче се притесняват да инвестират в иновация, която не е изпитана, или пък в продукт на научната дейност. “Експериментирането и тестването са важни за възприемането на цифровизацията”, каза Габриел. На форума стана ясно още, че почти половината от малките и средни предприятия в ЕС пък признават, че използват онлайн платформи, за да продават стоките си, но срещат затруднения. С новите приети правила от ЕК обаче при този тип платформи ще има по-голяма прозрачност и по-малко нелоялни практики. Едва 20% от европейските малки и средни предприятия са високо дигитализирани. Технологиите предлагат множество предимства за бизнеса включително по-лесни административни процедури, доставки, контакти и производство.", "date": "2019.03.21", "title": "С 500 млн. евро ЕС отваря иновационни хъбове"}
{"url": "https://www.monitor.bg:443/bg/a/view/djesika-simpsyn-gushna-treta-rojba-160318", "text": "Певицата и актриса Джесика Симпсън стана майка за трети път. Бебето е момиченце, а щастливата новина потвърди говорител на 39-годишната звезда. Рожбата се е появила на бял свят на 19 март и ще носи името Бърди Мей. Гордият татко Ерик Джонсън и Джесика са заедно от 2014 г. Звездата от „Руса амбиция“ и Ерик вече възпитават 6-годишната Максуел и 5-годишния Максуел. Че семейство Симпсън ще се увеличи с още един член стана ясно през септемрви. За това Джесика съобщи с кадър в профила син в Инстаграм, на който е с двете си деца, а за фон има розови балони. \"Това момиченце ще ни направи петчленно семейство. Не можем да сме по-щастливи.\", написа към снимката тя.", "date": "2019.03.21", "title": "Джесика Симпсън гушна трета рожба"}
{"url": "https://www.monitor.bg:443/bg/a/view/kakvo-vreme-ni-ochakva-prez-uikenda-160302", "text": "Облачността ще е разкъсана, предимно значителна. След обяд ще намалява, най-късно вечерта над Източна България и над по-голямата част от страната ще се установи предимно слънчево време. През нощта ще е почти тихо, утре през деня ще духа слаб северен вятър. Минималните температури ще са предимно между 2 и 7 градуса, дневните ще се повишат и максималните ще са от 14 до 19 градуса, сочи прогнозата на НИМХ.    По Черноморието облачността ще е разкъсана, предимно значителна, едва привечер ще намалява. Преди обяд ще духа слаб до умерен вятър със северна компонента, който до вечерта ще се ориентира от югоизток. Максималните температури ще са между 12 и 15 градуса. Температурата на морската вода е 9-10 градуса. Вълнението на морето ще е 1-2 бала.   Над планините преди обяд облачността ще е предимно значителна, но вероятността за валежи е малка. По-късно през деня ще намалява и над повечето райони ще се установи предимно слънчево време. Ще духа умерен вятър от север-североизток. Максималната температура на височина 1200 метра ще е около 7, на 2000 метра - около 0 градуса.   През почивните дни ще преобладава слънчево време с по-значителна облачност в събота над Източна България, но без валежи. В нощните часове и сутрин ще бъде почти тихо и ще се понижат минималните температури, а дневните ще се повишат и в неделя отново ще достигнат, на места и ще надхвърлят 20 градуса.   ", "date": "2019.03.21", "title": "Какво време ни очаква през уикенда?"}
{"url": "https://www.monitor.bg:443/bg/a/view/mvr-tyrsi-izpylniteli-na-3-novi-bejanski-lagera-za-3-000-dushi-160298", "text": "Изпълнители на три нови бежански лагера в Малко Търново, Елхово и Любимец търси МВР, става ясно от страницата на ведомството в Интернет, където е публикувана покана за обществена поръчка на стойност 9 313 900 лв без ДДС. Поръчката е за изработването на проекти , изпълнението им и авторски надзор като срокът за реализацията е 6 месеца след сключването на договора /договорите/. За лагерите /центровете/, които ще бъдат изпълнени с фургони от контейнерен тип  са определени терени, предоставени на МВР за ползване в трите градчета. За Елхово теренът от  27 000 кв м е на улица „Морава“ 1 №73  където се намира и щабът на Гранична полиция. В Любимец площта 15 392 кв м и се намира на улица „Одрин“ 73, а Малко Търново теренът от   7 500 кв м е на 7 500 кв м. Изисква се проектантът да предвиди навсякъде петметрова ограда на лагерите, като трите метра са от бетон, а останалата част е от бодлива тел. Най-скъпо ще струва изграждането на базата в Елхово, за която са предвидени 4 410 000 лв без ДДС, финансирането е от по линия на ЕС . И в момента в Елхово има бежански център , но той е етапен и е разположен в рамките на градчето, в сградата на някогашното помощно училище.Според документите в Любимец ще се наложи събаряне на дузина съществуващи сгради на терена. Отделните зони в лагерите ще бъдат с метални врати с хидравлично отваряне , предвиждат се резервни генератори за елзахранването  и видеосистема за постоянно наблюдение в реално време и пълен запис. В Малко търново лагерът е предвиден за 280 души /35 спални/, в Елхово капацитетът е за 1632-ма с 204 спални , а в Любимец е да 1 088 души в 136 спални.От МВР планират да бъдат използвани общо 500 преносими контейнера. Поканата за обществената поръчка е публикувана на страницата на МВР с дата 15 март, на документите обаче се вижда, че са подготвени от дирекция „Миграция“ на 21 декември м.г. „Уведомен съм за предстоящото разширение на съществуващия лагер, всичко е съгласувано с администрацията, няма проблеми , няма напрежение сред населението“, коментира лаконично кметът на община Любимец Анастас Анастасов.", "date": "2019.03.21", "title": "МВР търси изпълнители на 3 нови бежански лагера за 3 000 души"}
{"url": "https://www.monitor.bg:443/bg/a/view/spipaha-kanabis-v-dvora-na-zavod-160300", "text": "Голямо количество суров канабис е открит и иззет от полицията в Габрово. При проверка в двора на местен завод са намерени засадени растения от рода на конопа. В друг имот, собственост на същото лице, стопанисващо завода, са открити и още от същите растения. Общото количество на намерената марихуана е 92 кг. Тя е иззета, а по случая се води разследване под ръководството на окръжната прокуратура в Габрово.", "date": "2019.03.21", "title": "Спипаха канабис в двора на завод"}
{"url": "https://www.monitor.bg:443/bg/a/view/igra-na-tronove-sybira-kryv-ot-fenovete-video-160315", "text": "След като любимите на малки и големи герои от „Игра на тронове“ проляха своята кръв, е ред на феновете да се активизират. HBO България, в партньорство с Българския Червен Кръст и НЦТХ призовават телеманиаците да отпразнуват финалния сезон на сериала, като се включат в инициативата „Кръв за трона“. Кръводарителската акция ще се проведе на 28-ми и 29-ти март между 10:00 и 14:00 часа в столичен мол, а ентусиастите ще бъдат възнаградени за доброто дело с тениска на героите и надпис Това е глобална кампания на НФО, която се провежда през месец март в различни градове в САЩ и в Европа. И докато проливането на кръв в името на Железния трон е история от света на Вестерос, то недостигът й за различни животоспасяващи интервенции е казус от реалния живот в световен мащаб. В България всеки ден повече от 500 души се нуждаят от преливане на кръв, а 1/3 от тях са деца.", "date": "2019.03.21", "title": "„Игра на тронове“ събира кръв от феновете (ВИДЕО)"}
{"url": "https://www.monitor.bg:443/bg/a/view/novoto-renault-clio-idva-s-hibriden-dvigatel-prez-2020-godina-160282", "text": "Една от най-важните премиери на автосалона в Женева безспорно е на петото поколение на Renault Clio. Новият модел очарова със спортната си визия и яркото модерно излъчване. Интериорът на новото Renault Clio е претърпял истинска революция и впечатлява с нов интелигентен кокпит, както и с огромен вертикален цветен дисплей. Най-значимите нововъведения се крият под предния капак на новото Clio. За първи път при Renault, новото Clio ще се предлага с хибриден задвижващ агрегат E-Tech от 2020 година. Френският бестселър вече предлага богат избор от нови бензинови и дизелови двигатели с мощност от 65 до 130 к.с. Моторите са конструирани от свръхмодерни технологии, отговарящи на най-новите стандарти, които могат да се похвалят с най-ниските стойности на разход на гориво и емисии в сегмента. Клиентите ще могат да избират от девет комбинации между двигател и скоростна кутия. Базовият двигател за новото Renault Clio е атмосферен 1,0-литров 3-цилиндров мотор с мощност от 65 к.с. и 75 к.с. и въртящ момент от 95 Нм. Двигателят е съчетан с 5-степенна механична скоростна кутия и е удачен за безпроблемно градско шофиране. Следващият бензинов двигател от ново поколение е 1,0-литров 3-цилиндров мотор с турбокомпресор и развива мощност от 100 к.с. и 160 Нм въртящ момент. Най-напред моторът ще се предлага с 5-степенна механична скоростна кутия. Впоследствие ще се съчетава с иновативна безстепенна автоматична скоростна кутия X-Tronic. Двигателят TCe 100 ще бъде наличен и във версия с два вида гориво - бензин и газ пропан-бутан (LPG) за максимална икономия при употреба и намалени вредни емисии. Най-мощният бензинов двигател е 1,3-литровият турбомотор TCe GPF. Той е наличен във версия със 130 к.с. и 240 Нм въртящ момент, като се комбинира с 6-степенна механична или със 7-степенна автоматична скоростна кутия EDC с двоен съединител, оборудвана с бутони за смяна на предавките от волана. Новото Renault Clio е налично също и с дизелов двигател 1.5 Blue dCi, адаптиран за интензивна употреба и корпоративни клиенти. Този силов агрегат е усъвършенстван, за да отговаря на новите стандарти за контрол на замърсяването с въвеждането на системата за селективна каталитична редукция, считана за най-ефективното решение за последващо третиране на азотен оксид. Налични са две версии на двигателя - с мощност 85 к.с. и 220 Нм за икономично шофиране и със 115 к.с. и 260 Нм за по-висока динамика. В комбинация с 6-степенната механична скоростна кутия, която намалява оборотите на двигателя при скорост над 110 км/ч, новото Renault Clio 1.5 Blue dCi ще бъде особено икономично по извънградски пътища и магистрали. През следващата 2020 г., новото Renault Clio ще бъде налично с изцяло хибриден задвижващ агрегат, наречен E-Tech. Този задвижващ агрегат използва новото поколение 1,6-литров бензинов двигател, преработен специално за случая. Той е придружен от два електрически мотора, иновативна скоростна кутия с множество режими и батерия с капацитет 1,2 кВтч. С новата хибридна технология Renault E-Tech, автомобилът стартира в изцяло електрически режим. Високият капацитет на зареждане на батерията при намаляване на скоростта означава, че потребителите могат да шофират до 80% от времето в изцяло електрически режим в града. Резултатът е приблизително 40% намаление на разхода при градски цикъл на шофиране в сравнение със стандартния бензинов двигател с вътрешно горене. Новото Renault Clio запазва елегантния си профил, но е изградено върху изцяло нова платформа CMF-B, което е довело до промяна в габаритите. Дължината е намалена до 4,05 м, широчината е увеличена до 1,80 м, а височина е редуцирана до 1,44 метра за по-добра аеродинамика. Новите 17-инчови джанти подчертават динамичния вид, а изравнената с каросерията задна врата и хромираните рамки на страничните стъкла допълват хармоничния модернистичен дизайн на автомобила. Новото Renault Clio е налично в няколко нови екстериорни цвята, включително яркия оранжев „Валенсия”. Във външния вид на новото Renault Clio изпъква новата предна част, която включва по-релефен преден капак, по-голяма радиаторна решетка и по-издадена предна броня със силно изразени централни въздухозаборници за добро охлаждане на двигателя. Интериорът на новото Renault Clio е претърпял истинска революция със значително подобрение в усещането за качество, повече изтънченост и технологии. Салонът с изцяло нов дизайн е вдъхновен от по-високите сегменти. Изцяло новият кокпит е фокусиран върху водача, като ключов компонент е вертикалният 9,3-инчов цветен дисплей на мултимедийната система, който е най-големият досега в модел на Renault. Със своя леко извит екран, той визуално увеличава арматурното табло, придава на купето по-съвременен вид и подобрява видимостта на екрана. За първи път новото Clio е оборудвано с цифров екран, заменящ традиционния аналогов дисплей. С размер от 7 до 10 инча, екранът може да се използва за персонализация на усещането при шофиране по много интуитивен начин. Новото Clio е оборудвано с електрическа ръчна спирачка, която е особено полезна при градско шофиране. Новото Renault Clio е оборудвано с нови седалки, които осигуряват по-добра опора, благодарение на по-дългата основа на седалката и по-обгръщащата форма. Техният гръб значително увеличава пространството за коленете за пътниците на задните седалки, а новите по-тънки подглавници подобряват видимостта назад. В салона има множество отделения и контейнери за малки вещи с общ обем 26 литра. Обемът на багажника е нараснал до 391 литра и е най-големият в класа. Двойният под улеснява ежедневното товарене, а задните седалки при сгъване образуват равен под. На щанда на Renault в Женева беше изложено и новото Clio с ниво на оборудване R.S. Line, вдъхновено от подразделението Renault Sport. Версията R.S. Line предлага атлетични екстериорни линии и спортен интериорен дизайн. Външно новото Clio R.S. Line се отличава с клетъчна решетка, по-спортни брони и специални 17-инчови джанти, както и сплитер за насочване на въздушния поток, вдъхновен от Формула 1. В салона на модела са поставени спортни седалки с подсилени странични опори, карбонови вложки, волан, облицован с перфорирана кожа с двойно лого R.S. във формата на диамант, алуминиеви педали и тапицерия в черен цвят с контрастни червени външни шевове и кантове.", "date": "2019.03.21", "title": "Новото Renault Clio идва с хибриден двигател"}
{"url": "https://www.monitor.bg:443/bg/a/view/syzdavat-zakon-za-bylgarski-jestov-ezik-160308", "text": "Министерството на образованието и науката ще сформира работна група от експерти в областта на лингвистиката и жестовия език, която да работи по създаването на Закон за български жестов език. Това обяви зам.-просветният министър а Деница Сачева по време на конференция на Младежката организация на глухите активисти на тема „Жестов език и образование за глухите и слабочуващите хора“. През миналата година МОН представи уницифиран български жестов език и стандарт за употребата му. Беше направено и проучване в седем града на съществуващите български жестови знаци по проект „Подкрепа за равен достъп и личностно развитие“ на ОП „Наука и образование за интелигентен растеж“ 2014-2020 г. Беше създаден речник в хартиен и електронен вариант с 5840 жестови знаци. Резултатите показаха, че българският жестов език е достигнал равнище на пълноценна езикова система. Той се различава от устната реч в лексиката и начина на построяване на изреченията. Открити бяха и различия при използване на жестовите знаци за синоними, омоними и антоними. „Министерството е първата институция, която на всеки две седмици публикува новини на жестов език. Направихме така, че българският жестов език да е обособена лингвистична система и да има методическите указания за учителите“, обясни Сачева. В момента в общообразователните училища в страната се обучават близо 900 ученици с увреден слух, а още около 300 са в специалните училища. В детските градини техният брой е 107.", "date": "2019.03.21", "title": "Създават закон за български жестов език"}
{"url": "https://www.monitor.bg:443/bg/a/view/zaraboti-sajtyt-na-turizma-s-vineno-kulinarnite-destinacii-160305", "text": "12-те винено-кулинарни дестинации са дигитализирани и достъпни на сайта на Министерството на туризма. Те са разработени по проект „Сподели България“, който се реализира съвместно от министерствата на туризма и земеделието. Интерактивната карта дава възможност с един клик на избрана дестинация да се получава информация за туристически атракции, в региона, за типични кулинарни специалитети и виното, характерни за района. Включено е и описание на туристическите забележителности в дестинацията, всяка е отбелязана с точното си географско местоположение. Това може да помогне на туристите по-лесно да намерят тези обекти, които искат да посетят. Освен в интерактивна карта проектът е включен и в платформата iLoveBurgaria. През нея може информацията да се споделя от всички потребители на Вайбър, чрез Chat Extension, благодарение на услугата, която беше създадена по съвместния проект на iLoveBulgaria и Министерството на туризма, през миналата година. Винено-кулинарните дестинации са избрани да бъдат 12, за да отговарят на броя на месеците в годината. Те включват 55 общини, на територията на цялата страна, близо 120 туристически забележителности и характерните за всеки регион вино и кулинария, над 80 характерни храни и 12 традиционни вина. Очакваните ефекти от проекта са допринесе за насърчаването на пътуванията във вътрешността на страната, както и за популяризирането на по-малко познати туристически обекти и атракции. Ще повлияе за повишаване на разпознаваемостта на регионите, ще има положителен ефект върху развитието на редица общини както в областта на туризма, така и за разрастването на местната икономика като цяло. Очакваме инициативата насърчи и развитието на крилата на сезоните и утвърждаване на България като дестинация за четири сезона.", "date": "2019.03.21", "title": "Заработи сайтът на туризма с винено-кулинарните дестинации"}
{"url": "https://www.monitor.bg:443/bg/a/view/s-0-82-poskypva-prirodnijat-gaz-ot-1-april-160304", "text": "От 1 април цената на природния газ вероятно ще се повиши с 0,82%, ако Комисията за енергийно и водно регулиране /КЕВР/ реши да одобри предложението на Булгаргаз\" ЕАД. КЕВР ще реши каква да е цената на синьото гориво на закрито заседание на 28 март. Заради подобно малко увеличение няма да се повишава цената на парно отопление, топла вода и на електроенергията на регулиран пазар, каза председателят на регулатора Иван Иванов, цитиран от БТА. През юни КЕВР прави годишен преглед на електроенергийните дружества и този преглед ще определи ценовите решения за енергията от втората половина на годината, добави Иван Иванов. \"Булгаргаз\" поиска увеличение на цената на синьото гориво с 0,82% от 1 април, защото на международните пазари се увеличи цената на петрола от 62 на 67 долара за барел и се повишаха котировките на щатския долар, каза Николай Павлов, изпълнителен директор на дружеството. Дългът само на \"Топлофикация\" София към \"Булгаргаз\" към момента е 140 млн. лева. От дружеството бяха поели ангажимент да ни плащат от януари до март по 60 млн. лева месечно, но явно и тяхната събираемост не им позволява да погасяват дълга си, добави Павлов. За задълженията на топлофикациите в Бургас, Плевен и Враца има споразумения за разсрочване и те плащат текущите и просрочените си задължения, както и лихвите по тях, добави Павлов. Павлов посочи, че не може да прогнозира какво ще стане с цената на природния газ от юли, всичко зависи от международните пазари, но е възможно да има леко поевтиняване на суровината, вероятно с около един процент. \"Булгаргаз\" е обявил на 15 март търг за покупка на 144 млн. куб. метра природен газ. Това е първата процедура за покупка на природен газ, с ясни правила, по европейските стандарти и всички могат да дадат оферти. Точката на доставка ще позволи синьото гориво да бъде доставено от всички възможни посоки и да бъде складирано в хранилището в Чирен, съобщи още Николай Павлов.", "date": "2019.03.21", "title": "С 0,82% поскъпва природният газ от 1 април"}
{"url": "https://www.monitor.bg:443/bg/a/view/despodov-vjarvam-v-tozi-tim-jalko-che-njama-da-mu-pomogna-160296", "text": "Футболист номер едно на България за 2018 г. Кирил Десподов отпадна в последния момент преди мачовете на националния отбор на старта на европейските квалификации с Черна гора и Косово. Той разкри на летище София как се е стигнало до заключението, че няма да е готов за битките и на какво се дължи проблемът му.  \"Много неприятно е, че няма да играя. Като кацнах в събота в София, веднага заминах при доктора на национаолния отбор да ми направи преглед. Там не излезе нещо, което да е притеснително. Затова се разбрахме в понеделник да започна лагер и видим как ще се сработим с отбора.\"  \"В старта на седмицата правих само фитнес, във вторник вече влязох да тренирам, обаче усетих болка и казах на треньора. Той ми каза да изляза и така. Всички знаем, че здравето е важно и затова не съм част от отбора.\"  \"Имам леко възпаление на адукторите, трябват ми още 4-5 дни да съм готов. Прибирам се в \"Каляри\", хората ще вземат мерки. Имаме мач с Киево другия петък, надявам се за тогава да съм на линия\", заяви Десподов и изрази съжалението си, че няма да помогне на тима.  \"Тези мачове, ако си истински футболист, трябва да участваш в тях с желание. Аз наистина имах много голямо желание да помогна на отбора, играеше ми се много за националния тим. Последните два мача на България от Лигата на Нациите ги пропуснах пак заради контузия и наистина е много неприятно, когато не играеш поради тази причина\", сподели нападателят и добави, че вярва в тима.  \"Оптимист съм, вярвам в този отбор, напълно възможно е да започнем с две победи. Видяхте, че в Лигата на Нациите започнахме много силно и завършихме доста добре, така че всичко е възможно. Винаги, когато се е събирал отборът, всичко е с настроение, няма негативни мисли. Даваме си кураж един на друг, има доста силен колектив\", заяви още Десподов и хвърли светлина върху живота си в Серия А.  \"Всичко е наред в Каляри, доста добре се чувствам, на мястото си. Много добре ме приеха, от мен си зависи какво ще покажа като игра. Много се радвам, че отидох в отбор като Каляри, за да се развия и да помогна и на техния отбор като цяло. Доста ми допада този отбор\", добави още Десподов и разкри, че следи всеки един мач на бившия си тим.  \"Следя всеки един мач, защото на мен си ми е мило за ЦСКА. Работил съм с г-н Пенев, той е максималист и знам, че ще се справи. Вече не мога да коментирам, защото имам друг отбор. Не мога да коментирам за разликата с Лудогорец, защото вече не съм в българския футбол. Надявам се ЦСКА да стане шампион\", сподели още новото попълнение на Каляри и накрая говори за цялостните ни шансове в квалификациите.  \"Мисля, че имаме шансове срещу всеки един, във футбола вече всеки може да бие всеки, Трябва да мислим позитивно и това, че играем с Англия например, не означава, че трябва да излезем и да се молим да паднем с по-малко. Трябва да играем играта си, пък ако те са по-добрите и покажат по-добра игра от нас, поздравяваме ги и се прибираме\", завърши Десподов. ", "date": "2019.03.21", "title": "Десподов: Вярвам в този тим, жалко, че няма да му помогна"}
{"url": "https://www.monitor.bg:443/bg/a/view/dve-treti-ot-preporykite-na-smetnata-palata-izpylneni-160309", "text": "От общо 579 препоръки, дадени през миналата година от Сметната палата на одитираните обекти за подобряването на дейността им, 381 са изпълнени, 57 не са изпълнени, 62 са частично изпълнени, а 72 са в процес на изпълнение. Направени са общо 43 проверки за изпълнението на препоръките по извършени одити на Сметната палата. Това сочи анализ за броя на проверките и изпълнението на препоръките при осъществения последващ контрол от одитната институция през 2018 г. Анализът на данните показва положителна тенденция за увеличаване с 6 на сто на изпълнените препоръки през 2018 г. в сравнение с 2017 г. От друга страна, има намаление с 4 на сто на неизпълнените препоръки за същия период. Близо половината от неизпълнените препоръки са дадени при извършени одити на съответствие при финансовото управление, като най-много от тях са свързани с приемането на нови или с промени/актуализация на вътрешни актове, в т.ч. актове, приемани от общинските съвети. Не са изпълнени препоръки за подобряване на управлението на бюджета, най-вече на приходите, за управление на имоти, за отдаване под наем, за управление на изпълнението на договори, за оценката на риска и за обществените поръчки. При одитите на изпълнението най-много са неизпълнените препоръки, свързани с актуализиране на вътрешни актове или регламентиране на ред за извършване на определени дейности чрез приемане на нови вътрешни актове. Не се изпълняват и препоръки, които изискват съвместни усилия на повече от една институция, както и такива, свързани с приемане на количествени и други индикатори за измерване на изпълнението. Проблемни за изпълнение са и препоръките, при които трябва да се закриват структури или прецизират функции, както и тези, свързани със създаването на механизъм за събиране и периодичен анализ на информация. В единични случаи не се изпълняват препоръки за привеждане на дейности в съответствие с делегирани правомощия, обвързване на финансирането с качеството на услугата или когато се налага държавна подкрепа или гаранция за осигуряване на средства. При специфичните одити не са изпълнени препоръки, свързани с промени, допълнения или разработване на вътрешни актове и необходимост от съвместни действия на повече от една институция. За препоръките, които не са изпълнени, изпълнени са частично или са в процес на изпълнение, Сметната палата уведомява съответно Народното събрание, Министерския съвет или общинския съвет за предприемане на действия за изпълнението им. Във връзка с това докладите от общо 20 извършени проверки, са изпратени на Народното събрание (един доклад), на Министерския съвет (10 доклада), на министъра на образованието и науката (един доклад) и по един доклад в следните общини - София, Бяла, Димово, Завет, Златарица, Медковец, Попово и Търговище. През 2018 г., както и в предходните две години, липсва активност от страна на сезираните органи за предприемане на допълнителни действия за изпълнение на препоръките от тяхна страна. Сезираните органи не са уведомявали Сметната палата за предприетите от тях действия за изпълнението на препоръките, като само в един случай е получена информация за допълнително предприети действия. В случаите, когато при първоначалната проверка е установено, че препоръките не са изпълнени или са частично изпълнени, Сметната палата създаде възможност за извършване на повторни или следващи проверки за изпълнението на препоръките чрез промяната на правилата за организиране на осъществяването на контрол по изпълнението на препоръките. През 2018 г. са взети 7 решения за повторни проверки за изпълнение на препоръките, извършени са 2 от тях - за одита на изпълнение „Професионално образование за заетост“ за периода от 01.01.2012 г. до 31.12.2014 г., и за одита „Изпълнение на Националната стратегия за научни изследвания“ за периода от 01.08.2011 г. до 31.12.2014 г. в Министерството на образованието и науката, Фонд „Научни изследвания“ и Българската академия на науките. През януари 2019 са осъществени още 2 повторни проверки - за препоръките при одита „Принос на Хоризонт 2020 за постигане на целите на НПР България 2020 и националните стратегически документи“ за периода от 01.01.2013 г. до 31.12.2015 г., и при одита на„Летище София“ ЕАД. Прецедент в практиката на Сметната палата е извършената трета по ред проверка за изпълнение на препоръките, дадени с доклада за извършения одит на договора за предоставяне на концесия за подземни богатства - златно-медно-пиритни руди, чрез добив от находище „Челопеч“ – Софийска област, предоставена на „Дънди Прешъс Металс Челопеч“ ЕАД за периода от 01.01.2011 г. до 31.12.2013 г. При приемането на резултатите от третата проверка е взето решение за извършването на четвърта проверка за изпълнение на препоръките. Причината, поради която е взето решение за извършване на четвъртата проверка, е препоръка в процес на изпълнение, свързана с разработването на финансово икономически анализ на концесията и предприемане на действия за постигане на икономически баланс между ползите и рисковете за държавата и концесионера. Ако при първоначалната проверка е установено, че препоръките не са изпълнени или са частично изпълнени, Сметната палата вече извършва повторни и следващи проверки. Има седем случая на повторни проверки и един случай на четвърта проверка.", "date": "2019.03.21", "title": "Две трети от препоръките на Сметната палата изпълнени"}
{"url": "https://www.monitor.bg:443/bg/a/view/atentat-v-kabul-ima-jertvi-160311", "text": "Няколко експлозии отекнаха в афганистанската столица Кабул, предадоха световните агенции. Според афганистански представители три взривни устройства са експлодирали близо до шиитски храм и гробище в западната част на афганистанската столица, предаде Асошиейтед прес. Шестима души са убити, а 23 са ранени, предаде Ройтерс. Засега никой не е поел отговорност за атаките. Според агенция Синхуа поне едно от нападенията е било извършено от атентатор камикадзе. Експлозиите станаха в момент, в който милиони афганистанци отбелязват Невруз - празника на пролетното равноденствие, който се чества от 300 милиона души в различни части на Близкия изток, Средна Азия, Кавказ и на Балканите.", "date": "2019.03.21", "title": "Атентат в Кабул, има жертви "}
{"url": "https://www.monitor.bg:443/bg/a/view/vzriv-na-himvicheski-zavod-v-kitaj-160310", "text": "Силна експлозия разтърси днес химически завод в Източен Китай, предаде Франс прес, като се позова на местните власти. Засега се съобщава за ранени, но не се уточнява колко са. Взривът е отекнал около 14,50 ч. местно време (06,50 ч. по Гринуич) в обект на компанията Тянцзяи кемикъл, намиращ се в град Янчън, на около 260 километра северно от Шанхай, съобщават общинските власти на града в социалната мрежа Вейбо. На видео, разпространено в интернет от няколко китайски медии, се вижда огромно огнено кълбо, издигащо се на няколко десетки метра височина над завода. После се вижда и стълб от гъст сив дим. \"След взрива спасителните служби, пожарникари и медицински персонал бяха изпратени на мястото на произшествието за участие в спасителни операции\", се казва в съобщението на общината във Вейбо. \"Жителите на района спонтанно се организираха, за да откарат ранените в болница\", се допълва в съобщението. Националният център по сеизмология на Китай е регистрирал в града в 14,48 ч. местно време (06,48 ч.) земетресение с магнитуд 2,2. Това може да е потенциална индикация за мощността на взрива. През ноември миналата година в град Чжанцзякоу на около 200 километра северозападно от Пекин при изтичане на газ в химически завод последва взрив и загинаха 23 души. Един от най-тежките инциденти в китайската промишленост стана през 2015 г. в Тянцзин, в северната част на страната. В огромна експлозия в склад за химически продукти тогава загинаха най-малко 165 души.", "date": "2019.03.21", "title": "Взрив на химически завод в Китай "}
{"url": "https://www.monitor.bg:443/bg/a/view/mesi-ot-levski-otkriva-evrokvalifikaciite-programa-na-machovete-dnes-160248", "text": "Халфът на „Левски“ Еркебулан Сейдахмет ще даде старт на квалификационния цикъл за Евро 2020. Именно мачът на родния му Казахстан е първи от програмата на дългата серия от мачове, които до края на годината ще определят 20-те участници в шампионата на Стария континент. Останалите 4 тима, за да се запълни бройката от 24, ще дойдат от финалите в Лигата на нациите. Казахстанския Меси, както е известен Сейдахмет, ще изпълни началния удар в дебютния мач срещу „гайдарите“, пишат медиите в бившата съветска република. Там залагат огромни надежди на младия халф, който преди месец се присъедини към „сините“ и вече направи дебют, записвайки 20 минути при победата срещу „Верея“. Имаше вероятност Сейдахмет да не пътува за двубоя, тъй като от „Герена“ помолиха той да остане в България и да тренира с отбора, за да се аклиматизира по-бързо. В Казахстан обаче отхвърлиха този вариант, тъй като местният Меси е ключова фигура в националния отбор. Правилата на УЕФА пък задължават клубните отбори да пуснат националите си, когато става въпрос за повиквателна за официален мач и затова в „Левски“ се видяха принудени да разрешат на играча да пътува. Преди мачовете тази вечер безспорно най-голямата новина е отсъствието на белгийския национал Ромелу Лукаку. Нападателят на „Манчестър Юнайтед“ не успя да се възстанови от травмата и бе освободен от лагера на белгийците. Така той със сигурност ще е аут за дебютния двубой срещу Русия, както и за гостуването на Кипър. Лукаку ще се завърне в Англия, където ще се възстановява, за да е на линия за следващия мач на „Юнайтед“ срещу „Уотфорд“ след 10 дни. 21.45 ч. Северна Ирландия – Естония 21.45 ч. Холандия – Беларус 21.45 ч. Словакия - Унгария 21.45 ч. Хърватия - Азербайджан 21.45 ч. Израел – Словения 21.45 ч. Македония - Латвия 21.45 ч. Aвстрия - Полша 17 ч. Казахстан – Шотландия 19 ч. Кипър – Сан Марино 21.45 ч. Белгия – Русия", "date": "2019.03.21", "title": "Меси от „Левски“ открива евроквалификациите (ПРОГРАМА на мачовете днес)"}
{"url": "https://www.monitor.bg:443/bg/a/view/objavena-za-izdirvane-tijnejdjyrka-se-syrdi-che-j-gledali-tatusite-160293", "text": "Обявена от МВР за общодържавно издирване осмокласничка от Сливен се появи в социалните мрежи, като не скри раздразнението си, че потребителите обсъждали татуировките по ръцете й. 15-годишната Дарина Николаева е в неизвестност от 2 март, в началото на седмицата по молба на баща й Николай Николов е обявена за издирване в цялата страна. Момичето учи в хуманитарната гимназия „Дамян Дамянов“ и не за пръв път „се покрива“, коментираха нейни преподаватели. В групата „Born Sliven“ през нощта на 20 срещу 21 март Дарина написа:“ Здравейте , хора . Не съм отвлечена, както говорят повечето . Не съм на околовръстното, както коментират, не съм и в Белгия или Холандия. Не си мислете , че не ви чета коментарите. И не съм ,, ъндърграунд ,, или ,,самурай ,, изумена съм от простотията на някой хора. Не гледат изчезнало момиче, а татусите му. Слава богу не всички са такива. Сега съм сигурна , че някой ще почнат цитирам ,, напиши го грамотно ма,, или от този сорт, не гледайте къде има пунктуационни или правописни грешки , замислете се от написаното! Аз съм на място на което се чувствам щастлива! Не знаете какво е да ви тормозят вкъщи без причина ежедневно. Да ви заключват. Да не ви дават да излезете от вкъщи. И там където се оплачите и там да ви набият. Нямам желание да се прибера вкъщи. Това е единственото място, където не искам да ходя. И поне да бяха ми сложили снимка на ,която ми се вижда лицето. И най- важното да ви кажа не съм на 15 щото след 3/4 месеца правя 16. Водя се на 16!!!“. Постът на тийнейджърката предизвика истинска буря от коментари, стотици нейни връстници и по-възрастни реагираха разнопосочно, включително имаше и призиви за прилагане на „педагогика по Макаренко“. От ОД на МВР – Сливен лаконично съобщиха, че съответната служба си върши работата и „проявите“ се документират. Издирването не е прекратено поради липса на заявителски материал от таткото, който се грижи за Дарина след гибелта на майката преди 8 години при трагични обстоятелства.", "date": "2019.03.21", "title": "Обявена за издирване тийнейджърка  се сърди, че й гледали…татусите"}
{"url": "https://www.monitor.bg:443/bg/a/view/po-dobra-rezolucija-za-oculus-rift-s-160291", "text": "Oculus предлага няколко устройства за виртуална реалност, освен първото устройство Oculus Rift, което е достъпно за потребители от януари 2016 г. и сега вече има свой наследник. Oculus Rift S разполага с по-висока оптична разделителна способност, не се нуждае от външни сензори и предлага повече комфорта при употреба. Най-голяма е промяната при сензорите, които вече са вградени в устройството и позволяват шест степени на свобода, което означава, че устройството може да определи, кога потребителя се движи напред и назад в пространството, както и кога завърта главата си от едната страна на другата. Това прави, използваните от предишния модел външни сензори, ненужни. Отделните лещи за очите са с 1.280 x 1.440 пиксела, разлика от 1.080 x 1.200 пиксела при предходния модел. Зрителното поле също е леко увеличено, въпреки че честотата на опресняване е понижена от 90 Hz на 80 Hz. Нова функция е, така наречената Passthrough +, която използва насочените напред камери, за да интегрира по-добре реалната среда, когато е необходимо. Това трябва да предотврати възможността за блъскането в стени. Докато Oculus Quest бе представен миналата година, продажбата му ще започне заедно с Oculus Rift S, през „пролетта на 2019 г.”, според Oculus. И двете устройства използват еднакви контролери и много сходни системи за проследяване, като ще бъдат и на еднаква цена от $ 399. Предлага се и по-достъпният Oculus Go, който е представян, като по-базово устройство за VR съдържание, отколкото сериозно устройство за игри. Също така, Go използва по-елементарен контролер. Всички игри за Oculus Quest ще може да се играят и на Oculus Rift S, ако начинаещите геймъри пожелаят да преминат към по-мощен хардуер. Oculus също потвърди, че предходния Rift ще продължи да получава софтуерни актуализации, въпреки че вече е заменен от Rift S.", "date": "2019.03.21", "title": "По-добра резолюция за Oculus Rift S"}
{"url": "https://www.monitor.bg:443/bg/a/view/bojko-borisov-shte-uchastva-v-redovnoto-zasedanie-na-evropejskija-syvet-160286", "text": "Премиерът Бойко Борисов ще участва в редовното заседание на Европейския съвет, което ще се проведе на 21 и 22 март в Брюксел. Днес държавните и правителствени ръководители във формат ЕС-27 ще проведат заседание за обсъждане на последните събития след нотификацията от Обединеното кралство съгласно член 50. Преди да започне работната сесия на Съвета, министър-председателят Бойко Борисов и председателят на Европейския парламент Антонио Таяни ще открият изложбено пространство “Атанас Буров” в сградата на ЕП. За първи път в историята на институциите на ЕС част от Европейския парламент ще носи името на български общественик. Атанас Буров е европейски демократ и държавник, работил усилено за въвеждането на модерни за времето си европейски практики в България. Решението за именуването на част от централната сграда на ЕП в Брюксел на Атанас Буров бе одобрено от ръководството на Европейския парламент в края на миналата година по инициатива на български евродепутати. По време на официалната церемония ще бъде открит също бронзов бюст на Атанас Буров и паметна плоча за делото на българския общественик. На 22 март лидерите на страните членки ще се срещнат с министър-председателите на Исландия, Княжество Лихтенщайн и Кралство Норвегия за отбелязване на 25-годишнината от създаването на Европейското икономическо пространство. По-късно на втората работна сесия на Европейския съвет държавните и правителствени ръководители на ЕС ще обсъдят укрепването на европейската икономическа база, изменението на климата, предстоящата среща на върха ЕС-Китай, както и начините за борба с дезинформацията. В началото на заседанието се очаква президентът на Румъния, който представлява текущото ротационно председателство на Съвета на ЕС, да запознае лидерите с работата и напредъка по приоритетите на Румънското председателство.", "date": "2019.03.21", "title": "Бойко Борисов ще участва в редовното заседание на Европейския съвет"}
{"url": "https://www.monitor.bg:443/bg/a/view/otkriha-polovin-ton-nelegalen-alkohol-vyv-varnensko-160292", "text": "480 литра нелегален етилов алкохол в пластмасови туби бяха открити от митнически сслужители в килер на частен имот на територията на варненското село Аспарухово. Имотът е използван от собственика за търговска дейност като туристическа база. При извършената митническа проверка на 10 март, т.г., митническите служители открили в килер на първия етаж десетки пластмасови туби, пълни с общо 480 литра етилов алкохол. Собственикът на имота нямал и не е представил каквито и да било документи за платен акциз, според изискванията по Закона за акцизите и данъчните складове. Нелегалният алкохол е иззет, кто от него са взети проби за лабораторен анализ. Предстои по случая да бъде образувано административно-наказателно производство, уточниха от Агенция „Митници“, ТД Северна морска Варна.", "date": "2019.03.21", "title": "Откриха половин тон нелегален алкохол във варненско"}
{"url": "https://www.monitor.bg:443/bg/a/view/arestuvaha-pacient-na-lichen-lekar-organiziral-ograbvaneto-mu-160290", "text": "25- годишен жител на елховското село Бояново е задържан по обвинение, че е организирал и сам участвал във въоръжен грабеж над личния си лекар. Инцидентът е от 23 януари, когато около 19,30 часа пред дома си в селото е бил нападнат от непознати лица, пребит и ограбен д-р Владимир Гинев. 55-годишният медик е бил ударен с метална тръба по главата следствие на което изпаднал в безсъзнание, след което нападателите му нанесли множество ритници по тялото с кубинките си. Жертвата е лежал часове наред преди да се осъзнае  и да потърси съдействие.Отнета му е била чантата, в която носел изтеглени същия ден около 7 000 лв, парите били за покупка на нов автомобил, сподели 57-годишният д-р Гинев, който на 20 март е бил извикан от полицията в Елхово, за да разпознае извършителите на грабежа. Оказало се, че нападението е извършено от 25-годишният жител на Бояново Георги Христов в съучастие с вече лежалия в затвора за изнасилване 34-годишен Румен Драганов от съседното село Златиница. „Това момче Георги много пъти е идвало в кабинета ми, помагал съм му, лекувал съм и него и близките му, все още не мога да повярвам, че е организирал нападението и грабежа…“, коментира д-р Гинев, който два месеца след инцидента все още не е възстановен и дори възнамерява да се пенсионира по инвалидност след прекарания седмица по-късно мозъчен инфаркт . Веднага след нападението извършителите са избягали от Бояново като използвали личния автомобил на Георги, извън селото те си разделили плячката: парите и златен накит, а личните документи на жертвата и портфейла му изгорили. „Нападението над джипито, който от години лекува почти всичките жители и няма човек, който да не го познава изуми хората. Тук има доста възрастни мъже и жени, които не смеят да се покажат навън като се стъмни. Имали сме кражби, но че ще се случи  такова премислено престъпление   от човек, който е пациент на д-р Гинев не сме си представяли, че е възможно…“, сподели кметът на Бояново Кръстьо Драганов. С разпореждане на районния прокурор на Елхово Стойко Иванов на Илиев и Драганов е наложена 72-часова мярка за неотклонение „задържане под стража“, искането за постоянното им оставяне зад решетките  се гледа от съда в петък.", "date": "2019.03.21", "title": "Арестуваха пациент на личен лекар, организирал ограбването му"}
{"url": "https://www.monitor.bg:443/bg/a/view/avtobus-se-vrjaza-v-hora-v-istanbul-160294", "text": "Пътнически автобус се вряза в пешеходци в Истанбул, съобщи турската частна телевизия НТВ. Има ранени. Катастрофата е станала в квартал Беязит, когато наближавайки спирка, шофьорът на автобуса загубил контрол над возилото. Автобусът първоначално се блъснал в пет коли, след което се забил в спирката. Ранени са хора, които чакали на спирката. Някои от тях са били откарани в болница с линейки. Шофьорът на автобуса Юксел Костък е арестуван. По предварителни данни ранените са най-малко трима души. Китайски туристи свидетелстват за инцидента, писа \"Хабертюрк\". Няма пострадали български граждани при инцидента с автобус в Истанбул, съобщи пресцентърът на министерството на външните работи. По информация на Генералното консулство на България в Истанбул в квартал Беязит шофьор на пътнически автобус, изгубил контрол над управлението, е ударил около 10 паркирани автомобила и пешеходци. На мястото на инцидента са се намирали и двама български граждани, които са в добро здравословно състояние и не се нуждаят от медицинска помощ, но автомобилът им е понесъл значителни щети. Има ранени при инцидента, които са откарани с линейки до близките болници. Сред тях няма български граждани. Няма постъпила информация за засегнати от инцидента други български граждани. Генералното консулство в Истанбул има готовност за оказване на съдействие при необходимост. Телефони за връзка: +90 212 281 01 14; +90 212 281 01 15; +90 212 281 01 16.", "date": "2019.03.21", "title": "Автобус се вряза в хора в Истанбул, кола на българи е смачкана (ОБНОВЕНА)"}
{"url": "https://www.monitor.bg:443/bg/a/view/igra-na-tronove-depresira-kit-haringtyn-160228", "text": "Кървавата сага „Игра на тронове“ донесе на Кит Харингтън слава, богатство и депресия. Британският актьор разкри, че му се е наложила да ходи на терапия в края на пети сезон на хитовия сериал на НВО. Причината – почуствал се несигурен под светлината на прожекторите, особено след смъртта и възкресението на героя му Джон Сноу. „По това време хората ми крещяха по улицата: „Ти мъртъв ли си?“. Трябваше да се чувствам като най-големия късметлия на света, а аз се чувствах уязвим. Тогава започнах терапия. Чувствах се много несигурен и не говорих с никого.“, разказа пред сп. Variety той. 32-годишната звезда сподели още, че по това време „Игра на тронове“ е бил в най-големия си пик и затова не е мислил, че има какво още да се измисли по сценарий. Това била още една от причините да се чувства несигурен.", "date": "2019.03.21", "title": "\"Игра на тронове“ депресира Кит Харингтън"}
{"url": "https://www.monitor.bg:443/bg/a/view/korbin-tyrsi-alternativen-brekzit-v-bruksel-160295", "text": "Лидерът на британските лейбъристи Джереми Корбин ще посети Брюксел, за да обсъди с лидери на ЕС \"алтернативен\" план за Брекзит, предаде Ройтерс, като се позова на съобщение на Лейбъристката партия. Корбин ще има срещи с преговарящия за Брекзит на Европейската комисия Мишел Барние и генералния секретар на ЕК Мартин Зелмайер. Ще разговаря и с премиерите на седем страни членки на ЕС, сред които е испанският премиер Педро Санчес. В Брюксел лейбъристкият лидер ще изрази увереност, че един алтернативен план за Брекзит ще бъде подкрепен от британския парламент. Досега британските депутати отхвърлиха на два пъти плана на британския премиер Тереза Мей. Вчера тя поиска промяна на датата за напускане на ЕС - от 29 март на 30 юни.", "date": "2019.03.21", "title": "Корбин търси алтернативен Брекзит в Брюксел"}
{"url": "https://www.monitor.bg:443/bg/a/view/ministyr-ananiev-predlaga-nova-metodika-za-parite-na-medsestrite-160289", "text": "Здравният министър Кирил Ананиев е предложил на управителите на болници да се създаде нова методика за парите на медсестрите. Това стана ясно от негово интервю пред БТВ. Той припомни, че на 1 март е провел среща с медиците. „Доста конструктивен разговор проведохме. Установи се диференциация на заплащането на труда на специалистите по здравни грижи“, посочи Ананиев. По думите му това не изглежда справедливо, защото няма принципни правила за формиране на работната заплата. „Това, което предложих и беше прието, е да разработим методика на базата на правила и принципи, които да се прилагат във всички заведения за болнична помощ“, уточни министърът. „Първоначалната идея беше да се разработят тези правила и механизми за формиране на работната заплата в държавните болници, в болниците в смесено участие и общинските. Вчера медицинските сестри и всичките професионалисти по здравни грижи поставиха въпроса дали не трябва тези правила да се поставят и в частните болници“, допълни Ананиев. Той посочи, че е поел ангажимента да се срещне с Асоциацията на частните болници. „Мисля, че можем да достигнем до консенсус, тъй като и те имат интерес да има правила и ред при формиране на работните заплати“, допълни той. Според него изваждането на едни пари сега означава да запазят всичките недостатъци на формирането на работна заплата, които съществуват в момента. „Затова предлагам да направим тази методика и каквото покаже, какъвто резултат покаже, тогава ще говорим за размера на парите, които са необходими, за да постигнем целите, които сме си поставили“, каза още Ананиев. По отношение на закона за съсловните организации, Кирил Ананиев заяви, че това е въпрос на парламента. „Изваждането на едни пари сега означава да запазим всичките недостатъци на формирането на работна заплата на медиците”, каза министърът. „Още от самото начало казах, че уважавам претенциите на медицинските сестри, дълбоко уважавам труда, който те полагат, оценявам тяхната роля в лечебния процес. Те искат да има предвидимост в тяхната работа“, каза още той и поясни, че във вторник е имал среща с директорите на държавните болници и специално е поставил въпроса за натиска върху медиците. „Беше ми казано категорично, че не е оказвано от тях натиск. Не мога да допусна да лиша хора от законовото им право да протестират“, обясни министър Ананиев.  ", "date": "2019.03.21", "title": " Министър Ананиев предлага нова методика за парите на медсестрите "}
{"url": "https://www.monitor.bg:443/bg/a/view/metodi-chipev-nad-90-ot-uchenicite-ni-izbirat-da-sledvat-v-bylgarija-160270", "text": "Децата искат да бъдат подготвени, проверяват в интернет нещата, които не знаят, казва в интервю за \"Монитор\" Методи Чипев, директор на българското училище ОУ „Георги Димитров“ в Босилеград - Днес (б.а., понеделник) се събрахме педагози от детски градини и някои основни училища, за да изкажем своето мнение, опит, кое е най-доброто за образованието, как да напреднем. Бях поканен като специален гост от ОУ „Христо Ботев“ от Кюстендил. В срещата се включиха представители от Видин, Хасково, Стара Загора, Кюстендил, София. Аз нямах презентация, но за следващата среща ще направя такава за нашето училище. - Аз казах кой съм, откъде съм, че ние сме от едно българско училище в Босилеград, където около 90-95% хората са българи. Освен ОУ „Георги Димитров“, на което аз съм директор, имаме и още 24 извънместни училища. Колективът ни е от 150 човека – 107 преподаватели, имаме психолог, логопед, ресурсен учител, помощен персонал. Като българско училище в Сърбия ние учим двуезично. - Всичко се изучава на сръбски, а български учим като майчин език. Ако четири часа учим сръбски, толкова имаме и за български. Имаме и седем паралелки, в които обучението е само на български език. В тях има около 55 деца. Останалите 420 ученици учат на сръбски. По изобразително изкуство, история, музика, ако говорим за България, те отново говорят и разказват на български. Децата знаят перфектно български език, четири часа на седмица не са малко. Аз съм от 18 г. директор на това училище. Ние сме българи и затова смятам, че трябва да учим на български език. Това е мнението на общината и на кмета Владимир Захариев, който много помага децата да учат майчиния си език. Даваме им таблети, безплатно хранене и транспорт само за да ги привлечем да учат на български език. Когато дойдат в първи клас, родителите им искат да учат на сръбски. Защо това е така, не мога да обясня. Моята внучка и на кмета учат на български. Когато си говорим с нашите приятели, те записват децата си. Така ще им е по-лесно, ако си дойдат в България да учат. Ако не, те сръбския така или иначе ще си го учат. - Ние изработваме програмата и след това я даваме на министерството на образованието в Сърбия и там я одобряват. Учениците ни знаят граматиката, писателите. Програмата е пригодена спрямо това, което се учи в България. По сръбската учебна програмата учим и за историята на България, но е нормално това да е по-малко – 1 учебен час. Самите преподаватели обаче имат възможност да разкажат допълнителни неща на децата. По интернет и телевизията има много неща за България, те ходят и на море или на екскурзии в страната. - Децата изискват много. Вече имаме големи възможности, които ни дава интернет и безжичните мрежи. Учениците влизат на момента, проверяват. Децата искат да бъдат подготвени, всяко от тях ще влезе и ще прочете нещо, което не знае. В училището имаме компютри, лаптопи, въвеждаме електронните дневници, които дават възможност оценките да се въвеждат веднага. Когато дойдат в училище или са вкъщи, учителите вписват оценките, а вече и родителите в рамките на един час научават дали детето им има единица, двойка, тройка. Досега, когато учителят отвореше дневника, можеше да види всички оценки – тройка, четворка, петица и си казва аз ще му дам четворка. Хубавото е, че вече може да види само по своя предмет, а не и по математика и по история. Ние сме по петобалната система. Единица – не минаваш, двойката е задоволителна и нагоре „добър“, „много добър“ и „отличен“. Когато някой от учениците избяга, веднага се вписва, че не е бил в третия час примерно. - Нямаме отделни кабинети по история, география. Ние си носим сами картите. От 1-ви до 4-ти клас във всяка стая имаме компютри, от 5-и до 8-и нямаме компютри, а лаптопи. Във всяка класна стая има интернет, учителите могат да правят презентации, да ги показват на учениците. Имаме програми, с които могат да видят урока в 3D. По биология могат да видят сърцето и как работят клапите му. - Да. На старите преподаватели им е малко по-трудно да работят с техниката. Но те имат обучения за това как да влязат в интернет, да принтират, как да изпращат нещо. На учителите на 50-55 години им е трудно, но младите разбират. - Те са българи. Много от тях са завършили в България – българска филология, има един от Белград. Аз, за нещастие, съм завършил в Ниш като учител по физическо възпитание и спорт. Сега над 90% от учениците ни избират да следват в България. Ако имаме 40 кандидати, 36-37 я избират. - Да. Те се провеждат от Министерството на образованието. Те се явяват на българки език и история. Вземат се оценките им по биология, география, математика, зависи за какво кандидатстват. - Има три кръга – медицина, икономика и компютърни технологии. Интересуват се и от дентална медицина, българска филология, логопедия. Всичко записват. - Засега с нищо. В минали години търсехме учебници от тях. За първи, втори и трети клас България ни ги даваше, защото нямаше преведени учебници на български. Това се случваше с одобрението на министерството на просветата в Сърбия. Вече всички сръбски учебници от 1-ви до 8-и клас са преведени на български и учим от тях. Аз като преподавател мога да взема учебник от България, който да помогне детето да придобие знания. Общината е тази, която дава всичко за училищата. Заплатите вземаме от министерство в Сърбия, но всичко друго е осигурено от кметството. - Не сме нито много богати, нито много бедни. Живеем мирно. Босилеград е малък град, няма много фабрики, където да работят хората. Общината създава работни места. Едни работят в болница, полиция, но те са малко. Много хора си вземат паспортите и си заминават в Швейцария, Германия, където за същата работа вземат повече пари. - Ние сме българи и когато играе България, е нормално да я подкрепяме. Аз съм идвал много пъти от Босилеград да гледам България, когато играе с Англия, Швейцария. Аз съм левскар и идвам да гледам и „Левски“. Има една група от Босилеград левскари, те си имат знамена и ги носят в България, в Италия. Това е обич. Спортът е обич. Аз от години съм в Сърбия и там подкрепям „Цървена звезда“, но в България викам за „Левски“. Спортът трябва да бъде връзка с България. Когато става дума за него, всички трябва да обичаме, да подкрепяме спортистите, а не да създаваме конфликти. Методи Чипев е роден в Щип. Завършил е първо езикова гимназия в Босилеград, а след това висше образование в Спортния университет в Ниш Учител по физическо възпитание и спорт Първо е работил като учител в ОУ „Георги Димитров“ в Босилеград. Директор на училището е от 18 години", "date": "2019.03.21", "title": "Методи Чипев: Над 90% от учениците ни избират да следват в България"}
{"url": "https://www.monitor.bg:443/bg/a/view/majkyl-buble-idva-s-cjaloto-si-semejstvo-u-nas-160268", "text": "Кадифеният глас, който може да разтопи всяко сърце, Майкъл Бубле заяви, че кариерата му е „кръгла нула по скалата за неща, които го вълнуват“. Певецът, който ще изнесе първия си концерт у нас на 14 септември, винаги е поставял семейството си преди работата. А с особен интензитет признава това в последните две години, в които петгодишния му син Ноа се бори с диагнозата рак. Това е и основната причина да пътува с цялото си семейство на актуалното си турне, част от което е и София. До сега е избирал най-скъпият начин да прави музикалните си обиколки - три седмици изнася концерти, след което две седмици е с жената и децата. „Не е финансово изгодно, но за мен няма значение. Аз избрах най-доброто от двата свята. Не мога да изляза на сцена и да съм щастлив, ако не съм със семейството си. А най-хубавото е, че те ще пътуват с мен на турнето!“, разкрива Бубле. Докато пък си е вкъщи дори не мисли за работа. “Тя е чиста нула по скалата на нещата, за които се тревожа. Може да ви се стори сладникаво, но аз помня как седях и си мислех: „Защо по дяволите се тревожа за всички тези л**на?“ За това ли се притеснявам? За чуждото мнение, за някакви цифри? Това е тъпо. Единственото важно е да се радваш на малките неща и да не си толкова зает или вманиачен колко те харесват хората или колко пари правиш“, казва певецът. Като човек, преминал през много трудности в живота, днес той признава, че жена му Луисана и техните деца Ноа, Елиас и 7-месечното бебе Вида, са тези, които коват бронята му пред другите. „Семейството ми, с любовта, която ми дава, създава и моята броня за пред другите. Така е през целия ми живот и кариера без значение кога и колко успешен съм бил, без значение колко ми е хубав костюма, или колко ми е скъп часовника. Под всичко това е бронята, която те са ми изградили“.", "date": "2019.03.21", "title": "Майкъл Бубле идва с цялото си семейство у нас"}
{"url": "https://www.monitor.bg:443/bg/a/view/sled-10-godini-tishina-the-cure-zapisaha-nov-album-160239", "text": "Последната половин година е време на завръщането на големите музиканти. Cypress Hill се събудиха от осемгодишната си летаргия и странстване на членовете на бандата по доста по-хард проекти със System of a Down и кой ли още не, и сътвори уникалния си нов албум „Elephants on Acids“, с който пристигат у нас на 24 юни в „Универсиада“. The Prodigy пък нарушиха тригодишно мълчание като изкараха през ноември може би най-силната си тава от златната им ера в средата на 90-те насам. Техният No Tourists, който излезе на 2 ноември 2018-та, се оказа и лебедовата песен на фронтмена Кийт Флинт, който отне живота си в началото на март. И двата нови проекта се появиха с клеймото на BMG. След цели 10 безплодни години и безброй рокади в състава, други британски легенди – The Cure се завръщат с нов материал. Не знаем дали са подписали и те с BMG. Но няма да се учудим, ако е така. Последната им тава от 2008-а „4:13 Dream“ обаче излезе през Geffen. За новия проект говори самият Робърт Смит, който остана единственият оригинален член на бандата, неин вокалист, китарист и основен автор. Култовата фигура за британската поп култура призна пред радио водещия Джон Мейтъм от радио Кейп Таун, че 14-ят студен албум на бандата вече е готов. Смит обаче беше лаконичен в подробностите за проекта, като не разкри нито името на тавата, нито датата, на която планират да излезе. Единственото, което споменава е, че самият той Проектът отново не може да бъден вкаран в рамките на точно определен стил, както всъщност и всичко, което прави бандата през последните 40 години. Отново смесват всевъзможни влияния, но в крайна сметка новият материал „звучи като нас“, казва фронтменът. Преди няколко месеца Смит потвърди слуховете, че записват и уточни, че предстоящото им въвеждане в Рокендрол залата на славата им е дало допълнително вдъхновение да завършат проекта. Церемонията, на която The Cure ще бъдат въведени от фронтмена на Nine Inch Nails Трент Резнър, ще се състои в края на месеца. Това лято пък очакваме The Cure съвсем наблизо. Те са хедлайнери на най-големия музикален фестивал наоколо – Exit в сръбския град Нови Сад. Бритнакците Междувременно бандата потвърди и участието си на един от най-големите фестивали в Европа – Гластънбъри. Останали донякъде в сянката на Depeche Mode, но светещи със собствената си светлина за заклетите си февноете, The Cure са феномен на британската сцена, вдъхновил таланти като Адел, Deftones, Massive Attack, Nine Inch Nails, Риана, The Smashing Pumpkins. Музиката им обединява пост-пънк, поп, готик, инди и алтърнатив рок, за да създаде свой собствен неповторим звук. Зад гърба си имат 13 албума, 40 сингъла, 1500 концерта и милиони фенове. Това, заради което почитателите и критиката ги цени най-високо, обаче, са живите им изпълнения. The Guardian ги описва като групата, която „запази своята непокътнатост“ и която “прелетя през 80-те, по същия начин, по който the Beatles го направиха през 60-те, а Дейвид Боуи през 70-те; безкрайно плодотворни и постоянно променящи се“.", "date": "2019.03.21", "title": "След 10 години тишина: The Cure записаха нов албум"}
{"url": "https://www.monitor.bg:443/bg/a/view/3-bona-zaplata-za-striptijziorka-po-moreto-160265", "text": "Сезонна работа за красиви момичета предлагат вече нощните барове по морето. По 3000 лева заплата на месец може да изкарат желаещите дами да танцуват пред зажаднелите погледи на наши и чужди туристи близо до плажа. Трудов договор, осигуровки и квартира в хотел са част от обявите за заетост. Работното време е 4 часа всяка вечер, но при договаряне с колежките, може да се получат почивни дни в края или в началото на седмицата, показа проверка на „Монитор“. Желаещите да се трудят по Черноморието обаче не са много и с всяка година намаляват, жалват се работодателите. Затова се търсят и еротични танцьорки без опит, като им се обещава „обучение“. Въпреки това за сезона нашите работници от женски пол с подобни качества се насочват към круизи или Кипър, където изкарват двойно, разказват работодатели, търсещи персонал по морето. Добре заплатена е работата на бармани и сервитьори, но извън големите хотелски комплекси. Задължителни са познания по алкохолните напитки и табиети за обслужване. Най-малко пари се получават в комплексите с ол инклузив обслужване, става ясно и от обявите. Хотелиери разказват, че трудно задържат хора със стаж, но се опитват с възможностите за развитие и израстване във водещи хотелски вериги, от които са част местата им за настаняване. Извън тях сръчен и бърз персонал за бар или ресторант с два езика може да изкарва до 2500 лева с бакшиши, с до два почивни дни в седмицата. като помощен персонал може да осигури доход от 1000 лева чисто на месец. Търсените качества са бързина и сръчност, а опитът е задължителен за позицията на мияч в ресторант. По 25 кинта ще изкарват продавачите на фрешове, за надника трябва да се откажат задължително от вредни навици като тютюнопушенето, желае в свои обяви в интернет търговец на напитки от плодове и зеленчуци. Дискриминация има в доста от афишите в нета, търсят се основно млади служители, като за позициите няма събота, няма неделя, а езикът на Шекспир трябва да се владее отлично. От качествата на продавача зависи заплащането на работника при продажба на кукуруз и сладолед на плажа. При работата на количка за царевица на пара се обещава твърд надник и процент на оборота или около 30-35 лева на ден. По-малко пари ще изкарват администраторите в хотели дневна или нощна смяна, но на хладно и по-спокойно място. Тук заплатата за месец е от 650 до 900 лева. По-ниското заплащане е в семейните хотели на север, но колкото по-близо до лудуващите цяла нощ английски туристи се работи, толкова повече пари се изкарват. на кадри в туристическия бранш, за това се обявиха от Националния борд по туризъм пред „Монитор“. По думите на изпълнителния директор на организацията Полина Карастоянова азиатците имат дългогодишни традиции, които биха спомогнали за развитието на сектора у нас. Според Карастоянова няма професии, които се търсят повече или по-малко, а проблемът идва от липсата както на квалифицирани, така и на неквалифицирани работници. За да се справим с това, трябва да се насърчат студентите и учениците от различни специалности. \"Тези, изучаващи езици, мениджмънт, IT специалности и маркетинг могат да работят в сектора\", смята шефката на борда. По нейни думи работниците от Украйна и Молдова са крайно недостатъчни, за да има трайно и устойчиво решение на проблема. Компания търси служители за речни кораби на заплати до 3500 евро на месец. Най-много ще получава главният готвач, след него помощниците и мениджърът на ресторанта. Търсят се готвачи, камериери, сервитьори, бармани, рецепционисти, фризьор и музиканти. Но е необходим опит на позициите. Трябва да се знаят минимум английски език, а втори западен език е предимство, като немски, испански или френски. Допълнително може да се изкарва от 500 до 1000 евро бакшиш. Бонус от 350 евро ще получат свободно говорещите езика на фрау Ангела Меркел. На борда на кораба ще получите трудов договор, осигуровки, настаняване, изхранване, платен отпуск и възможност за детски надбавки.", "date": "2019.03.21", "title": "3 бона заплата за стриптийзьорка по морето"}
{"url": "https://www.monitor.bg:443/bg/a/view/spirat-dvijenieto-po-magistrala-hemus-kraj-jablanica-za-njakolko-chasa-160284", "text": "Днес от 9.00 до 17.00 ч. ще бъде спряно движението по магистрала „Хемус“, в района на Ябланица. Ограничението ще бъде в участъка между 74-ти до 79-ти километър. Промените се налагат заради обновяване на вертикалната сигнализация.   Трафикът ще се отклонява по пътя Ботевград - Ябланица.", "date": "2019.03.21", "title": "Спират движението по магистрала „Хемус“ край Ябланица за няколко часа"}
{"url": "https://www.monitor.bg:443/bg/a/view/jena-zagina-pri-tejka-katastrofa-kraj-kazanlyk-160287", "text": "31-годишна жена загина при тежка катастрофа на Околовръстния път на Казанлък. Сигнал за инцидента е подаден около 06:30 ч. тази сутрин. На място веднага са пристигнали екипи на полицията и Бърза помощ.   Ударили са се две коли, загинала на място е жената от едната кола. Водачът на другия автомобил, също жена, не е пострадала и е отведена в РПУ Казанлък за тестване на алкохол и наркотици.  Движението в района на катастрофата е затруднено.", "date": "2019.03.21", "title": "Жена загина при тежка катастрофа край Казанлък "}
{"url": "https://www.monitor.bg:443/bg/a/view/mz-podgotvja-nova-naredba-za-telk-160288", "text": "Подготвили сме нов проект на наредбата, която се отнася до  хората с увреждания, защото около 8% от хората с ТЕЛК са ощетени от предишната. Това каза министърът на здравеопазването Кирил Ананиев в „Тази сутрин“ по бТВ. Във връзка с болница „Лозенец“, министърът заяви, че е имал разговори със студентите от Медицинския факултет, с персонала на болницата, с ръководството на СУ и са приели тяхното предложение тя  да остане университетска, но ще вместо ведомствена, ще бъде преструктурирана в търговско дружество. Попитан дали това ще доведе до нейния фалит, министърът уточни, че държавата е поела една голяма част от дълговете в размер на 24 млн. лв. За останалите министър  Ананиев обясни, че те ще бъдат разсрочени. Здравният министър коментира и ситуацията с ТЕЛК-овете. „Нашите данни показват, че около 8% от хората са ощетени, но дори и един човек да е ощетен, ние сме длъжни да реагираме. В момента на сайта на Министерството на здравеопазването е качен нов проект на наредбата, която касае хората с увреждания. Там предвиждаме основното заболяване, което досега беше 80% и повече увреждания, да бъде намалено на 50% и повече, като към основното заболяване се прибавят 20% от всички останали увреждания над 50%. Убедени сме, че по този начин хората няма да бъдат ощетени“, заяви Ананиев. Той обясни, че в момента разработката на информационната система на хората с ТЕЛК е на финалната права. На въпрос кога НЗОК ще поеме функциите на Фонда за лечение на деца в чужбина, здравният министър посочи, че това ще стане от 1 април. „Всички права, които в момента имат децата, ще бъдат запазени. Даже смятам, че капацитетът на НЗОК, който е много по-голям от този на Фонда, ще даде възможност да се ускори процеса по движение а документите и респективно лечението на деца в чужбина“, каза още Ананиев. Здравният министър обясни още, че белодробни трансплантации у нас ще могат да бъдат изпълнявани в средата или в края на 2020 г. Той припомни, че в момента тече обучение на български специалисти в Австрия. Заедно с това на определен брой българи ще бъде направена белодробна трансплантация в чужбина. „На 2 април заминават първите двама души, които са определени по специални критерии, да бъдат прегледани и да се установи готовността им за съответната белодробна трансплантация и се надявам това да стане факт“, каза Ананиев.  ", "date": "2019.03.21", "title": "МЗ подготвя нова наредба за ТЕЛК "}
{"url": "https://www.monitor.bg:443/bg/a/view/stanislav-kostov-poluchi-povikvatelna-ot-petyr-hubchev-160285", "text": "Голмайсторът на \"Левски\" и Първа лига Станислав Костов бе повикан в подготвителния лагер на националния отбор на България преди европейските квалификации срещу Черна гора и Косово. Нападателят на \"сините\" ще се присъедини към останалите играчи в Национална футболна база \"Бояна\" на 21 март, а финалната група от 23-ма души за домакинството на 22 март ще бъде определена от треньорския щаб непосредствено преди двубоя. Както е известно, футболист №1 на България Кирил Десподовотпадна от сметките за двата мача поради травма.  ", "date": "2019.03.21", "title": "Станислав Костов получи повиквателна от Петър Хубчев"}
{"url": "https://www.monitor.bg:443/bg/a/view/fenove-plujat-ivan-urukov-160264", "text": "Човек и добре да живее, рано или късно получава критика в социалните мрежи. Актьорът Иван Юруков попадна под прицела на телеманиаците, които с интерес попиват всяка серия на „Откраднат живот“. След появата му в актуалния сезон на медицинската драма, потребителите на Фейсбук в най-голямата фен група на сериала не спират да го упрекват. Като не става въпрос само за героя му д-р Табаков, а и за актьорската игра. „Юруков е пълен потрес в сериала. Все едно му е първа роля“, „Изключително неуверен и неубедителен. За съжаление се очертава най-слабият персонаж сред халтурата, в която се превърна този някога много силен филм“ и „Ужасен е, нищо хубаво не намирам в този човек“, са само част от коментарите в социалната мрежа. Не липсват и защитници на Юруков, които упрекват „нищо неразбиращите критици“ във фен групата. Голяма част от негодуването срещу екранния д-р Табаков е и заради любовната сюжетна нишка с най-голямата любимка на зрителите – д-р Огнянова. Героинята на красивата Диана Димитрова винаги е в центъра на романтичните драми в „Откраднат живот“, и то не с един свой колега. Затова почитателите на сериала се шегуват, че в следващия сезон сценаристите трябва да я сватосат с Асен Блатечки или Калин Врачански. Междувременно телевизионната болница отвори врати за най-върлите фенове на сериала. Актьорите Марта Вачкова, Наум Шопов-младши, Неда Спасова, Дани Рашев и режисьорите на медицинската драма представиха най-интересните локации и истории от новата болница.   която се гради благодарение на целия екип. Радваме се, че днес ще може да ви покажем най-интересните кътчета от новата болница, която вече се превърна в наш дом“, сподели Вачкова. Шопов-младши, който завърши медицина в реалния живот, пък разказа как по време на снимки е открил киста на статист, който играе пациент, и го е пратил на истински преглед.", "date": "2019.03.21", "title": "Фенове плюят Иван Юруков"}
{"url": "https://www.monitor.bg:443/bg/a/view/cvetan-vasilev-se-okaza-ortak-i-s-bivshija-premier-na-ungarija-160275", "text": "Исканията от страна на българските власти до Сърбия за екстрадирането на Цветан Василев от Белград в България вече са десетки на брой. Те са отправени както от Спецсъда, където се гледа делото срещу банкера и групата му, източила КТБ, така и от прокуратурата по десетки дела, които се водят все още срещу банкера беглец. Към момента обаче нито едно от тези искания все още не е уважено от властите в Белград, където вече пета година се крие Василев. Според статия в унгарското издание lokal.hu последното искане за екстрадиция на подсъдимия за източване на милиарди от КТБ финансист е било отправено преди няколко дни, като се е настоявало за “възможно най-скорошно“ връщане. От публикувания във вторник материал на изданието става ясно също така, че освен с бившия сръбски президент Томислав Николич и съпругата му банкерът беглец е бил оплетен и с бившия унгарски премиер Ференц Дюрчани и половинката му Клара Добрев. „Разследващите в София официално поискаха преди дни възможно най-скорошната екстрадиция на заловения в Белград партньор на компанията“, пише в статията, озаглавена „България изисква предаването на бизнес партньора на Дюрчани и Клара Добрев“. В нея се подчертава също така, че наскоро у нас бяха арестувани подставени лица на Цветан Василев, прали откраднатите пари през кухи компании. Имена не се уточняват, но най-вероятно се визират арестите от януари на адвоката Мартин Апостолов и бившите управители на фирми „перли в короната“ от дружества, свързани с Василев – Здравко Босаков и Георги Георгиев. Според изданието една от фирмите на бившия унгарски премиер Ференц Дюрчани, която в момента се управлява от съпругата му и политик Клара Добрев – „Алтус“ ЕООД, е била сериозно преплетена по няколко направления с интересите на Василев. Твърди се също, че самата Добрев оглавява една от кандидат-евродепутатските листи в Унгария именно защото се надява да получи имунитет като член на ЕП, от който „по-късно ще има нужда“. Материалът припомня също и информациите, излезли преди няколко години, че Цветан Василев е платил за отнемането на живота на депутата и издател на „Телеграф Медиа“ Делян Пеевски, „чиито издания често разследват съмнителните сделки на бизнес партньора на Дюрчани“. По тези информации имаше и разследване, но то беше прекратено.", "date": "2019.03.21", "title": "Цветан Василев се оказа ортак и с бившия премиер на Унгария"}
{"url": "https://www.monitor.bg:443/bg/a/view/nova-zelandija-zabrani-poluavtomatichnite-oryjija-160283", "text": "Нова Зеландия забранява със закон автомати и полуавтоматични огнестрелни оръжия след най-масовото убийство в историята на страната, при което загинаха 50 души и 50 бяха ранени, съобщи Би Би Си. 28-годишният австралиец Брентън Тарант нападна две джамии в град Крайстчърч. Премиерът на страната Джасинда Ардърн бе категорична, че забраната се налага незабавно. Законът ще бъде гласуван на 11 април. Според медиите, той се е радикализирал във Франция, която е рай за ислямофобията. Стана ясно, че Тарант е бил и в Словения през април 2016 г. Той пристигнал със самолет от Истанбул на люблянското летище Бърник Междувременно високопоставен представител на Фейсбук заяви, че системите на социалната мрежа с изкуствен интелект не са съумели автоматично да открият видеото на живо от стрелбата в Крайстчърч. Според Гай Розън, вицепрезидент по въпросите на почтеността, системите с изкуствен интелект са обучавани чрез големи количества сходни съдържания, но в случая придобитите умения не са били достатъчни, защото такива нападения са рядкост. Розън поясни, че изкуственият интелект трудно може да бъде приучен да прави разлика между касапницата, излъчвана на живо от Нова Зеландия, и \"визуално подобно, но невинно съдържание\", каквото са онлайн видео игрите. Вече че всички 50 жертви на стрелбата в Крайстчърч са идентифицирани.  ", "date": "2019.03.21", "title": "Нова Зеландия забранява оръжията"}
