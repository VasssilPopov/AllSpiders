{"url": "https://www.monitor.bg/bg/a/view/sedmichen-horoskop-za-15-21-uni-167985", "text": "В събота е Задушница. Включва се каналът на космическата любов. Не отминавайте протегнатите за помощ ръце. Ден за уединение, молитва и смирение. Не си позволявайте изблици на гняв. В неделя се заемете със себе си, полезните продукти чудесно се усвояват. Идете на релаксиращо тялото и душата място. До вечерта ще получите важна информация, която ще позволи в понеделник да действате изпреварващо и да покажете ниво. Пълнолунието в знака на хармоничния ви Стрелец ще ви срещне с хора, които може да очертаят една по-далечна перспектива в живота ви. Във вторник намалете темпото, агресията нараства, апетитите се изострят. Родените в първата декада може да попаднат в стресови и рискови ситуации. Не ходете по митинги, избягвайте публичните изяви и екстремните състезания. Ако се скарате с някого дълго няма да се помирите. Родените около 10 април да внимават с храната, вероятно е стомашно неразположение или криза. И 19-и ще мине под сянката на професионални конфликти и здравословни неудобства. Отсъствието ви ще се използва от конкуренцията. Няма да се зачете колко сте се трудили и старали в миналото, някой друг ще обере оващиите и екстрите. Насроченото за 20-и ще помогне да преодолеете кризата, да излезете с чест от играта, която не се води по правилата. Подпишете нови договори. В петък всеки ще получи по заслуги. Маските ще паднат. В събота отдаваме почит на починалите си близки. Задушница е. Правете това, за което някой ви помоли. Раздайте ненужни вещи, включете се в благотворителни прояви. За неделя планирайте срещи с евентуални покровители и спонсори. Моментът е благоприятен за обвързване и сключване на брак. Символите на този ден са пръстенът и колелото. За тези, които се обвържат съдбата ще завърти своето колело и ще ги постави в съвсем различна позиция. Направете се красиви, независимо къде отивате и с какво ще бъдете заети. Теставйте нова козметика, посетете център за масажи и процедури. Пълнолунието на 17-и може да ви донесе придобивка и делово предложение. Работете в екип. Нищо важно не оставайте за 18-и. Всеки е тръгнал с голямата кашница и няма да ви направи компромис. Отложеното за 19-и ще донесе късмет и придобивки. Очаквайте покани и така чаканото повишение. Ще намерите баланса в отношенията и ще сплотите екипа си. В този ден проблемите ще са повече за хората с комплекси. Не позволявайте да ви притесняват старите връзки. На 20-и ще спечели този, който получи преди другите важна информация. Постарайте се да имате очи и уши навсякъде, където очакване важни за бъдещето ви промени. Внимавайте при пътувания, пазете си документацията, не се предоверявайте. На 21-и отношенията се вледеняват. 15-и е ден за прояви на милост и състрадание. Задушница. Препоръчва се осамотение и размисъл. Спомнете си тези, които са ви обичали и подкрепяли. Ако се скарате с някого после трудно ще се помирите. В неделя е време за сауна и масаж, за водни процедури и умерено физическо натоварване. Не бива да нервничите, независимо проблемите, които ще ви засипят. На 17-и предстои пълнолуние в знака на опозицията ви Стрелеца. Свикайте личния състав, съберете екипа или създайте нов такъв за работата, която предстои. На 18-и се очертават остри битки по върховете, но и в низините конкуренцията ще бъде безмилостна. Не очаквайте да ви направят компромис, да ви разберат или потупат по рамото. По скоро ще ви ударят в гръб и ще се опитат да ви навредят. Контролирайте епетитите, работете повече за другите, а не за себе си. Ще е трудно, ще ви притискат хора, на които колкото и да им дадеш все ще им е малко. 19-и е ден за помирение, за равномерно разпределение на отговорности и екстри. Природата се стреми да запази статуквото. Направете го и вие, не започвайте прибързани начинания и промени. Печелят тези, които ще влезат в ролята на балансьори и посредници. 20-и ще донесе информации и покани, за които ще почерпите. Навлизате в силен и творчески период. В петък всеки ще получи по заслуги. Родените в третата декада ще имат силен и успешен съботен ден. Давате и получавате жестове на внимание и обич. Правете това, за което ви помолят. Ден за милост и състрадание. За неделя организирайте срещи с потенциални спонсори и благодетели. Препоръчват се огледи и договаряния на всички нива, а сключените бракове ще са дълготрайни. Полезните вещества и мисли лесно се усвояват. Постарайте се да си осигурите нужните защити. Сондирайте мнение за влизане в нов екип или група по интереси. Потърсете треньори и учители за децата си. Не пропускайте в понеделник да създадете нови контакти. Всичко предприето ще тръгне по правилата, ще носи късмет, защити или придобивки в бъдеще. Това пълнолуние ще напълни потребителбската ви кошница. Вечерта идват неприятни знаци и съобщения. Бъдете внимателни на 18-и, когато силни и агресивни хора и фактори ще се намесват в живота ви. С напредването на деня се засилват едиповите комплекси. Някой може да се възползва от личната ви неувереност и притеснения. Каквото загубите в този ден трудно ще възстановите. Бъдете внимателини на 19-и. Не влизайте в конфликти, съобразете се с околните. 20-и идва с обаждане, което ще разведри нещата, ще даде нови шансове и стимули. В петък изпъкват границите между своите и чуждите. Очартават се раздели. В събота молитвите ни се чуват. Задушница е, ден за душите ни, за уединение и спомен за тези, които ги няма. Не си поставайте тежки задачи. Родените в последните дни на зодията са в по-неблагоприятна позиция. Намалете натоварването, спазвайте диета до пълнолунието на 17-и. В неделя намерете време за всичко и за всички. Проведете прочистващи процедури, релаксирайте на приятно място, сменете прическа и визия. Уредете срещи с покровители, с хора способни да ви подадат ръка и осветят пътя напред. Този ден е магичен, помага да се освободим от проблемите на миналото и да живеем по-добре в настоящето. Направете крачка към нов живот. Някой ще го постигне чрез брак. В понеделник чакайте придобивки. Уреждате и проблем, който ви мъчи отдавна. Денят дава възможност за разширяване на личните ви пълномощия и шанс за влизане в нова среда. Чудесно е да намерите своята група по интереси или сами да я създадете. Не се отказвайте, реализирайте замислите си. На 18-и се отварят зверски апетити, но не само по отношение на храната. Никой на никого няма да стори път. Ще се водят тежки битки, трудно ще защитите позицията си. На 19-и всичко да се дели поравно. 20-и е рисков за родените до 1 август. Внимавайте при пътувания, пазете си вещите. Готвят се компромати. От 21-и навлизате в сатурнова дупка. До обед в съботния ден сте в по-благоприятна позиция. Не си разваляйте плановете, прочистете мислите, прекарайте минути на уединение с мисъл за починалите близки. Задушница е. До края на деня се очертават трудности на всяка крачка и промени в плана. Правете това, за което ви молят, а не това, което вие смятате, че е нужно в дадената ситуация. В неделя ще се появи стар проблем, ще се отворят стари рани, ще ви е нужна подкрепа, консултация и разбиране. Не бива да нервничите, ще влошите нещата. Предстоящото пълнолуние в нехармоничния ви Стрелец задвижва тежък кръст в хороскопа ви. И докато другите получават, вие ще трябва да давате. Ще губите време с работа на чуждо, ще изоставяте личните си ангажименти провокирани от чужди интереси. За родените в третата декада понеделнишки ще има неприятни откази. Всеки си намира своята група по интереси, а за вас сякаш място не остава. Ще се наложи сами да се справяте с възложените задачи и проблеми. На 18-и работете със свои сили и средства. Другите ще влизат в тежки битки, а вие ще свършите важна работа, която на 19-и ще ви помогне да спечелите пари и придобивки в момент, когато другите губят. Вторник и сряда са вашите дни на успехи и постижения. 20-и ще ви донесе заслужена награда и повишение, а в петък ще обърнете гръб на предателите. За 22-и нищо рисково не планирайте. В събота е Задушница. Ограничете контактите, почетете с помен и спомен душите на починалите близки. Всеки жест е от значение. Не отминавайте хора с протегната за помощ ръка. Ден на сърцето и сърдечните работи. Не планирайте отговорни задачи. В неделя колелото на съдбата ще се завърти. Някой ще сложи антената на обвързването на пръста на любовта, а друг ще смени визията си, за да привлече ново партньорство. Идете на фитнес и козметик. Позволете си релаксиращи процедури. спазвайте диета около това пълнолуние и ще сте готови за морето. За понеделник се препоръчва екипна работа. Ще се откроят групите на различните интереси в работата и в живота ви. Обединете своите и не засягайте болезнено интересите на чуждите. 18-и ще бъде може би най-тежкият ви ден за периода. До вечерта може да се изпокарате с близки, колеги и приятели, да напарвите грешен ход и избор и да загубите служебни позиции. Не са изключени травми и травмиращи ситуации. Дистанцирайте се от тези, които се опитват да ви провокират. Някой има намерение да ви стовари своята работа и отговорност. Ако вечерта се държите комплексарски ще загубите и ще ви нанесат болезнени сърдечни удари. Не е време за запознанства. 19-и идва с проблем в семейството, но на 20-21-и ще доминирате, ще спечелите придимства и екстри. 15-и е денят на сърцето и сърдечните работи. Задушница. Молитвите ви ще бъдат чути. Дава се милостиня и се прави това, за което някой те помоли. В неделя е време за промяна както на външно, така и на вътрешно ниво. В този ден има някаква магия. Изберете нова прическа и визия, променете отношението си към някого и проблемите ще отпаднат. В понеделник тръбачът-съдба свири сбор и ни събира под знамената на общите ни интереси. Добре е да се подпишат нови договори, да се влезе в нова среда или група по интереси. Запишете децата на тренировки, намерете необходимата база и за личното си осъвършенстване. 18-и е зареден с агресия, с опити за надлъгване и надцакване. Не очаквайте лоялност и компромиси. Ще бъдете изкарани от зоната си на комфорт и е вероятно да качите кръвното и едреналина. 19-и ни разделя на хора с амбиции и на комплексари. Денят изисква всичко да се дели по равно, но точно на вас няма да ви се получи. Енергията ще тече само в една посока и някой със сигурност ще бъде ощетен, ако не нахалства. Така на 20-и заемате място определено за друг, но няма да е за дълго. Родените в първата декада ще изживеят стресови ситуации. Внимавайте при пътувания, не оставайте ценности без надзор. Каквото загубите трудно ще възстановите. На 21-и слагате край на маскарада. В събота сутринта Луната навлиза в Стрелец. Очертават се пътувания, гоните далечни цели, но преди да поемете пътя си запалете свещ за душите на починалите. Денят ще сбъдне молитвите ни. Концентрирайте се над проблемите, представете си в детайли как се справяте с неприятностите. 16-и е благоприятен ден за обвързване и брак. Символ е пръстенът и колелето. С дейстивята си в момента се изкачвате на нова навивка на професионално и лично развитие. Гонете си интереса. Ще получите нова информация, която ще помогне да се реши тежък спор или проблем. 17-и изисква работа в екип. Може да влезете в нова среда или да сформирате своя група на работното място и в тренировъчния салон. Всичко предприето ще носи късмет и ползи, ще подобри живота и материалното ви положение. Във вторник агресията е навсякъде. Не си позволявайте агресивно поведение и реплики, които може да провокират околните. Апетитите са огромни. Никой няма да ви направи компромис, а и вие ще откажете съдействие. 19-и изисква равнопоставеност. Старайте се да не обидите някого, ако участвате в разпределението на пари и екстри. 20-и идва с обаждане и предложение, за които ще почерпите. Не губете чувството си за мярка. В петък ще разберете за скривани тайни и предателства, отношенията се вледеняват, тонът се втвърдява. В събота се включва каналът на космическата любов, милост и състрадание. Не си позволявайте крясъци и скандали, после много трудно ще се помирите. В момента при вас напрежението непрекъснато ще нараства и на 18-и може да се очакват опасни изблици и конфликти. Родените около 10 януари са в по-тежка позиция. На този ден Меркуриий и Марс ще ви гледат в точна опозиция от знака на Рака. Вероятни са конфликти на работното място, които пренасяте у дома или обратното. 16-и изисква промяна, не само в начина ви на живот, но и във визията и в отношенията към околните. Съдбата ще завърти своето колело. Някой стремглаво ще тръгне надолу, докато друг ще изплува за глатка въздух в забързаното ежедневие. На 17-и стартирайте нови дейности и проекти и подайте ръка за съвместна работа. Не се препоръчват солови изпълнения, особено ако срещу вас стои екип. Нека всеки действа съвместно с хората, на които вярва. На 18-и се притаете. На 19-и разпределете съвестно отговорности и придобивки и подновете изгубени връзки. Разделете и семеен имот, така че всеки да е доволен. 20-и идва с информация позволяваща да се уреди стар поблем и да се влезе в крак с изискванията на момента. В петък предстои преборазяване. Всеки се оглежда в своето огледало. Дано вашето не изкривява реалноста. 15-и е ден за смирение и почит. Не си поставяйте тежки задачи, не влизайте в конфликти и разправии. В следващите дни се очертават промени и пътувания. В неделя енергия, кръв и полезни вещества прекрасно циркулират в организма ни. Заемете се с прочистващи, разкрасителни и оздравителни процедури. В живота ви ще се появи спонсор и неочакван покровител. Една нова информация ще помогне да разберете нещо, което ще ви отвори път в нова посока, ще ви събере с хора близки на сърцето и ума ви. В понеделник е време за приятелски срещи и визити, за преговори, за подписване на партньорски договори и среща на екипа. Нищо важно да не се отлага за вторник, когато лесно ще се отива към прекалявания. Отношенията ще се предозират, може да се кажат и направят излишни неща, които само ще затрудняват връзките ви. Спазвайте диета около това пълнолуние и ще отслабнете. 19-и носи блага и омиротворяваща енергия. Преразпределят се средства и отговорности, лесно може да се помирите и сближите с тези, с които в предните дни сте се спречкали. На 20-и Луната навлиза във Водолей и сключва пречупващ аспект с Уран от Телец. Внимавайте с парите, не теглете кредити и не влизайте в предварително обречени схеми. Отложете пътуванията за петък, но за събота не планирайте съвместни начинания. В събота до обед е мирно и тихо. Задушница е. С напредването на деня някаква агресия и злоба се настанява в отношенията ви. На път сте да прекратите връзка с важен покровител и спонсор, с човек, който ще ви е нужен в бъдеще. Съветът е да смирите недоволството и да не предявявате големи претенции около това пълнолуние. Каквото загубите трудно ще възстановите. Не правете компромис в чувствата тази неделя. Колелото на съдбата ще се завърти, но за разлика от другите, които излизат на светло вие може да потънете в тъмнината на безлюбовието и разделите. Не правете компромис, особено в любовта, не се женете по сметка. В хороскопа ви действа кармичен кръст. На 17-и се доверете на колективните действия. В този ден не е препоръчително да си бялата лястовица. Ще те изкълват и изолират. Печелят хората работещи и действайщи в екип. Спазвайте правилата наложени в отношенията на работното място. 18-и е ден на тежки битки, от които трудно ще избягате и дано удържите победа. 19-и идва с така нужното на всички помирение и разбирателство. Разпределете правилно отговорности, пари и ресурси. На 20-и ще има за какво за почерпите. Не отклонявайте покани, и предложения, сключете нови договори. Препоръчват се участия в светски събития. От 21-и Слънцето ще ви гледа в брилянтен аспект от знака на Рака. Вървите към успеха и постиженията.", "date": "2019.06.14", "title": "Седмичен хороскоп за 15-21 юни"}
{"url": "https://www.monitor.bg/bg/a/view/sedmichen-monitoring-10-14-uni-167978", "text": "Двуликият бог Янус е почитан в древноримската митология като създател на света. Едното му лице се смее, другото плаче. Двуликият агент на ДС Сашо/Драган, другояче казано Илиян, е абстрактен, да не кажа абсурден създател. Създава нещо като новини, ама не съвсем. Четеш ги и се чудиш да се смееш ли или да плачеш. Накрая махваш с ръка и го оставяш да се оттече в канала, защото доносниците по принцип са си гадно племе, не трябва да се вземат на сериозно. Двете страни на монетата показват, че е абсолютен фалшификат. Нещо без стойност. От едната страна е изобразен ликът на някой олигарх. От ония, дето Костов им сложи някакъв номинал. От другата страна – агент, доносник, явочник, каквото има под ръка. Не се връзват като датиране, но кой ги гледа тези неща, след като има балъци да колекционират ментета. Иначе на патина са го докарали фалшификаторите на история, но потърка ли се монетата, ментето блещука като жълта стотинка. Хич не се заблуждавайте, ментетата са високобюджетни и добре си се харчат. Британски математици изчислиха, че кариерите на повечето филмови актьори и актриси продължават една година, а след това ангажиментите им намаляват. Продължителният успех бил изключение, а не норма в киноиндустрията. Странно опровержение от родната действителност – кариерата на статистите и дубльорите на гражданското общество е изненадващо дълга. Играта им е потресаващо слаба, но спонсорите упорито си лансират некадърните аматьори и им помпат самочувствието. Американски математици твърдят, че са успели да дешифрират бебешкия език и да установят по нюансите в плача какво искат мъниците. При разработването на темата те изходили от това, че плачът на бебето най-вероятно се променя в зависимост от това, което не му достига. Странно племе са учените. Всяка майка може да им го каже това, без да има претенции за всеобхватен ум и да използва изкуствен интелект, за да обоснове твърденията си научно. Или памперсът е пълен, или тумбакът е празен. Това простичко обяснение е много по-точно от системата, разработена от учените, макар и да не звучи толкова авторитетно. Пълен или празен е памперсът на шефа на ВКС? Това нито един учен не е в състояние да го изчисли със сигурност. Но пък от НАП са пресметнали с точност до стотинка, че е укрил 16 000 лв. данъци. На този фон глобата от 1000 лева на бореца за нов морал му се вижда твърде голяма и я обжалва. След завъртането на колелото на късмета Къци Вапцаров отпадна от надпреварата за шеф на БНТ. Кой е по-по-най сред останалите седмина кандидати, ще стане ясно на 5 юли. Тежко репресираният олигарх Иво Прокопиев отново се ожали, че лошата спецпрокуратура не го обича. Казано е, ако те е страх от мечки, да не влизаш в гората. А Прокопиев не е от смелите. Да беше си стоял в Сингапур, нямаше да има повод за притеснения. Само с опорни точки и медии бухалки не става. На крив Прокопиев – прокуратурата му крива. Но пък Лозан го обича. Щом се обичат младите, да се вземат. И без друго партийните кадри на кръга „Капитал“ не ги бива много, резервният играч винаги може да бъде изваден за ушите с жест на фокусник от цилиндъра и да влезе в употреба. Ватиканът осъди джендър идеологията с библейски текст, озаглавен „Мъж и жена ги сътвори“. Родни джендъри осъдиха Ватикана с групово изпълнение на песента: „Пляс, пляс педалите... водно колело“. Не са прави зевзеците, които се майтапят, че след прайда била установена липсата на десет служебни палки на жандармерията. Палките просто са си сменили местоработата и вече са си на мястото в джендърмерията. Джендърите при другаря Бойкикев остават твърдо ядро, след като един от съучредителите на партията се разграничи от тях и си хвърли оставката заради подкрепата им за прайда. Веднага след това той си навлече упреци от страна на бившите си съпартийци, които го набедиха във всички смъртни грехове и го заляха с катран, че е човек на Пеевски. Това е много любим рефрен – докато чуруликат как всички трябва да се обичат и да „заявяват себе си с усмивка“, бойкикевците изпадат в дива агресия, когато някой не е на тяхната. Независимо по какъв въпрос. Шепа активисти го удариха на магарии в Париж – събрали се пред гръцкото посолство, за да протестират срещу експлоатацията на сродните си души на остров Санторини. Според тях магаретата и мулетата там били жестоко експлоатирани, защото на гърба им се возели разни дебелаци и с този товар трябвало да изкачват над 500 стъпала. На магаретата им е лесно – храната им храна, има къде да нощуват, грижат се за външния им вид. На двукраките им роднини не им е лесно – в горещините да се потят за измислена кауза. Като са им толкова мили магаретата, да нахлузят по една кожа и да ги отменят. Четири магарета от Санторини отиват на екскурзия в Париж. Спират за почивка на една поляна. В далечината гледат – самотна магарица. Най-младото навирва уши: „Братоци, скивайте я тая, айде на тъгъдък да отидем до нея и да я уважим вкупом“. Магарето на средна възраст авторитетно предлага: „По-добре да се направим на тежкари, бавно да я доближим и небрежно да я подхванем“. Магарето с посивял перчем се обажда: „К'во ще й ходим, дайте да си стоим тук, тя да дойде при нас, ако й стиска“. Най-старото магаре рипва високо: „И-ааа, и-аааа, ми ако вземе да дойде...“ Здравословното хранене на семейство Костови било прецакано от двама квестори, които им сервирали блажна порция, гарнирана с 450 бона от фалиралата КТБ. По този начин квесторите ощетили Фонда за гарантиране на влоговете, но на кого му пука. Стана ясно и защо буля Костова не е имала стотинки за кисело мляко – за 8000 лв., които държала на влог, и още 230 хил. лв. от КТБ в буркани е нормално да е нямала дребни. БГ мамите да не са сами – новооснована фирма предлага на родители в нужда да измислят име на бъдещия наследник. Две жени достигнали до тази идея, докато си бърборели на детската площадка и установили, че децата им имат странни имена. Сега двете ентусиастки предлагат консултации на двоумящи се дали да е на свекъра или на тъста. Съветите за отбиване на номера струват по сто долара. Срещу 350 долара предприемчивите мами дават и списък с 10 уникални имена, които гарантирано ще се харесат на родителите. Малко индианче пита майка си: - Мамо, защо ние, индианците, имаме такива странни имена? Майката обяснява: - Виж сега, маминото. Отидохме на една консултация с татко ти, защото не искахме децата ни да са Винету, Оцеола. Дадоха ни много ценен съвет – батко ти го направихме до един водопад, затова се казва Гърмяща вода. Кака ти я направихме в една лунна нощ под един розов храст, затова е Напъпила роза. Стана ли ти ясно, Спукан презерватив? 12 души, осъдени за престъпления против личността и собствеността, са накичени до момента с гривни за проследяване, стана ясно на петъчна пресконференция. Десет от тях били с контрол на радиочестотно наблюдение, двама ги контролирали през сателит. Братя Галеви още не са се класирали за такива бижута. Нямат им размера. Надвзетите от партиите пари за субсидии да бъдат върнати до края на следващата година, реши правната комисия на парламента. На парламентарните сили надвзетото ще им бъде удържано, другите ще имат да дават.", "date": "2019.06.14", "title": "Седмичен мониtоринг (10-14 юни)"}
{"url": "https://www.monitor.bg/bg/a/view/3000-leva-bila-zaplatata-na-zdraven-shefa-za-nishtopravene-i-trupane-na-dylgove-167979", "text": "3 000 лева била заплатата на шефа на Тубдиспансера във Варна, който от години е на дотации от община Варна. Това стана ясно по време на заседание на постоянната комисията „Собственост и стопанство“ към местния парламент при разглеждането на финансовия отчет на здравното заведение за 2018 г. На него общинският съветник Григор Григоров избухна срещу управителя, доц. д-р Христо Ганчев, като му препоръча сам да поиска да бъде намалена работната му заплата. Причината е трудното финансово положение, в което отново се намира болницата за активно лечение на пневмо-физиатрични заболявания, според представения от управителя финансов отчет. Здравното заведение всяка година разчита на финансова помощ от общинския бюджет, за да може да изплати възнагражденията на персонала. По думите на доц. д-р Христо Ганчев, Министерството на здравеопазването отпуска за издръжка на болен от туберкулоза по 38 лева на ден, а необходимите средства са с 50 лева повече. Годишно това води до дефицит от около половин милион лева. Средната работна заплата в лечебното заведение е 920 лв., а възнаграждението на управителя, което се формира по общинска наредба, е близо 3 000 лв. „Апелирам към вас, заради „нищоправене и трупане на дългове”, да направите предложение до Общинския съвет и до кмета, с което да подпишете допълнително споразумение към договора за управление, да ви намалим работната заплата на 2 минимални“, категоричен беше Григоров в обръщнието си към доц.Ганчев. Съветникът сподели още, че храната, която се дава на болните в Тубдиспансера е „боклук“ и персоналът хранел с нея кучетата и котките. Григоров обеща, че съвсем скоро ще бъдат оповестени резултатите, до които е стигнала проверяващата работна група. По време на заседанието бе коментиран и проблемът с недостига на кадри и високата средна възраст на застаряващия медицински персонал в общинските здравни заведения. Единствено управителят на Тубдиспансера заяви, че вижда нещо положително в това. „При мен работят много пенсионерки и аз съм доволен. Когато не даваме редовно заплати, те не остават гладни, защото си получават редовно пенсиите”, коментира доц. д-р Христо Ганчев.", "date": "2019.06.14", "title": "3 бона вземал шефът на тубдиспансера във Варна за „нищоправене и трупане на дългове“  "}
{"url": "https://www.monitor.bg/bg/a/view/ek-se-sporazumja-za-po-goljam-vnos-na-amerikansko-govejdo-167976", "text": "Европейската комисия обяви, че е постигнала споразумение със САЩ, което ще позволи по-голям внос на американско говеждо месо без хормони на европейския пазар, предаде АП. Американските фермери ще могат да доставят в ЕС 35 000 т говеждо. Увеличеният обем ще бъде постигнат в продължение на седем години. Други страни извън Общността ще си поделят допълнителна квота от 10 000 тона говеждо месо. Това би могло да сложи край на дългогодишния спор по ограниченията за внос на говеждо месо от ЕС, отбелязва АП. Еврокомисарят по земеделието Фил Хоган казва, че \"споразумението няма да промени общия обем, качеството или безопасността на внасяното в ЕС говеждо месо, което ще продължи да отговаря на високите европейски стандарти\". Сделката трябва да бъде одобрена от държавите членки на ЕС и от САЩ, както и да бъде гласувана от Европейския парламент.", "date": "2019.06.14", "title": "ЕК се споразумя за по-голям внос на американско говеждо"}
{"url": "https://www.monitor.bg/bg/a/view/uchilishteto-v-selo-chepinci-novata-lupilnja-na-mozyci-167977", "text": "СУ „Христо Ботев в смолянското село Чепинци е новата люпилня на мозъци. Със среден успех 5,66 на втората матура завършващите тази година се наредиха на трето място в страната. Доброто представяне на учениците се дължи на усилията на учителката по биология Даниела Куцева. Именно изпит по този предмет са положили по-голямата част от завършващите школото. Зам.-образователният министър Таня Михайлова обясни, че преподавателката, която е с 23-годишен опит, е направила две пробни матури по биология през годината за учениците си. Освен това, тя е помагала на възпитаниците си и с консултации. Добрите резултати на изпита са предшествани и от отлично представяне на олимпиадата по биология. В резултат на усилията на учителката голяма част от зрелостниците ще кандидатстват медицина или друга специалност, която изисква приемен изпит по биология. Преди училището в село Чепинци по резултатите на втората матура се нареждат две столични школа - СМГ „П. Хилендарски“ и Първа частна математическа гимназия. Те са съответно със среден резултат 5,67 и 5,76. По области най-добро е било представянето в София-град, Варна, Смолян и Добрич, а най-слабо – в Монтана, Хасково и Перник. На матурата по български език и литература в топ 3 Смолян е изместен от Пловдив и слиза на 4-то място със среден резултат 52,1 точки. Най-добрите резултати пък са на столичните 91 НЕГ „Проф. Константин Гълъбов“ (5,64), 73 СУ СУПЧЕ „Владислав Граматик“ (5,60) и 164 ГПИЕ „Мигел де Сервантес“ (5,54). С най-ниски постижения са учениците в областите Кърджали, Силистра, Ямбол и Разград.", "date": "2019.06.14", "title": "Школото в смолянското село Чепинци стана трето по успех в страната"}
{"url": "https://www.monitor.bg/bg/a/view/rasizym-v-antirasizma-167980", "text": "Футболният национален отбор на България може да бъде наказан да играе пред празни трибуни домакинството си на Англия заради обвинения за расизъм. Причината е, че част от феновете на стадион „Васил Левски“ отправили нецензурни скандирания към „шиптърите“ по време на мача с Косово. O, tempora, o, mores! В съвременния футбол, както всъщност и в почти всички сфери на обществения живот, темата за расизма е част от странен парадокс. Според статистиката случаите на расизъм в последните години са намалели драстично, а причината е в жестоките санкции, които се налагат на провинилите се. Но вместо общественият отзвук да стихне паралелно с броя на расистките прояви, се получава точно обратното и всеки случай, макар и изключително локализиран, се раздухва до безобразност. Без да влизам в ролята на адвокат на неколцината фенове, които са скандирали обиди по адрес на косоварите, но изниква логичният въпрос - защо заради малка група трябва, евентуално, да се затваря целият стадион? Не може ли да се подхожда както на футболните стадиони в Англия, които допреди години бяха бастион на расизма. В наши дни там, ако някой се оплаче от подобни скандирания, провинилият се идентифицира скоростно благодарение на камерите, извеждат го от стадиона и си носи съответните законови последствия. Които между другото стартират от глоба от 15 000 паунда и забрана да посещава спортни събития за срок между 1 и 5 години, та чак до ефективна присъда и лежане в затвора. Но да се върнем на парадокса с обществения отзвук в случаите на расизъм (колкото и общо и неясно да е това понятие). Защо трябва да се поддържа жив този проблем – да се ограничи, но да не се изкорени? Много просто – за да може огромната дисциплинарна система да има база, на която да обоснове своето съществуване. Защото насоките в европейския футбол от десетилетия са ясни – стадионите трябва да са санитарни зони без „неудобни елементи“. Купуваш скъп билет, ядеш скъпи сандвичи, пиеш скъпа (безалкохолна) бира, не скандираш обиди към съперника, купуваш си скъпи официални артикули, за да участваш в скъпия продукт футбол, който едни скъпи чиновници в УЕФА да продадат още по-скъпо на рекламодатели и спонсори. Затова и българските клубове (и национали) не са удобни – те не генерират интерес, съответно няма приходи, а феновете им са точно онези „неудобни елементи“, които не са желани по трибуните, защото разбиранията им, че в подкрепата на собствения отбор влизат и обиди по съперника, не отговаря на актуалните тенденции. Затова и в последните сезони по българските стадиони масово и във всеки кръг се налагат глоби по 1000 лева (на клубовете), че от агитката са се чули нецензурни скандирания (макар и без точен адресат). В кюпа на практика са и всички балкански държави, както и онези, които все още не са си подредили къщичката и които все още имат отбори, които се класират за евротурнирите и там феновете им дръзват да нарушават правилата. Правила, според които едните винаги ще са по-расисти от другите. И това, ако не е расизъм...", "date": "2019.06.14", "title": "Расизъм в  антирасизма"}
{"url": "https://www.monitor.bg/bg/a/view/bivshijat-menidjyr-na-britni-spiyrs-poluchi-ogranichitelna-zapoved-167966", "text": "Върховният съд на Лос Анджелис издаде 5-годишна ограничителна заповед, забраняваща на бившия мениджър на Бритни Спиърс да контактува под каквато и да било форма с певицата или с нейното семейство. Съдийката Бренда Пени също така забрани на Сам Лютфи да прави изявления за тях и в мрежата. Тя постанови решението си, след като изслуша показанията на 44-годишния Лютфи и на бащата на Бритни, Джеймс Спиърс. Последният контролираше със съдебно решение парите и бизнес делата на дъщеря си в продължение на 11 години. Сам Лютфи беше мениджър на певицата през 2007-2008 г. По думите на Джеймс Спиърс в този период Лютфи е бил близък с дъщеря му, но след това започнал да преследва нея и семейството й в продължение на повече от 10 години. Неотдавна бившият мениджър възобновил тормоза си, което наложило намесата на съда.", "date": "2019.06.14", "title": "Бившият мениджър на Бритни Спиърс получи ограничителна заповед"}
{"url": "https://www.monitor.bg/bg/a/view/3-000-pripisali-kosachi-vmesto-da-pishat-ese-ili-sychineni-167981", "text": "Близо 3 000 или 6% от всички 49 341 явили се на матурата по български език и литература са преписали текста на „Косачи“ вместо да напишат есе или интерпретативно съчинение на последния 41 въпрос. Това сочат анализи на МОН. Преписвачите на текста са двойно повече спрямо предходната година, обясни експертът по български език и литература Александър Трингов. Според него тази година темата се е приела добре от зрелостници, тъй като разказът „Косачи“ е изучавано два пъти – в шести и в единадесети клас. Той посочи още, че почти половината зрелостници са писали есе, а малко повече от 30% - съчинение. Празен лист пък са предали над 7 400 явили са на матурата, което се равнява на 15%.  Според заместник-министър Михайлова повече зрелостници са изкарали среден или добър резултат. Тя посочи, че основно предизвикателство пред тях е разбирането на текст, извличането на информация от него, както и създаването на авторски текст. Това важи както за изпита по български език и литература, така и за тези по чужд език. „В тази посока трябва да се фокусират учителите, защото тези умения са необходими за живота. Те не могат да се придобият само при подготовка за един изпит, а се натрупват в годините. Трябва все повече да се върви в посока проверка на функционалната грамотност и не толкова на сухи знания чрез стандартизирани тестови въпроси“, подчерта Михайлова. Данни показват, че по-малко от 6% от явилите се са получили максималните четири точки на задачата за резюмиране на текст. Близо 22% не са се справили с нея и тя не им е донесла нито една.  Най-трудна се оказва задачата, която изисква разпознаване на чужда дума текст. Голяма част от зрелостници не знаели, че „хронометър“ не е българска дума.  Данните показват, че освен с резюмето и със създаването на текст, учениците са имали проблеми и с въпросите, проверяващи пунктуационната норма. Няма нито една задача, с която да имат висок процент на постижимост. В същото време познават добре правописа променливо „я“, с „о или у“ и „и или й“. Справили са се и при разпознаване на мотивите и образите в художествен текст. Цитатите и творчеството на автора, както и свързването на творбите ги е спънало.", "date": "2019.06.14", "title": "3000 преписали „Косачи“ вместо да пишат есе или съчинени"}
{"url": "https://www.monitor.bg/bg/a/view/maturite-vhod-v-38-universiteta-167982", "text": "В 38 висши учебни заведения оценката от матурата заменя тази от кандидатстудентските изпити и служи за вход, сочи справка на „Монитор“ в сайта на просветното министерство. Така тазгодишните отличници на държавните зрелостни изпити могат да влязат лесно в специалностите, които желаят, ако те попадат в този списък. В най-стария университет у нас – СУ „Св. Климент Охридски“ с матура може да се кандидатства в почти всички специалности. При някои обаче кандидатстудентският изпит има по-голяма тежест спрямо този в 12-и клас. Така за една от най-желаните специалности - „психология“, оценката от матурата по български език и литература, английски, немски, френски, испански и руски се умножава с коефициент 2,5. Резултатът от университетския изпит обаче в балообразуването се взема предвид 3 пъти. В други специалности обаче оценката от матурата се равнява на тази от кандидатстудентския изпит. Сред тях са физика, молекулярна биология, агробиотехнологии и други. Статистиката показва, че тази година отличниците по български език и литература са намалели с 1412. Миналата година бяха 6474, докато на тази повече от 77 точки са изкарали само 5062 зрелостници. В същото време слабите оценки по български език и литература се увеличават с 1 277. По английски език също има спад в резултатите, въпреки че  Тази година зрелостниците са постигнали среден резултат от 61,89 точки. Това е с близо 18 точки средно по-малко от миналогодишната сесия, когато успехът от матурата по английски бе 79,82 точки. Оценките от другите три предмета, които могат да вкарат студента в специалност „психология“ в СУ – немски, френски и испански, са сравнително високи. При тях средният резултат е много добър. Всяка една от матурите служи за вход с различни специалности в Пловдивския университет „Паисий Хилендарски“. Отличниците по химия и опазване на околната среда могат да избират между 31 специалности. Сред тях са компютърна химия, молекулярна биология, технологии в телекомуникациите, автомобилна техника, хардуерни и софтуерни науки, биоинженерство, педагогика на обучението по технологии и предприемачество и други. Тази година средният резултат по химия е по-висок от миналата. Явилите се 202-ма зрелостници са постигнали средно 77,37 точки или над отличен 5,50. Така те имат и най-висок среден резултат от всички изпити тази година. В ПУ може да се кандидатства и с оценката от държавния изпит за придобиване на професионална квалификация по професиите „химик – технолог“, „лаборант“ и „еколог“.  В Технически университет – Варна също може се кандидатства с матура. Зрелостниците могат да запишат социален мениджмънт с оценките от български език и литература или история и цивилизация. И по двата предмета обаче средният успех е около 51 точки, което се равнява на добър 4 и учениците нямат много голям шанс да бъдат приети. Оценката по физика и астрономия също служи за вход в набор от специалности във ВУЗ-а. По този предмет зрелостниците са показали средно много добри резултати - 60,83 точки. От тази учебна година в Националната музикална академия „Проф. Панчо Владигеров“ в Инструменталния факултет също ще може да се кандидатства с успешно издържан държавен изпит по теория и практика на професията в училищата по изкуства. Кандидатите придобиват право на участие в общата класация наравно с положилите изпити на НМА. Получилите общ бал по-нисък от 12 обаче не участват в класирането.  Оценките от държавните зрелостни изпити по български език и историята влизат в бала на кандидатстващите в специалността право. Така освен добро представяне на кандидатстудентските изпити, бъдещите юристи трябва да са изкарали и добри оценки на матурата, за имат по-голям шанс за влизане в университета, който желаят. Общо 27 ВУЗ-а вземат под внимание резултатите от държавните зрелостни изпити. Така в Колеж по мениджмънт, търговия и маркетинг в София оценката от матурата участва в общия бал заедно с получените точки от приемен тест и оценка от проведено интервю. Резултатите от държавните изпити в 12-и клас са важни и за Алма матер. В СУ балообразуването става с една или няколко оценки от дипломата за средно образование. Ако кандидат-студентът е държал матура, тя обаче автоматично замества по дадения предмет.", "date": "2019.06.14", "title": "Матурите вход в 38 университета (ТЕМАТА)"}
{"url": "https://www.monitor.bg:443/bg/a/view/uefa-moje-da-zatvori-vasil-levski-za-bylgarija-anglija-167974", "text": "Европейската футболна асоциация УЕФА може да нанесе тежък удар по България, като затвори Националния стадион \"Васил Левски\" за най-очаквания ни мач от евроквалификациите на 14 октомври - битката с Англия. Причината е, че срещу страната ни има стартирана дисциплинарна процедура заради расистко поведение по трибуните в двубоя с Косово, загубен с 2:3 от нашите, а сред вероятните санкции е именно мач при празни трибуни. Новината бе съобщена от официалния сайт на УЕФА. Обвиненията са, че част от феновете в сектор „Б“ на стадиона са скандирали расистки и нецензурни неща по адрес на гостите, които пък след мача са подали жалба. Напрежение имаше и в сектор „А“, където фенове на домакини и гости се псуваха и замеряха с шишета, а само бързата намеса на стюарди и полицаи предотврати боя. Въпреки че информацията бе официално съобщена от евроцентралата, членът на Изпълкома на БФС Емил Костадинов сподели, че не знае за жалба от страна на Косово. \"До нас не е достигала информация, че Националният стадион \"Васил Левски\" ще бъде затворен и на него няма да се състои европейската квалификация с Англия, сподели Костадинов. - Не знам делегатът на мача с Косово да е писал за расистки скандирания. Възможно е да го е направил, възможно е да има разследване, но това не означава, че със сигурност ще бъдем наказани. Ние категорично не приемаме подобни отношения и реакции на публиката, ако е имало такива по стадионите, когато се провеждат мачове - независимо дали те са приятелски или официални\", допълни още Костадинов. В същото време националният ни отбор загуби шест позиции в ранглистата на ФИФА. Момчетата на Красимир Балъков имат 1388 точки, което ги нарежда на 57-мо място. Победителят в Лигата на нациите - Португалия, се изкачи до петата позиция в класацията, а лидер в подреждането продължават да са белгийците, които завършиха трети на последното световно първенство. Световният шампион Франция е на второто място, пред Бразилия и съперника на България в квалификациите за Евро 2020 Англия. Другите съперници на България по пътя към Евро 2020 - Чехия и Черна гора, са пред българския тим в подреждането. Чехите са на 41-ва позиция, а черногорците са 53-ти. Косово са 121-ви.", "date": "2019.06.14", "title": "УЕФА може да затвори „Васил Левски“ за България - Англия (ОБОБЩЕНИЕ)"}
{"url": "https://www.monitor.bg:443/bg/a/view/trymp-obvini-iran-za-napadenieto-sreshtu-tankerite-167972", "text": "Американският президент Доналд Тръмп нарече Иран \"страна на терора\" и добави, че отговорността на Иран за нападенията срещу танкерите в Оманския залив е била \"разобличена\" от САЩ, предаде АП. \"Иран го е направил\", заяви във връзка с вчерашните атаки Тръмп в интервю за телевизия \"Фокс нюз\". Той се позова на видео, за което се твърди, че показва как ирански плавателен съд премахва от единия от танкерите нещо, което според САЩ е неексплодирала мина. Иран отрече да има участие в атаките. Тръмп не спомена за някакви евентуални нови ответни мерки на САЩ и същевременно заяви, че Вашингтон е бил \"много твърд със санкциите\". \"Казано им беше по много категоричен начин, че искаме да се върнат обратно на масата (на преговорите)\", каза президентът. Тръмп освен това предупреди Иран да не затваря стратегическия Ормузки проток и подчерта, че ако той бъде затворен, това няма да е за дълго. На въпрос какво смята да направи по отношение на Техеран и за да предотврати повторение на подобни случаи, Тръмп отговори: \"Ще видим\", предаде Ройтерс.", "date": "2019.06.14", "title": "Тръмп обвини Иран за нападението срещу танкерите"}
{"url": "https://www.monitor.bg:443/bg/a/view/pocheten-zlaten-lyv-za-pedro-almodovar-vyv-venecija-167965", "text": "Испанският режисьор Педро Алмодовар ще бъде удостоен с почетна награда \"Златен лъв\" за цялостно творчество на кинофестивала във Венеция. В изявлението си фестивалният директор Алберто Барбера възхвалява Алмодовар като кинодеец, предложил на публиката \"най-разноликите, провокативни и предизвикващи полемика потрети на Испания след режима на Франко\". Филмите му, които нищят \"прегрешенията, желанието и идентичността\", са пропити с \"разяждащ хумор\" и украсени \"с визуално великолепие\", допълва Барбера. Благодаря от цялото си сърце за това, че ми присъдихте тази награда\", споделя 69-годишният Педро Алмодовар.  Изявите на Алмодовар на режисьорското поприще започват през 80-те години на миналия век. Сред най-известните му кинотворби са \"Жени на ръба на нервна криза\" (1988), \"Всичко за майка ми\" (1999), \"Завръщане\" (2006). Най-новият му филм - полуавтобиографичният \"Болка и слава\", дебютира през май на кинофестивал в Кан, където изпълнителят на главната роля Антонио Бандерас спечели приза за най-добър актьор.  Тазгодишното издание на филмовия фестивал във Венеция - най-старата кинопроява в света, учредена през 1932 г., ще започне на 28 август и ще продължи до 7 септември.", "date": "2019.06.14", "title": "Почетен „Златен лъв“ за Педро Алмодовар във Венеция "}
{"url": "https://www.monitor.bg:443/bg/a/view/radev-i-orban-obsydiha-nujdata-ot-reforma-v-migracionnata-politika-na-es-167975", "text": "Президентът Румен Радев и министър-председателят на Унгария Виктор Орбан обсъдиха необходимостта от реформа в миграционната политика на ЕС, съобщиха от пресслужбата на държавния глава. Държавният глава оценил високо политиката на унгарското правителство за социални и данъчни облекчения за младите семейства. Партньорството между България и Унгария е изградено върху дълбоки исторически, културни и духовни връзки и е независимо от политическите промени, в която и да е от двете държави, била общата позиция на Радев и Орбан. Двамата били категорични, че ЕС все още няма кризисен план в случай на внезапен миграционен натиск по външните европейски граници и това трябва да се промени. Обсъдено било и двустранното сътрудничество в сферата на енергетиката, подходите в двете държави за енергийна диверсификация и по-голяма сигурност в доставките на енергийни ресурси. Радев оценил високо активната политика на унгарското правителство, насочена към създаването на перспективи за професионална реализация на младите хора в Унгария и за предоставянето на социални и данъчни облекчения на семействата. По-късно през деня Радев се срещна и със своя унграски колега - президента Янош Адер и с председателя на парламента Ласло Кьовер. По време на разговора с Кьовер било отбелязано доброто междупарламентарно сътрудничество, което разкрива благоприятни перспективи за последващо задълбочаване на приятелските връзки между България и Унгария.", "date": "2019.06.14", "title": "Радев и Орбан обсъдиха нуждата от реформа в миграционната политика на ЕС"}
{"url": "https://www.monitor.bg:443/bg/a/view/pryskaha-sreshtu-kyrleji-okolo-ndk-i-voenna-akademija-167968", "text": "Днес са извършени обработки срещу кърлежи на зелени площи в парка на НДК и на Военната академия „Г. С. Раковски“, както и площи в район „Витоша“, съобщиха от Столичната общината. До момента са направени две обработки срещу кърлежи на парковете, градините и междублоковите пространства, гробищните паркове, като в масово посещаваните паркове и градини и на зелени площи, където се провеждат спортни и културни дейности. Извънредни е пръскано при НДК, Борисова градина, „Южен парк“, зелени площи към резиденция „Бояна“, парка при Военна академия и парк „Хиподрума“. „Извършена е и допълнителна обработка на гробищните паркове в периода 10 – 13 юни 2019 г. срещу кърлежи и комари във връзка с предстоящото възпоменание Задушница. Тази пролет е направена и обработка срещу ларви на комари на естествени и изкуствени водоеми, речни корита. Направена е и обработка срещу гризачи на парковете, градините и междублоковите пространства, гробищните паркове, транспортните ивици и булеварди“, уточняват от кметството.", "date": "2019.06.14", "title": "Пръскаха срещу кърлежи около НДК и Военна академия"}
{"url": "https://www.monitor.bg:443/bg/a/view/ot-vsjako-dyrvo-svirka-ne-stava-koltuklieva-167967", "text": "От всяко дърво свирка не става. Време е май и възрусата Колтуклиева да го разбере. Колкото и да се старае, опитите й да влезе отново в оборот все по-видимо са обречени на неуспех. Ето защо Сончето да си налегне фешън парцалките, да се съсредоточи върху фотосесиите и да спре да занимава света със себе си, защото отдавна вече никой не се вълнува от нея. Скандалджийската й особа не е разпознаваема и не беше случайно, че изхвърча като тапа от шампанско от шоуто „VIP brother”. Публиката я изхвърли за отрицателно време като непотребен парцал, отвратена от лицемерието и високомерието й. Кратките музикални форми, в които се пробва напоследък скандалната пиарка, глътнала 90 бона от БГ Мадоф на три сеанса, не й се отдават определено. Те издават умора, а колкото и да разчита на отминала слава, Соня не може да влияе на гравитацията на времето. въпреки кокетните опити да смигне на богатия клиент БГ Мадоф. Нямаш шанс, Сонче, не го ли разбра? Спонсорът е обновил медийния си бардак и вече не те иска в него. Други твои колеги вече задоволяват банкера беглец, докато се укрива в Белград. Мизерно и жалко е как, достигнала до онзи етап, в който никой вече не й предлага да й плаща, защото това са хвърлени на вятъра пари, Колтуклиева се самопредлага с различни фейсбук статуси с основен рефрен Пеевски. Харесва й ги предимно друг един фен на Белградската духова музика – Агент Академик. Той е хитрец, защото, за хонорари. Качила се на последния влак, тя пък върти-суче, все познатата чалга. В мазна свирка към господаря, на когото още иска да се харесва, Колтуклиева лъже, че Канал 3 е на Пеевски и злобее, че Васил Иванов бил прескочил в Нова, където след злополучния опит нея вече не я искат и за VIP гост. И в кратките музикални форми си има кулминация. При Соня тя достига с репликата: „Всъщност, Делян Пеевски поръчва музиката, Кирил Домусчиев плаща сметката.“ Всъщност, Сонче, БГ Мадоф поръчва Белградската духова музика. А на кого плаща – се разбра по време на делото за фалита на КТБ. Свиркаджиите няма защо да се бутат в навалицата. На БГ са му по-безценни агентите. Ти по-добре си мисли за юлското заседание по делото за укритите от теб данъци. Банкерът беглец Цветан Василев трябва да бъде разпитан в Белград със съдебна поръчка, за да каже как си му лъскала... имиджа за 90 бона в периода 2010-2012 г. Явно не му е харесало толкова, след като ти е врътнал кранчето.", "date": "2019.06.14", "title": "От всяко дърво свирка не става, Колтуклиева"}
{"url": "https://www.monitor.bg:443/bg/a/view/chicho-venci-iska-shamari-za-futbolistite-djendyri-167973", "text": "Шамареният скандал в юношеския ни национален отбор до 18 години предизвика интересна реакция у собственика на „Славия“ Венцеслав Стефанов. Както е ясно, БФС разследва селекционера на тима Ангел Стойков, който си позволил да удари шамари на игарчите Димитър Стоянов от „Славия“ и Мартин Петков-Гривата от „Левски“ по време на турнира „Валентин Гранаткин“ в Санкт Петербург, тъй като двамата не изпълнявали указанията му и нарушавали дисциплината. Вместо да се възмути обаче, Венци Стефанов поощри треньора. „Трябва да се спре с джендърството, защото националният отбор е за мъжки момчета!, изригна босът на „белите“. - Имало е висок тон в съблекалнята, което е нормално и аз напълно подкрепям Ангел Стойков. Трябва да се престане с това лигавене. Даже ще ви кажа, че ако е имало шамари, малко им е било. Тези пикльовци трябва да разберат, че да играеш за България е чест! Едно време имаше дисциплина на всички нива и затова имаше и мъже. Знаете ли колко шамари са изяли Христо Стоичков и Емил Костадинов като юноши?! Сегашните момченца трябва да се научат, че не става да мислиш само за татуировки, заведения и да си с телефончето под ръка. Ако бях в Русия, не само щеше да има шамари в съблекалнята, а щях да ги оставя да се прибират на стоп от Санкт Петербург”, завърши винаги колоритният Стефанов.", "date": "2019.06.14", "title": "Чичо Венци иска шамари за футболистите джендъри"}
{"url": "https://www.monitor.bg:443/bg/a/view/vlakyt-sys-160-km-v-chas-do-burgas-prez-2023-g-167963", "text": "До четири години по линията София-Бургас ще се пътува със скорост от 160 км/час. В голямата си част новото трасе София-Бургас е готово, като остава да се довърши отсечката Елин Пелин-Костенец. Голяма инвестиция ще се направи и в пътния възел при Пловдив, обяви транспортният министър Росен Желязков. До края на месеца ще бъде обявена новата билетоиздаваща система на БДЖ. С нея билетите ще може да се купуват онлайн и от специални ПОС терминали в гаровите комплекси и станциите. Системата ще позволи и и значително ще се подобри контролът. Работи се за подобряване на сигурността във влаковете, особено по отношение борбата с гратисчийството, каза още министърът. Той направи този коментар по повод скорошния инцидент, при който нередовен пътник бе заснет да заплашва кондуктор във влака. Относно концесията на летище София министърът отново коментира, че до средата на месец юли вероятно ще бъде избран концесионер. Според Желязков се очаква поне 2 млрд. лева да влязат в бюджета от концесията първоначално, като впоследствие ще се реши дали част от парите да бъдат насочени за погасяване на дълговете на БДЖ към държавата. Годишните за подпомагане на пенсионната система, както е предвидено по закон. Както „Монитор“ написа, вече се предприемат мерки към изваждане на 5000 км пътища от обхвата на тол системата. Пред bTV Желязков коментира, че пътищата от втори и трети клас ще бъдат извадени от тола и след като това стане, няма да има основания за поскъпване на билетите за автобус, както и за стоките.", "date": "2019.06.14", "title": "Влакът със 160 км в час до Бургас през 2023 г."}
{"url": "https://www.monitor.bg:443/bg/a/view/danychni-vadjat-na-tyrg-16-tona-salam-i-kashkaval-167962", "text": "16 тона колбаси и кашакавали извади на търг бургаската НАП.  Хранителните стоки идват от Германия и са внесени в страната ни от фирма с неплатени задължения, уточниха от данъчното. \"При проверка на място от екип на звеното „Фискален контрол“ се е оказало, че вносителят има просрочени задължения. Наложено е било обезпечение на стоката, което обаче не е внесено в срок. Фирмата е обжалвала, но съдът е потвърдил действията на приходната администрация и съгласно действащото законодателство, собственик на хранителните продукти става държавата\", обясниха от приходното ведомство. Продажбата ще бъде извършена чрез пряко договаряне на 24 юни от отдел „Държавни вземания“ на НАП Бургас. Желаещите да участват трябва до 20 юни да внесат в ТД на НАП Бургас необходимите документи. Оглед на стоката, която се съхранява в хладилна камера в Рибно пристанище Бургас може да се направи на 18 и 19 юни във времето от 13.00 до 15.00 часа. Срокът на годност на колбасите изтича през февруари 2021 г., а на кашкавалите, които са различни видове -  февруари и април 2020 г. Хранителните продукти имат протокол за извършена проверка от Българската агенция по безопасност на храните. От началото на годината чрез подобни продажби на отнети и конфискувани в полза на държавата стоки, НАП Бургас е внесла в републиканския бюджет близо 300 хил. лв., съобщиха от ведомството.", "date": "2019.06.14", "title": "Данъчни вадят на търг 16 тона салам и кашкавал"}
{"url": "https://www.monitor.bg:443/bg/a/view/iskat-muzej-na-georgi-parcalev-v-levski-167964", "text": "Екипът на архитектурно студио от София днес представи проект за музей \"Георги Парцалев\" в родния град на актьора – Левски. Идеята е да се съхрани паметта за големия български артист, чието творчество е национално културно наследство. Архитектурното решение предвижда създаване на голям културен център в град Левски, който да носи името на Георги Парцалев и да обединява читалище \"Георги Парцалев\", летен театър и музей. Архитектите Хари Караламбев и Мери Клинчева, както и Даниела Тодорова, представител на скулптура Тодор Тодоров, са представили проект за музея, негов 3D модел, концепция и параметрите му. Проектът предвижда създаване на скулптора на Георги Парцалев, музей и художествена галерия, от които да се усеща духът на актьора и величието на неговото човешко и артистично присъствие, са посочили създателите.  Проектът е показан в рамките на Празниците на изкуствата на името на Георги Парцалев, които продължават до неделя включително в Левски.", "date": "2019.06.14", "title": "Искат музей на Георги Парцалев в Левски "}
{"url": "https://www.monitor.bg:443/bg/a/view/cska-podpisa-s-brazilski-vratar-167971", "text": "ЦСКА привлече в редиците си седмо ново попълнение преди новия сезон. Договор с тима подписа 28-годишният вратар Густаво Бузато. Бразилецът обаче няма да заема квота за чужденец, тъй като разполага с италиански паспорт. Той е юноша на местния гранд “Гремио”, с който записва няколко мача в различни първенства и дори става вицешампион на родината си през 2013г. След това играе за по-скромни тимове като “Иказа”, “Америка” (Рио Гранде до Норте), “Атлетико Гояс”, “Апаресидензе”, “Наутико” и “Сампайо Корейа“. Последните няколко месеца Бузато е бил част от състава на “Итуано” (Сао Пауло). След подписването на договора футболистът веднага замина за Тетевен, където ще се включи в подготовката на новия си отбор. Бузато е седмото попълнение за ЦСКА досега, като преди него тимът парафира с бранителя Петър Занев, шотландеца Тони Уот, руснака Денис Давидов, италианеца Диего Фабрини, ирландеца Греъм Кери, както и с португалеца Нуно Томаш, който бе откупен от “Беленензеш”. Междувременно от клуба спазиха обещанието си и се включиха в акцията по кръводаряване във ВМА. „Червените“ бяха представени от легендата Джони Велинов, какти и от треньора в ДЮШ Атанас Борносузов. \"Дарих кръв за първи път. Доскоро имах грешна представа за кръводряването, но се поинтересувах, след като клубът организира кампанията и разбрах, че е много полезно и не е страшно. Самият процес продължи 5-6 минути, чувствам се добре и със сигурност ще дарявам и за в бъдеще\", коментира Борносузов пред клубния сайт.", "date": "2019.06.14", "title": "ЦСКА подписа с бразилски вратар"}
{"url": "https://www.monitor.bg:443/bg/a/view/500-000-evro-spyvat-kristian-dimitrov-za-levski-167969", "text": "Считаният за сигурен трансфер на Кристиан Димитров в „Левски“ засега е замразен. Причината е финансова – от „Ботев“ (Пд) искат да получат за национала си 500 000 евро. „Сините“ обаче са готови да извадят наполовина, като предлагат разликата да бъде записана като процент от евентуален трансфер в чужбина.  Така засега 22-годишният защитник ще продължи да се готви с „канарчетата“, докато чака двата клуба да се разберат. Иначе самият Димитров се разбра за личните си условия с „Левски“, където ще работи с Петър Хубчев, но засега сделката е стопирана. Междувременно стана ясно, че „сините“ освободиха и вратаря Александър Любенов, който разтрогна договора си и двете страни се разделят по взаимно съгласие. През миналия сезон стражът бе под наем в “Локомотив” (София) и записа 29 мача във Втора лига. Вратарят вече има няколко предложения за продължаване на кариерата, като в момента обмисля офертите. Любенов стана 14-ият футболист, който напуска “Герена”. Преди него от тима си тръгнаха Валери Божинов, Давид Яблонски, Жерсон Кабрал, Милош Цветкович, Богдан Вашчук, Антони Белмонт, Серджиу Буш, Луи Нганиони, Ривалдиньо, Седрик Унтонджи, Филипе Нашименто, Луан Виана и Алекс Боримиров.", "date": "2019.06.14", "title": "500 000 евро спъват Кристиан Димитров за „Левски“"}
{"url": "https://www.monitor.bg:443/bg/a/view/50-000-fenove-privetstvaha-azar-v-real-167970", "text": "Новото звездно попълнение на “Реал” (Мадрид) Еден Азар премина успешно медицинските прегледи и официално подписа своя договор с „кралския клуб”. Белгийският национал парафира контракта с президента Флорентино Перес, а минути по-късно бившият вече играч на “Челси” позира с бяла фланелка без номер.  Припомняме, че испанският гранд закупи плеймейкъра за 100 милиона евро с добавени 50 милиона евро под формата на бонуси. Минути след парафирането Азар се съблече по екип и бе приветстван от 50 000 фенове по трибуните на стадион „Сантяго Бернабеу“. За удоволствие на запалянковците той подриблира малко, а след това бе принуден да целуне емблемата. „Това е сбъдната мечта“, разкри Азар. Той обаче призна и за куриоз - все още не е ясно с какъв номер ще играе през новия сезон. “Поговорих с Лука Модрич по темата, а посредник беше Матео Ковачич. Попитах го дали би ми отстъпил “десетката”, но той не се съгласи”, призна с усмивка Азар, който ще трябва да избира между номера 7 и 11. Представянето на звездното попълнение не мина и без любопитна случка на трибуните. Сред бялото множество се появи човек с екип на големия съперник „Барселона“, който невъзмутимо зае мястото си на стадиона. Естествено, облеклото му не остана незабелязано и останалите фенове настойчиво го подканиха да свали фланелката, което той в крайна сметка направи, за да не си навлече и физическа саморазправа. В крайна сметка последваха бурни аплодисменти. 18-годишният халф, познат като Японския Меси, ще играе за дублиращия отбор поне на този етап. Преди това Кубо защитаваше цветовете на “Токио”. През сезон 2018/2019 той успя да изиграе 13 мача в шампионата на Япония и да вкара 4 гола. На 9 юни дебютира в националния отбор на \"самураите\" в приятелски мач с Ел Салвадор (2:0). Според “Марка“ “Реал” (Мадрид) е сключил петгодишен договор с Кубо с годишна заплата от 1,2 милиона евро. Интерес към играча имаше и от страна на “Барселона“.", "date": "2019.06.14", "title": "50 000 фенове приветстваха Азар в „Реал“"}
{"url": "https://www.monitor.bg:443/bg/a/view/dilyrite-na-borsata-za-metali-v-london-na-suh-rejim-167960", "text": "Световно известната борса за метали в Лондон (LME) обяви днес, че забранява на дилърите на борсата да пият алкохол в работно време. Така се слага край на практика, която е в сила от викторианската епоха, предаде АФП. Лондонската борса за метали, която празнува 142 години от създаването си, официално обяви решението си, според което \"персоналът работещ на \"ринга\", не може да употребява алкохол преди да си е свършил задълженията\", поясни говорител борсата. LME е последната в Европа, която все още приема да се търгува чрез публичен търг в помещение в сърцето на Ситито, наречено пръстена (the ring), в което дилърите подават поръчките от кръг, оформен от червени канапета. Групата, управляваща борсата, се опитва да се раздели с прилепчивата си репутация, поддържана, според агенция Блумбърг, от Найджъл Фараж, който започва професионалния си живот в залата за търгове на Лондонската борса за метали. Той не е спирал да разказва алкохолните си подвизи, преди да сложи начало на политическата си кариера и да стане един от пламенните защитници на Брекзита, отбелязва АФП. Лондонската борса за метали, която е филиал на групата, управляваща Хонконгската борса, е един от най-големите пазари за метали в света.", "date": "2019.06.14", "title": "Дилърите на борсата за метали в Лондон на сух режим"}
{"url": "https://www.monitor.bg:443/bg/a/view/falshivite-novini-preskachat-ot-politikata-na-sporta-167955", "text": "Фалшивите новини да надраснат политическата и да започнат да навлизат и в други сфери на информационния поток. Това предвиди Томас Кент, лектор в Колумбийския университет в САЩ, по време на Шестия световен конгрес на информационните агенции. Във втория ден от медийното събитие, домакин на което е Българската телеграфна агенция, една от основните теми, разглеждани от делегати от над 100 държави, беше именно тази за дезинформацията. \"Засега повечето фалшиви новини са акцентирани основно върху политическата среда. Но това няма да остане така за дълго. В спорта вече се забелязва известно увеличаване на обема от невярна информация. Пример за това могат да послужат видеата за голове, които всъщност никога не са се случвали\", коментира Кент, като не пропусна да подчертае, че именно заради това медиите трябва да се фокусират върху това да обучат целия си екип от журналисти, независимо дали се занимават с разследвания, политика, спорт или лайфстайл, в това Медийният експерт открои и друга тенденция - демократизацията на фалшивите новини. \"Всеки може да създава и разпространява подвеждащо съдържание днес. Нещо повече, има и широко достъпен софтуер, който спомага за тази дейност\", добави Кент. Всички панелисти се обединиха и около идеята, че фалшивите новини вече не се разпространяват предимно с текст, като все по-масово се използва манипулацията на видеоматериали и изображения. Така например миналата година недоброжелатели разпространяват видео под шапката на Би Би Си, в което се съобщава за авария в електроцентрала в бившите съветски страни. Големият проблем за информационните агенции, които имат изградено вече доверие у потребителите си, е фактът, че създателите на фалшиви новини могат да имитират всеки техен продукт. \"Трябва да се следят каналите, по които хората достигат до новините. Това включва и социалните медии\", категоричен беше и Мохамед Джамал Алраиси, изпълнителен директор на WAN News Agency в Обединените арабски емирства. По думите му, на фона на настоящата екосистема в медиите, от особена важност е партньорството между агенциите в различните държави, като по този начин ще се подобри и механизмът за проверяването на фактите. До този извод експертите стигат след множеството сключени партньорства от страна на компанията с медии, които правят точно това - да проверяват дали дадена информация е истина или не. \"Всички смятат, че партньорството между Фейсбук и AFP е под въпрос, защото те ни плащат. Но трябва да подчертая, че ние сме абсолютно редакционно независими\", обясни Ерик Уишарт, главен редактор на специалните проекти в AFP, Франция. Той добави, че агенцията получава от социалната мрежа набор от истории със съмнение за достоверност. В случай че бъде открита фалшива новина, Фейсбук санкционира според политиката си нейния източник/разпространител. \"От началото на годината работим заедно със социалната медия, най-вече когато става въпрос за публикуване на фалшиви изображения с испански език\", добави от своя страна и Ана Джонсън, директор на новините за Европа и Африка на AP, САЩ. Каналите за моментни съобщения, като WhatsApp и Telegram, функционират все повече като средство за разпространяване на дезинформация. Обучения сред обществото и журналистите на тема медийна грамотност, основаването на цели екипи от fact-checkers (проверяващи фактите), безпристрастното отношение към новините и бързата реакция към опровергаването на налична невярна информация - това са част от мерките, които експертите посочиха за справяне с фалшивите новини. \"Често се стига дори до смъртни случаи. А извършителите остават ненаказани\", подчерта и преподавателят по журналистика в индийския университет Ashoka Сидхарта Дюби. Той добави, че в страната му се е създала цяла индустрия от бивши журналисти и редактори, които се занимават единствено с проверяването на информацията. Сред идеите за справяне с фалшивите новини по време на панела бе и тази за създаването на форма на саморегулация - основаването на рейтингова платформа за оценяването на количеството фалшиви новини, публикувани от дадена медия. По този начин, изтъкнаха говорителите, самите новинарски сайтове биха поели наистина отговорността за това да избягват да дават трибуна на дезинформацията.", "date": "2019.06.14", "title": "Фалшивите новини прескачат от политиката на спорта"}
{"url": "https://www.monitor.bg:443/bg/a/view/gledame-volejbolistite-prjako-po-max-sport-1-167951", "text": "Спортните канали на А1 ще излъчат пряко трите мача на българския национален отбор по волейбол за мъже от третия кръг на мачовете в Лигата на нациите този уикенд. Домакин на турнира е зала „Конгресна” в Двореца на културата и спорта във Варна, а най-добрата новина за нашия състав е завръщането след почивка на голямата ни звезда Цветан Соколов. Първият двубой за възпитаниците на Силвано Пранди е в петък, 14 юни, от 20:40 часа, а съперник е съставът на Австралия. Във втория двубой, в събота и отново от 20:40 часа, „лъвовете” се изправят срещу Япония, а мачовете във Варна приключват в неделя, пак по същото време, с битка срещу силния състав на Италия. Трите двубоя ще се излъчат пряко по MAX Sport 1. До момента нашите национали записаха шест двубоя, по три в Аржентина и Китай, в които инкасираха четири загуби – от Аржентина, Португалия, Китай и Полша, както и две победи – срещу Канада и Франция. Този актив отрежда на България 12-та позиция във временното класиране, а добро представяне на родна земя може да изкачи момчетата на Силвано Пранди в топ 8.", "date": "2019.06.14", "title": "Гледаме волейболистите пряко по MAX Sport 1"}
{"url": "https://www.monitor.bg:443/bg/a/view/sys-zabiti-kirki-v-kola-zapochna-kampanijata-za-rektor-na-tehnicheskija-universitet-vyv-varna-167961", "text": "Със забити кирки в колата на проф. Венцислав Вълчев започна кампанията за ректор на Техническия университет във Варна. Проф. Вълчев, който е един от кандидатите бил сюрпризиран неприятно рано сутринта в петък, след като заварил семейния автомобил „Рено“ с две забити в него кирки. Злосторниците са направили опит да сплашат професора със забити в предния капак и покрива на френското возило, коментират в университета, като свързват посегателството с предстоящияизбор на нов ректор. Снимка от вандалщината с колата на проф. Вълчев бе публикувана на страницата във Фейсбук на съпругата му Светлана Лесидренска, която посочва „Това е нашата кола!“ Потърпевшият проф. Вълчев не отрече за случилото се с автомобила, но отказа коментари с мотива, че така е бил посъветван от разследващите, които в момента работят по случая. Няма информация и подробности за вандалския акт и от ОД на МВР - Варна. „Явно кандидат-ректорската кампания е в разгара си! Вече сме на етап - дойдоха тези с кирките и лопатите!“, коментира обаче в социалната мрежа възмутената ректорска съпруга. Зловещата находка, напомняща рекета и уличната разправа на мутрите от 90-те години на миналия век в България, се случва само 10 дни преди провеждането на изборите за нов ректор на ТУ-Варна, в които проф. Вълчев е кандидат. Това е пореден скандал, свързан с ректор на Техническия университет във Варна, след като предшественикът му бе свален през ноември, миналата година, за плагиатство „в особено големи размери“. Тогава Комисията по академична етика към министъра на образованието излезе със заключение, че тогавашния ректор Росен Василев е станал доктор на науките и професор, като е преписвал дословно чужди трудове. Проверка на образователното министерство откри „брутално сходство“ между сравняваните научни разработки. „Преписани са 6 от 7-те глави в дисертацията на ректора, а сходството е между 90% и 100%“, посочи комисията. Ректорският пост бе поверен временно на проф. Розалина Димова, която пък освободи Василев като професор, а той обжалва заповедта й в съда. В началото на тази година с решение от 22 февруари стана ясно, че Варненският районен съд е направил „подарък“ на проф. Василев, като го е възстановил на длъжността му ректор на Техническия университет- Варна. Причината за това се оказа формална - че е освободен от временния ректор, а не от общото академично събрание, което го е избрало. Съдебното решение обаче предизвика тогава явно недоумение, защото жалбата на Василев бе срещу заповедта за уволнението му като професор, а съдът се произнасе за ректорската му длъжност. Впоследствие проф. Димова обжалва акта на Районния съд пред по-висшите инстанции, които даваха разнопосочни тълкувания, но не се стигна до възстановяването на ректорската длъжност на уволнения професор. Месец по-късно, на 22 март, Общото събрание избра проф. д-р инж. Венцислав Вълчев за ректор. Той спечели изборите след второ гласуване с мнозинство от 95 гласа, за да поеме поста само за броени месеци, докато довърши мандата на уволнения проф. Василев. Редовните избори за нов ректор са насрочени за 24 юни, а освен Венцислав Вълчев, за поста са се кандидатирали още доцентите Антон Георгиев и Божидар Дяков.  ", "date": "2019.06.14", "title": "Кирки в колата за кандидат-ректор на Техническия университет във Варна  "}
{"url": "https://www.monitor.bg:443/bg/a/view/kristina-dimitrova-izleze-na-modna-fiesta-albena-kato-piratka-167954", "text": "Певицата Кристина Димитрова пристигна за откриването на Модна фиеста Албена, в компанията на красив мъж, който всички оприличават на Мич от „Спасители на плажа”. „Секси”, както наричат Кристина Димитрова, излезе в целия си блясък на сцената на басейн „Маритим Парадайс Блу” и танцуваше като истинска пиратка. Около нея бяха от красиви, по-красиви девойки от столичната агенция за модели и манекени на Ивет Григорова - „Ивет фешън”. Започнаха дефилетата с плажа, а вечерта завърши с дизайнерката Стефка Гущерова, от модна къща „Шик”, която по нищо не се отличаваше от моделките, дошла с над 100 тоалета специално за Модна фиеста Албена. Пиршество на очите, разточителство на багрите, финес и много разкош -  така завърши първият ден на модната фиеста в петзвездния хотел „Фламинго Гранд”, за да продължи шоуто до късно с презентацията на книгата на великолепния чаровник Орлин Горанов, по който въздишат и в момента много жени.", "date": "2019.06.14", "title": "Кристина Димитрова излезе на Модна фиеста Албена като пиратка"}
{"url": "https://www.monitor.bg:443/bg/a/view/stimulirat-kryvodariteli-s-bezplaten-bilet-za-kino-167948", "text": "Акцията „Дари кръв - вземи билет и звезден автограф“ се провежда във Варна в Световния ден на кръводаряването. Инициативата е част от Международния фестивал на червенокръстките и здравни филми. Всеки, който дари кръв, за да спаси нечий човешки живот, получава билет за прожекция по избор от програмата на 18-ия Международен фестивал на червенокръстките и здравни филми, а заедно с него и автограф от звездните гости на фестивала. Кръводарителската акция се организира за втора поредна година от Областен съвет на БЧК, Български младежки Червен кръст, Медицински университет и Регионалния център по трансфузионна хематология във Варна, с подкрепата на Общината. Целта на кампанията е да мотивира младите хора да станат доброволни кръводарители, да повиши информираността им по темата и по този начин да се намали недостига на кръв на национално ниво. В рамките на 18-ия Международен Фестивал на червенокръстките и здравни филми организаторите представят и устройство за изкуствено зрение Orcam и система за безопасност на пътя Mobileye. Община Варна ще бъде първата в България, която ще въведе с помощта на ЕК тези технологии в подкрепа на хората с увреждания.  ", "date": "2019.06.14", "title": "Стимулират кръводарители с безплатен билет за кино "}
{"url": "https://www.monitor.bg:443/bg/a/view/vss-shte-puska-razsledvanijata-sreshtu-trimata-golemi-167950", "text": "Правосъдният министър и трима членове на Висшия съдебен съвет (ВСС) ще могат да искат разследване на \"тримата големи\" в правосъдието – председателите на Върховния касационен съд (ВКС), на Върховния административен съд (ВАС) и на главния прокурор. Това са част от промените в Закона за съдебната власт (ЗСВ) и в Наказателно-процесуалния кодекс (НПК), които министърът на правосъдието Данаил Кирилов представи на заседание на работната група, което се излъчва и онлайн. Предложението за започване на наказателно производство за умишлено престъпление от общ характер срещу \"тримата големи\" в съдебната власт трябва да бъде придружено от подробни мотиви, а за приемането на решение за неговия старт ще са нужни гласовете на поне 17 от членовете на кадровия орган. Предложенията за импийчмънт ще се разглеждат в срок до седем дни от постъпването им на заседание на Пленума на ВСС. В случай, че има квалифицирано мнозинство сред кадровиците, с което те разрешат разследване спрямо някой от \"тримата големи\", то той ще бъде отстраняван от длъжност до приключване на наказателното производство. Решението на Пленума подлежи на обжалване в тридневен срок пред петчленен състав на ВАС, а решението ще се постановява в 7-дневен срок, което ще е окончателно. „С приемането на промените в НПК ще се отговори на обществените очаквания за гарантиране на ефективното и безпристрастното провеждане на разследвания срещу „тримата големи“, каза министърът на правосъдието Данаил Кирилов. Той уточни, че със законопроекта ще се постигне баланс между обществения интерес от служебното положение на „тримата големи“ и те да не могат да възпрепятстват разследването срещу тях и от друга страна правата на заинтересуваните лица да бъдат защитени. Министър Кирилов обърна внимание на един от текстовете, в който се предвижда, че по предложение на министъра на правосъдието и трима членове на Висшия съдебен съвет, ще могат да искат разследване на \"тримата големи“. Съответната колегия на ВСС дава разрешение за започване на наказателно производство за умишлено престъпление от общ характер срещу „тримата големи“ и за временното им отстраняване от длъжност. Това временно отстраняване не може да е по- дълго от посочения общ срок за продължителност на разследването в НПК. Разследването на висшите магистрати ще се извършва от прокурор от Спецпрокуратурата и Софийската градска прокуратура.  Кирилов още в началото обърна внимание на това, че всеки може да уведоми ВСС за „тримата големи“, ако имат доказателства уличаващи ги в престъпление. Кирилов заяви, че чл. 230 от Закона за Съдебната власт е напълно излишен. „Аз смятам и аргументирам пред вас, че и в сегашния си вид дори само с конституционна уредба би могло да се прилага временно отстраняване на магистрати на база на конституционния текст. Вместо това както забелязахте вместо чл. 230 да се приеме един чисто нов текст на чл. 230 а, който да бъде само за специфичната хипотеза временно отстраняване на председател на ВКС, председател на ВАС и главен прокурор“, посочи Кирилов.", "date": "2019.06.14", "title": "ВСС ще „пуска“ разследванията срещу „тримата големи“"}
{"url": "https://www.monitor.bg:443/bg/a/view/s-1-2-mln-lv-remontirat-po-proekt-varnenskija-zoopark-167952", "text": "Община Варна ще обнови градския зоопарк по проект на стойност 1,2 млн. лв., осигурени чрез заем от Регионалния фонд за градско развитие - един от двата фонда по финансовия инструмент JESSICA, и Експресбанк АД. Днес договорът бе подписан от кмета на Варна Иван Портних и ръководителя на фонда, Мартин Заимов. Реконструкцията и модернизацията на зоопарка включва проектиране и ремонт на сектор „хищници“ и „маймуни“, обновяване на входната зона, изграждане на павилион за продажба на сувенири, на нова зона за отдих и детска площадка. „Радвам се, че сме на финалната права за реализацията на тази инициатива, защото зоологическата градина се намира в историческото ядро на Морската градина и условията в нея трябва да бъдат на нужното ниво. Благодаря на ръководството на фонда и на екипа на зоопарка за положените усилия. С фонда вече имаме една добра съвместна история с успешно реализирани проекти – пример за това е Юнашкият салон, който преди години тънеше в разруха, а днес е център за провеждане на много събития. Разбира се, обсъждаме още проекти  - за обновяването на спортната база в целия град, за изграждане на голям подземен паркинг на спортна зала, които вярвам, че ще реализираме успешно“, заяви Портних. „В България има учудващо много - от една страна зоокътове, които от друга страна повечето са в немодерен вид. Модерният вид предполага много по-голяма грижа за животните, затова приветствам реализирането на подобен тип проект във Варна“, заяви Мартин Заимов. Община Варна е първата в България, която получава одобрение за използване на този финансов инструмент за ремонт на зоопарка, който е създаден през 1961. В момента се управлява от общинско предприятие „Зоопарк – Спасителен център”, който полага грижи за над 60 вида, представени с около 400 животни. Всяка година зоопаркът се посещава от над 150 000 души, като на година броят им расте с 10 000.", "date": "2019.06.14", "title": "С 1,2 млн. лв. ремонтират по проект варненския зоопарк "}
{"url": "https://www.monitor.bg:443/bg/a/view/turisticheskata-industrija-v-hyrvatija-iska-oshte-chujdi-rabotnici-167953", "text": "Хърватската туристическа индустрия, главен мотор на икономиката, призова в петък правителството да допусне повече чуждестранни работници в сектора, за да има достатъчно персонал в барове и ресторанти в разгара на туристическия сезон, съобщи Reuters. Хърватия, най-младата членка на ЕС, зависи в голяма степен от приходите от туризма, като индустрията произвежда почти 20% от БВП. Преди главния туристически сезон ситуацията с работната сила е критична и отварянето на някои туристически обекти като барове и ресторанти е под въпрос, заявиха Хърватската асоциация на туристическите фирми (HUT) и Националната асоциация на работодателите (HUP) в общ апел към правителството. През декември Хърватия увеличи броя на лицензите за чуждестранни работници за 2019 г. на 65 100 от 38 769 през миналата година. Квотата за работници в туризма бе увеличена на 15 611 от 8930. Средната работна заплата в Хърватия е била 6464 куни (983 долара) през март. Безработицата през април е била 8,6%.", "date": "2019.06.14", "title": "Туристическата индустрия в Хърватия иска още чужди работници"}
{"url": "https://www.monitor.bg:443/bg/a/view/italija-kazva-sbogom-na-pesticidite-167946", "text": "Освободената от пестициди земя на Италия започва с територията на 70 големи общини. Техните кметове се обединиха в национално сдружение, чиято цел е в страната да се ограничи до минимум използването на вредни за човека и животните химически препарати. Като начало първите граждани на въпросните общини забраниха пръскането с глифосфат на тревните площи, цветните алеи и дърветата в местните паркове и площадки за детски игри. Разпореждането се отнася също така за растителността и насажденията в близост до училища, детски градини, игрища, където се събират подрастващи и т.н. Освен това общинските ръководства ще оказват конкретна техническа и материална помощ на всеки селски стопанин, който обработва земя в крайградските зони и не желае да използва пестициди. Най-голямата от обявилите война на химията италиански общини е тази на намиращия се северно от Венеция и в полите на Алпите голям туристически и индустриален град Белуно, който е и център на едноименната провинция - окръг. Неговият кмет Якопо Масаро пръв в страната е забранил пръскането с пестициди в местните паркове и зелени зони, като в същото време е въвел строг регламент на какво разстояние от жилищните сгради да ги използват земеделците. Освен че е инициатор на национланото движение „Не на пестицидите!“, Масаро е твърдо решен Белуно и районът около него да станат първата италианска „Био провинция“. За целта като началло той призова преди няколко дни всички местни винопроизводители към по-голяма отговорност при използването на всякакви химически препарати. Просто за да не се повтори модела на района около съседния град Тревизо, където се точи прочутия пенлив елексир „Просеко“, но където според Масаро използването на хербициди е свръх интензивно и опасно за човешкото здраве. Свидетелство за подкрепата на инициативата на 70-та италиански кметове е фактът, че за по-малко от седмица в разкритата от тях във Фейсбук група „Не на пестицидите!“ са се включили 57 хиляди поддръжници на идеята от цялата страна.", "date": "2019.06.14", "title": "Италия казва „Сбогом!“ на пестицидите"}
{"url": "https://www.monitor.bg:443/bg/a/view/brazilija-startira-kato-favorit-v-kopa-amerika-prevu-167956", "text": "Бразилия стартира като основен фаворит за спечелване на Копа Америка 2019. Елитната надпревара започва рано утре сутрин българско време с мач между селесао и Боливия. Коефициентът за спечелване на „домашния“ турнир от Бразилия е едва 2, макар че тимът ще е без голямата си звезда Неймар, който се контузи малко преди началото на надпреварата. Историята също е на страната на бразилците, които досега 4 пъти са домакинствали Копа Америка и винаги са я печелили. Основен конкурент по традиция ще бъде Аржентина на Лео Меси, който ще се опита да спечели първи трофей с екипа на националния отбор. Звездата на „Барселона“ обаче ще трябва да се оправя с голямо количество млади и неопитни съотборници - 15 от 23-мата играчи на Аржентина нямат повече от 15 мача с националния екип. Там ще бъдат обаче и опитните Анхел ди Мария, Серхио Агуеро и Пауло Дибала. „Гаучосите“ не са прегръщали купата от 1993 година. Последните две издания бяха спечелени от Чили, който се справяше с Аржентина на финала след изпълнение на дузпи. Тимът ще опита да направи нещо голямо и за трети пореден път да завоюва трофея. Златното поколение вече се изчерпа, но селекционерът Рейналдо Руеда е амбициран да покаже, че и новата вълна може да постига големи победи. Уругвай пък отново е в ролята на скрит фаворит. Тимът се представи най-добре статистически от всички южноамерикански отбори на Мондиала в Русия, а Торейра, Годин, Хименес, Суарес и Кавани имат възможностите да победят всеки. Турнирът обаче остава „на тъмно“ в България, след като нито една наша телевизия няма да го излъчи. Финалът е на 7 юли.", "date": "2019.06.14", "title": "Бразилия стартира като фаворит в Копа Америка "}
{"url": "https://www.monitor.bg:443/bg/a/view/gracii-ot-25-dyrjavi-pristigat-vyv-varna-za-turnira-carica-margarita-167945", "text": "Състезателки от 25 държави ще се представят на турнира по художествена гимнастика „Царица Маргарита“ във Варна. 27-то издание на проявата е на 6 и 7 юли в зала „Конгресна“ на Двореца на културата и спорта. До момента участие са потвърдили Австралия, Азербайджан, Англия,  Андора, Белгия, Германия, Грузия, Египет, Израел, Испания, Канада, Кипър, Колумбия, Норвегия, Португалия, Румъния, Русия, Турция, Унгария, Филипините, Франция, Хърватия, Чили, Япония и домакините от България. Това е абсолютен рекорд в историята на турнира, който води началото си от 1992 г. Досега най-масово бе участието през 1995 и 2006 г., когато участваха гимнастички от по 17 държави. Миналата година участваха школите на 14 страни. Създател и организатор на проявата от календара на БФХГ е Анелия Атанасова. „Преди броени дни навърших 70 години. Получих десетки поздравления, но най-големият подарък за юбилея ми е участието на състезателки от толкова много държави. Не може да не ме радва фактът, че нашият турнир се утвърди през годините и днес се превръща в едно минисветовно първенство“, заяви Атанасова. Както и миналата година, в настоящото издание на проявата ще се проведат паралелно две състезания. Първото е турнир по ФИГ (Международната федерация по гимнастика). Надпреварата тук е в две възрастови групи  - девойки старша възраст и жени. 10 гимнастички при жените ще се състезават в шампионат на уредите и многобой. „По-любопитна е надпреварата при девойките. Тук на килима ще си дадат среща 30 момичета, като състезанието ще се проведе по интересна схема, която ще бъде приложена на първия световен шампионат за младежи в Москва от 19 до 21 юли. Ще има, освен шампионат на уредите и индивидуален отборен многобой, а с включването на 6 девически ансамбъла ще се формира и отборното класиране. На практика варненският турнир е последна проверка за девойките преди шампионата в Москва и затова състезанието се очертава много силно“, коментира Мая Максимова-технически секретар на турнира. Шампионатът в Москва е първият в историята на художествената гимнастика за тази възраст. Той ще се проведе в комплекс „Лужники“ в руската столица. Досега девойките играеха само на европейски първенства и на младежки олимпийски игри. На „Царица Маргарита“ във Варна по традиция ще видим и ансамблови съчетания. При девойките ще се представят Великобритания, Германия, Испания, Норвегия, Унгария и България, а при жените ще изиграят композициите си Турция и Израел. Клубният турнир във Варна ще бъде изпитание най-вече за родните гимнастички, разпределени в няколко възрастови групи, а във втория ден от надпреварата, след приключване на финалите в турнира на ФИГ, е предвидено и състезание „Гимнастрада“за най-малките от школите.", "date": "2019.06.14", "title": "Грации от 25 държави пристигат във Варна за турнира „Царица Маргарита“"}
{"url": "https://www.monitor.bg:443/bg/a/view/maradona-napusna-meksiko-zaradi-zdraveto-si-167957", "text": "Легендата на аржентинския футбол Диего Армандо Марадона прекрати треньорската си работа в Мексико, където води местния „Дорадос“. Той се задържа начело на тима почти година. Причината Марадона да се раздели с мексиканския клуб са здравословните проблеми, които аржентинската легенда изпитва. Той се очаква да претърпи операция на рамото и на коляното. „Заедно ние изненадохме света. Показахме, че футболът е страст и сърце. Благодарим за всичко, ще се видим скоро“, написаха от “Дорадос” в съобщението за раздялата с Марадона. \"По лекарски съвет ще отделим необходимото време за поддържане на здравето. Той ще претърпи две операции, но коляното и в рамото. Благодарим на “Дорадос” и ще продължим тази мечта друг път\", заяви адвокатът на Марадона -Матиас Морла в социалната мрежа “Туитър”. Вече бившият тим на Марадона на два пъти постигна плейофите във Втора дивизия в Мексико, но ги загуби и в двата случая.", "date": "2019.06.14", "title": "Марадона напусна Мексико заради здравето си"}
{"url": "https://www.monitor.bg:443/bg/a/view/ot-15-uni-vsichki-novi-kamioni-i-avtobusi-v-es-s-umni-tahografi-167949", "text": "От 15 юни в ЕС се въвежда задължение всички новорегистрирани автобуси и камиони да бъдат снабдени с \"умни\" електронни тахографи, съобщи Европейската комисия. Тези устройства записват действията на водачите и осигуряват проследяване на задължителните часове за работа и почивка. ЕК отбелязва, че това е средство за постигането на \"обществено справедлив\" преход към чиста енергия и цифровизация. \"Умните\" устройства ще подават данни до спътник за местоположението на превозните средства. Данните ще постъпват в надзорните служби. По този начин ще бъде улеснено засичането на закононарушения, както и разпределението на работата в дейността на превозвачите, се отбелязва в съобщението.", "date": "2019.06.14", "title": "От 15 юни всички нови камиони и автобуси в ЕС с \"умни\" тахографи"}
{"url": "https://www.monitor.bg:443/bg/a/view/syuz-sreshtu-boris-djonsyn-obsyjdat-negovite-konkurenti-167942", "text": "Съперничещи си кандидати за поста на партиен лидер на британските консерватори обсъждат възможността да се съюзят, за да победят Борис Джонсън, пише в. \"Гардиън\", цитиран от Ройтерс. Членове на екипа на министъра на здравеопазването Мат Ханкок са разговаряли със съветници на министрите Майкъл Гоув и Савид Джавид, за да обсъдят възможността за съюз. Решението за евентуална консолидация ще бъде взето скоро, съобщава в. \"Гардиън\" в публикувана вчера статия. След победата си на първия тур на изборите за лидер на управляващата Консервативна партия Джонсън е безспорен фаворит на букмейкърите, пише в. \"Файненшъл таймс\", цитиран от АФП. Според изданието букмейкърската къща \"Ладброукс\" дава на залозите за неговата победа коефициент 1:5. Залозите за заелия второ място на първият тур от гласуването в парламентарната фракция на консерваторите са с коефициент 7:1. Ако спечели лидерския пост, Борис Джонсън ще стане и премиер на Великобритания, припомня агенцията..", "date": "2019.06.14", "title": "Съюз срещу Борис Джонсън обсъждат неговите конкуренти"}
{"url": "https://www.monitor.bg:443/bg/a/view/tri-dni-sybirat-blagotvoritelno-jylti-stotinki-vyv-varna-167941", "text": "„Деца помагат на деца“ събират на благотворителна акция във Варна жълти стотинки през следващите 3 дни от 14 до 16 юни. Това става на открития целодневен пункт на терасата на Морското казино във Варна. В поканата за участие на варненци и гостите на града край морето се казва, че „Ще имат възможност да се запознаете лично с лицата зад каузата за Варна (нашите прекрасни координатори и доброволци), за самата кауза, за събраните средства и къде отиват те вече 12 години поред, както и да се сдобиете с информация как и Вие, Добри човече, може да вземете участие!“ Според организаторите, ако всеки заделя само по 30 стотинки на ден, за 30 дни ще е събрал 9 лева. За година - 108 лв. Ако 500 души съберат толкова, за година сумата ще е почти 55 000 лв. Колкото бяха събрани от акцията през 2017 година. Сега умножете тази сума по 2, 3 или дори 4 и повече пъти. Тогава само си представете колко много можем да постигнем, казва Йоана Йорданова - координатор на благотоврителната кампания за Варна, като призовава: „С малки стъпки - към големите неща!“ Тази година кампанията е в помощ на децата в Хасково, които се нуждаят от закупуването на медицинска апаратура и други консумативи. Организаторите призовават събраните стотинки да бъдат разделени по номинал, а за преброяването им ще се погрижат от банка ДСК. „Всеки, дарил своите жълти стотинки в кампанията, ще получи официална грамота. Докато предавате вашите стотинки, ще имате възможност да се насладите на авторска кухня, десерти, майсторски сладоледи и специално подбрани напитки“, казват още оргнизаторите на благотоворителното събитие.", "date": "2019.06.14", "title": "Три дни събират благотворително жълти стотинки във Варна"}
{"url": "https://www.monitor.bg:443/bg/a/view/zeleni-papagali-vryhletjaha-ujnata-italianska-oblast-pulja-167932", "text": "Селските стопани от южната италианска област Пуля настръхнаха срещу нарасналата неимоверна за нула време популация в региона на зелени папагали. Реакцията им срещу красивите и екзотични пернати е съвсем закономерна, защото те започнаха да заплашват не на шега резултатите от труда на мнозина селски стопани. И най-вече на тези, които отглеждат бадеми и плодове – предпочитаните лакомства на ярко оцветените в зелено и изглежда обичащи човека птици. Оринтолозите в административния областен център Бари не могат да обяснят точно как папагалите са се населили в Пуля. Може би някой местен човек преди време си е донесъл двойка от Америка и после я е пуснал на свобода, може би са отлетели от някоя зоологическа градина на Апенините, съществува вероятност и сами да са стигнали до Италия с някой презокеански кораб. Още повече, че екзотичните пернати са с много силно развито социално чувство – летят винаги дружно в ята и си помагат в трудни моменти. Но оринтолозите в Пуля са сигурни в едно – областта е привлякла зелените папагали на първо място с утвърждаващия се все повече в нея тропически климат. Втората причина е обилната храна, които птиците намират тъдява и то през цялата година. Областта е известна като един от основните райони на Италия за производство на плодове, зеленчуци, маслини и всевъзможни зърнени култури. Но уплашени за реколтата си, земеделците от пуля настояха местните началници да вземат спешни мерки за ограничаването на популацията на пернатите мигранти и прогонването им надалеч.", "date": "2019.06.14", "title": "Зелени папагали връхлетяха южната италианска област Пуля"}
{"url": "https://www.monitor.bg:443/bg/a/view/plamna-tryboprovod-na-amonjachnija-ceh-v-himicheskija-zavod-neohim-167933", "text": "Отвеждащ тръбопровод на амонячния цех в димитровградския завод за изкуствени торове се е спукал и запалил в четвъртък вечерта, съобщиха от МВР.  Сигналът за инцидента е бил подаден в 19,15 часа.На място са били изпратени две пожарни коли от  Димитровград, както и специализирания автомобил на заводската противопожарна охрана. Ситуацията е била овладяна с намаляване на налягането на азота. Остатъчният азот е изгорял за около час. Налягането е било свалено до две атмосфери, а факелният пламък е бил  около 50 сантиметра. Производството не е било прекратявано и не е имало риск от обгазяване на населението. Екипите с огнеборци са били в готовност на място, но не е било необходимо да се намесят. Веднага след това пукнатината с големина на човешки пръст е била заварена. „Химическият завод е национален стратегически обект. При авария от завода са длъжни да уведомят общината и всички държавни институции. Това не се случва вече два пъти в рамките на две години. Така сме лишени от възможността да защитим града, ако аварията не бъде овладяна и се разрасне“, алармира кметът на Димитровград Иво Димов.", "date": "2019.06.14", "title": "Пламна тръбопровод на амонячния цех в химическия завод „Неохим“"}
{"url": "https://www.monitor.bg:443/bg/a/view/chelsi-pusna-sari-da-poeme-uventus-167947", "text": "Сагата около бъдещето на треньора Маурицио Сари върви към приключване. „Челси“ и „Ювентус“ най-после се разбраха и 60-годишният специалист ще може да се завърне в родината си и да застане начело на „Старата госпожа”, твърди Sky Sport Italia. Договорката между клубовете е постигната на среща в Лондон между спортния директор на „Юве“ Фабио Паратичи и дясната ръка на Роман Абрамович в „Челси“ - Марина Грановская. Очаква се грандът от Торино да плати 3,5 млн. евро плюс определени бонуси като компенсация за прекратяването на договора. Най-късно до утре Сари трябва да напусне официално “Стамфорд Бридж”, след което ще е свободен да подпише за 3 години с „Ювентус“. Той ще вземе за помощник асистента си от периода в „Емполи“ Джовани Мартускиело, който доскоро беше част от щаба на Лучано Спалети в „Интер“. „Челси“ пък почти сигурно ще назначи за мениджър легендата Франк Лампард, който направи успешни първи стъпки в професията начело на „Дарби Каунти“.", "date": "2019.06.14", "title": "„Челси“ пусна Сари да поеме „Ювентус“"}
{"url": "https://www.monitor.bg:443/bg/a/view/poveche-dvojki-na-maturite-otlichnite-ocenki-po-malko-167935", "text": "Зрелостниците, явили се на тазгодишните матури, са изкарали повече двойки спрямо 2018 г. В същото време отличниците на държавните зрелостни изпити са по-малко. Това сочат резултатите от анализите на просветното министерство. Слабите оценки по български език и литература се увеличават с 1 277. Тази година двойките са 4 302, докато за 2018-а са били 3025. На поправителен през септември на втория държавен зрелостен изпит, който е по предмет по желание, ще ходят 2 590 зрелостници. Те на са минали минимумът от 23 точки за Среден 3. Двойкаджиите тази година на втория изпит са с 362 повече от миналата година, когато са били 2228. В същото време слабите оценки и от двата изпита са по-малко. Тази година са 972, а миналата са били 1778. Отличниците по български език и литература са намалели с 1412. Миналата шестиците по български език и литература са били 6 474. Тази година повече от 77 точки са изкрали само 5 062 зрелостници. На вторият държавен изпит отличните оценки пък са двойно по-малко. За 2018-а те бяха 13 380, докато тази са само 6 677. По-малко с около 2000 са и тези, които са изкарали по две отлични оценки. Те са 3 065. Пълните отличните пък са само 17. Средният успех по български език и литература тази година е добър 4,06 и се равнява на 50,63 точки. Той е по-нисък от миналата година, когато зрелостниците изкараха средно 53, 95 точки или добър 4,24. Директорът на дирекция „Съдържание на училищното и предучилищно образование“ Евгения Костадинова посочи, че зрелостниците са изкарали повече слаби и среди оценки спрямо миналата година, докато отличните и много добрите са намалели. „Поради тази причина тазгодишните резултати на задължителната матура са по-лоши“, заяви тя. На втората матура по предмет по избор зрелостниците са постигнали среден резултат много добър 4,67. Така се са показали по-добри резултатите спрямо миналата година, когато средният резултат е бил 4,50. Зам.-образователният министър Таня Михайлова посочи, че най-ниски са оценките по предметите, по които най-много желаещи. Това са география и икономика (38, 7 точки), биология и здравно образование (48,47 точки) и философски цикъл (53, 12 точки). В същото време най-високи са при предметите, на които са се явили най-малко зрелостници. Това са химия и опазване на околната среда (77,27 точки), немски език (74,32 точки) и италиански език (76, 99 точки). Изключение от тази статистика са изпитите по английски език и по история и цивилизация. По английски език се явиха над 14 000 зрелостници. Те са постигнали среден резултат от 61,89 точки. Това обаче е с близо 18 точки средно по-малко от миналогодишната сесия, когато успехът от матурата по английски бе 79, 82 точки. Михайлова обаче посочи, че нивото на изпита не е по-различи от това на останалите. Тя посочи, че половината от отличните оценки всъщност са от матурата по английски език. По история и цивилизация желаещите не са били много, но резултатите са сравнително ниски – 51,21 точки. Костадинова посочи, че трудно можем да правим сравнение между този миналогодишния випуск. „Става въпрос за различни випуски и различни инструменти и затова не може да търсим пълно припокриване и постигане на еднакви резултати“, заяви тя.", "date": "2019.06.14", "title": "Повече двойки и по-малко шестици на матурите"}
{"url": "https://www.monitor.bg:443/bg/a/view/skandal-v-ruskija-efir-vodeshta-nareche-bolnite-deca-kreteni-167937", "text": "Водещата на популярното руско медицинско предаване „Здорово жить“ Елена Малишева скандализира обществеността със свое изказване в национален ефир. Тя нарече ментално болните деца „кретени“, заявявайки, че този термин е чисто медицински и определя степента на умствена изостаналост у човека. Твърденията на водещата, която е лекар по образование, предизвика огромен негативен резонанс сред докторското съсловие.     В последното си предаване Малишева, заедно със своите колеги, подложи на обсъждане темата „Откъде се вземат децата-кретени?“. Освен това в заставката на програмата бе написано „Моето дете е идиот“. Срещу съдържанието на последното издание на „Здорово жить“ глас надигна асоциацията „Аутизъм-региони“. Според членовете на организацията, „поведението на Малишева е нарушение на правата, унижение на достойнството и акт на вербално насилие над хората с ментални нарушения“. На същото мнение и е главният психиатър на Русия Анна Портнова, която е категорична, че термините „кретен“ и „идиот“ не са медицински. Това не е първият скандал около Малишева. Нейното предаване е на екран от 26 години, като за този период нееднократно то е ставало обект на нападки и дори на съдебни искове. В началото на април т.г. в национален ефир водещата заяви, че „не съществува такава професия, като остеопат“, с което предизвика острата критика на медиците с тази специалност. Нееднозначна реакция у обществото будят и фрагментите от предаванията, в които Малишева разказва за мъжката мастурбация, за търсенето на точката G у жените, за обрязването и др.", "date": "2019.06.14", "title": "Скандал в руския ефир: водеща нарече болните деца „кретени“ "}
{"url": "https://www.monitor.bg:443/bg/a/view/plejmejtki-naobikoliha-toni-storaro-i-konstantin-167929", "text": "Едни от най-актуалните плеймейтки вдигаха наздравици с фолкидолите Тони Стораро и Константин. Причината – двамата певци записаха първия си съвместен проект, а красавиците се разписаха с участие в клипа. Песента носи името „Кома“, а във видеото се виждат плеймейтките Жанета Осипова, Нора Недкова, Ана-Мария Чернева и други. Главната женска роля обаче е поверена на поп-фолк фурията Лияна. Терен за снимките на клипа дава домът на Константин. Снимките са започнали на 20 май от следобед и продължили до полунощ, когато цялата група се преместила да празнува имения ден на домакина в неговата дискотека. „Ознаменувахме създаването на тази песен с купон и се надявам пътят й така да продължи – да е част от всяко лятно парти. Вложихме много сърце в създаването й, надявам се хората да го усетят и да я харесат“, сподели Стораро. На режисьорския стол за видеото сяда Люси Иларионов, текстът е дело на Мариета Ангелова, а аранжиментът – на Даниел Ганев.", "date": "2019.06.14", "title": "Плеймейтки наобиколиха Тони Стораро и Константин"}
{"url": "https://www.monitor.bg:443/bg/a/view/otkriha-rychna-granata-na-pokriva-na-plevnja-167930", "text": "Корозирала, но не взривена ръчна граната е открита на покрива на плевня в село Горски извор, община Димитровград, съобщиха от полицията.Сигналът бил подаден от 56-годишния собственик на имота. Той съобщил, че е видял бомбата докато ремонтирал покрива на пристройката. Незабавно към мястото ​били изпратени полицаи, които отцепили района. На място дошли и сапьори от военното поделение в Хасково. Те откарали гранатата на близък полигон, където е била взривена в контролирана среда. Според специалисти, гранатата е немски модел, но е била изработена в България по времето на Втората световна война.", "date": "2019.06.14", "title": "Откриха ръчна граната на покрива на плевня"}
{"url": "https://www.monitor.bg:443/bg/a/view/otkriha-glava-na-vylk-na-40-000-godini-167936", "text": "Учени изследват идеално запазена глава на вълк на 40 000 години, открита в Якутия, съобщи АП. Заради минусовите температури козината, зъбите, мозъкът и тъканите са се съхранили в голяма степен. Валери Плотников от местния клон на Руската академия на науките каза, че животното принадлежи към древен подвид, живял и изчезнал заедно с мамутите. Главата е много по-голяма, отколкото на съвременните вълци. Открита е на брега на р. Тирехтях близо до Северния полярен кръг от местен жител. Възрастта е установена с помощта на японски и шведски учени. Откритието е уникално, защото досега не са намирани толкова стари вълчи глави със запазени тъкани и козина, а тази има дори уши, език и мозък. Главата ще бъде пластинирана. При този метод за запазване водата и мазнините се заместват с пластмаса.", "date": "2019.06.14", "title": "Откриха глава на вълк на 40 000 години "}
{"url": "https://www.monitor.bg:443/bg/a/view/bnb-prie-tehnicheskite-standarti-za-sigurnost-pri-e-plashtanijata-167934", "text": "Българската народна банка прие изменения в Наредба №3 за условията и реда за откриване на платежни сметки, за изпълнение на платежни операции и за използване на платежни инструменти. Те са свързани с възможността да се сключва рамков договор за платежни услуги от разстояние, посредством квалифициран електронен подпис, съобщи пресцентърът на централната банка. Новите изисквания са в съответствие със Закона за електронния документ и електронните удостоверителни услуги. Те ще се прилагат за всички доставчици на платежни услуги (банки, платежни институции и дружества за електронни пари) при обозначаване на водените от тях платежни сметки с международен номер на банкова сметка (IBAN), както и с прилагането от 14 септември на гласувани в Европейския парламент и Съвета допълнения към Директива 2015/2366. Тези промени се отнасят до технически стандарти, свързани с дигитализацията, с които се установява на идентичността на клиента и общите и сигурни отворени стандарти на комуникация. Най-късно до 14 септември е необходимо доставчиците на платежни услуги да осигурят пълно прилагане на задълбочено установяване на идентичността на платеца по отношение на всички услуги, извършвани по електронен път. То се основава на използването на поне два независими елемента за идентификация при плащане – парола и еднократен динамичен код, генериран чрез токен устройство, или съобщение през мобилния телефон. Друга важна промяна, която се очаква да окаже влияние върху пазара на платежните услуги, е приетият от Европейския парламент и на Съвета регламент за презграничните плащания в рамките на общността. С него се въвежда изискването доставчиците на платежни услуги в държавите - членки извън еврозоната, да прилагат равни такси за презграничните плащания в евро и за националните плащания на същата стойност във валутата на съответната страна. Досега такова изискване съществуваше в регламента само по отношение на равни такси при националните и презграничните плащания в евро. Доставчиците на платежни услуги трябва да прилагат изискването за равни такси от 15 декември 2019 г.", "date": "2019.06.14", "title": "БНБ прие техническите стандарти за сигурност при е-плащанията"}
{"url": "https://www.monitor.bg:443/bg/a/view/s-50-bona-obnoviha-potroshen-ot-vandali-pametnik-167915", "text": "Година и половина, след като любители на екстремни селфита потрошиха паметника на свети Георги, който пронизва с копието си змея в старозагорския парк „Александър Стамболийски“ скулптурата е ремонтирана и върната към първоначалния си вид. Близо 50 000 лв е струвала на местната хазна спасителната операция, осъществена от автора на фигурата, скулпторът Любомир Добрев, който се завърна от Франция за да възстанови щетите. Заедно с възстановяването на металните части са подновени и мраморните плочи с текстове , посветени на загиналите във войните старозагорци. Извършителите на вандалския акт така и не бяха намерени, макар паметникът да се намира на по-малко от сто метра от входа на Първо РУ „Полиция“ в Града на липите, а паркът е осветен с прожектори.Оказа се, че нито край едно от множеството произведения на изкуството , пръснати из целия град няма монтирани охранителни камери, тепърва ще се обмисля възможността това да се случи, макар на три пъти вече крадци на цветни метали да се задигали бюстове на поборници от централния парк „Пети октомври“ и дори ръката на Капитан Петко войвода от едноименната градина.  ", "date": "2019.06.14", "title": "С 50 бона обновиха потрошен от вандали паметник"}
{"url": "https://www.monitor.bg:443/bg/a/view/metalna-vrata-v-uchilishte-v-pazardjik-zatisna-5-godishno-dete-167922", "text": "Петгодишно дете е било затиснато от метална врата в двора на Спортното училище в Пазарджик. Това съобщиха близки на момченцето, което по чудо се е отървало от тежка травма, след като вратата се е откъртила от пантите и е паднала върху него. Инцидентът е станал на футболното игрище в четвъртък към 20 ч. Детето е било с майка си – Миглена Милчева, по-голямото си братче и нейна приятелка. Вървяло на 2-3 метра след групата. Малчуганът споделил на майка си, че се опитало още малко да отвори вратата, но вместо това тя се стоварила със страшна сила отгоре му. Добре ,че наблизо били двете жени, които се опитали да вдигнат металната врата, но неуспешно и затова повикали на помощ мъже от спортната площадка. В съседство се намират и тенис-кортове, където постоянно има хора. Докато възрастните вдигали огромната желязна врата, детето викало, че го боли и не можело да диша от преживения шок и ужас. Непознатите мъже помогнали на уплашената майка да закара момченцето в „Спешна помощ“. Лекарите от спешното отделение установили, че вследствие на тежката метална врата има счупена ключица и още няколко по-леки травми. Има и сериозни охлузвания по лицето. Малкият пациент е настанен в Хирургичното отделение. Според зам.-шефката на Областната болница д-р Дора Шопова, вероятно няма да се наложи операция, но момченцето ще остане за лекарско наблюдение няколко дни. Няма опасност за живота на 5-годишното пострадало дете, но достатъчно е уплахата и стреса, които е преживяло, след като вратата на оградата се стоварила върху него. „ Тази врата тежи сигурно 500 килограма! – през плач разказва Миглена. Късмет, че той е по-мъничък, мрежата го е спасила. Синът ми е с рани и натъртвания по цялото тяло, на системи е, боли го! Нямам думи да опиша и аз какво изживях! Да, радвам се, че случилото се е поправимо, но няма да оставя нещата така! Не може на такова място, където играят и тренират толкова много деца, да има опасни съоръжения. Недопустимо е! „, подчерта майката. Тя допълни, че ще подаде сигнали и виновните да бъдат наказани, за да не се повтори инцидентът и с други деца .Това е втори случай на паднала врата на спортна площадка, след като преди месеци метална врата на футболно игрище на бул.“Кн.Мария Луиза“ в Пазарджик се откърти и падна върху 13-годишния Михаил от ромския квартал“Изток“ в града.Родителите на седмокласника обвиниха тогава общинските власти, че не са поддържали спортната площадка. Детето не можа да се възстанови от тежките травми и почина, а близките му се заканиха да съдят общината. Пазарджишката прокуратура тогава образува досъдебно производство по случая срещу неизвестен извършител. Шефът на местната Областна дирекция на МВР ст.комисар Йордан Рогачев след инцидента разпореди на кметовете на 12 –те общини в региона да сформират комисии, които да проверят детските и спортните площадки на открито и тези в училищата и в детските градини и до месец да докладват какви мерки са предприети и дали са отстранени нередностите. За втория случай в община Пазарджик нямаха информация, а началникът на звено „ Паркинги и охрана“ Георги Шикерджиев обеща да провери случая.", "date": "2019.06.14", "title": "Метална врата в училище в Пазарджик затисна 5-годишно дете"}
{"url": "https://www.monitor.bg:443/bg/a/view/nameriha-pismo-za-zavryshtaneto-na-kolumb-ot-amerika-167944", "text": "Писмо, което съобщава за завръщането на Христофор Колумб от Америка, беше открито в историческия архив на испанската монархия. Посланието е написано от краля на Португалия Жуау II до краля на Арагон крал Фердинанд II, който по това време се намира в Барселона заедно с Изабела I Кастилска. В писмото се потвърждава, че мореплавателят се е завърнал от своето първо пътешествие (1492-1493) през Атлантическия океан и е стъпил на земя, която не е била картографирана от европейците. \"Вашият адмирал пристигна в пристанището на нашия град Лисабон и ние много се зарадвахме на тази среща\", пише португалският крал. Документът потвърждава, че Колумб е стигнал до Америка и успешно се е завърнал. Това е първото официално известие, че мореплавателят се е завърнал от своето първо пътешествие и е останал жив. Писмото се е съхранило в много добро състояние и неговата автентичност е потвърдена от специалистите.", "date": "2019.06.14", "title": "Намериха писмо, потвърждаващо завръщането на Колумб от Америка"}
{"url": "https://www.monitor.bg:443/bg/a/view/djaz-pod-zvezdit-na-devetashkoto-plato-za-peti-pyt-167925", "text": "За пета поредна година на поляната до пещерата Гарваница ще се съберат приятели, музиканти, естети и най-вече съмишленици на „Джаз под звездитe на Деветашкото плато”. Тазгодишният фестивал ще обедини джаза и други стилове, създавайки неповторими емоции, съобщават организаторите. Вече пет години „Джаз под звездите на Деветашкото плато” събира хора с идеи, готови да се впуснат в (музикални) авантюри и да експериментират с усмивка. Всичко това ще се случи отново в събота (15 юни) от 19 ч. край пещерата Гарваница (между селата Горско Сливово и Кърпачево). За настроението на гостите ще се грижат зелената трева, топящото се юнско слънце, което отстъпва място на звездите, и... над 20 обичани български музиканти. Сред тях – певиците Камелия Тодорова, Райна Василева, Ния Петрова (NIYA), Венцислав Благоев (ръководител и тромпет), Велислав Стоянов (тромбон), Георги Агатов (тромпет) и много други. Джем сешънът в с. Кърпачево е с начален час 22.30 ч.", "date": "2019.06.14", "title": "„Джаз под звездитe на Деветашкото плато” за пети път"}
{"url": "https://www.monitor.bg:443/bg/a/view/protest-sreshtu-namalena-prisyda-za-smyrtta-na-aleks-ot-bjala-167927", "text": "Близки на починалия преди близо две години Алекс Ангелов от град Бяла организират протест срещу намалената със 17 г. присъда на Валентин Маринов, който на първа инстанция получи 20 години затвор за убийството на момчето. Протестът ще е на 20 юни на площада в Бяла, съобщи лелята на Алекс – Силвия Панайотова. 18-годишният младеж издъхна на 15 юли 2017 г. в болницата, след като изпадна в кома призори на 8 юли при спречкване с група роми в центъра на градчето. Момчето почина от тежка черепно-мозъчна травма, получена при падането на земята. 33-годишният Валентин Маринов бе задържан за извършване на престъплението. Повдигнато му бе обвинение за умишлено умъртвяване по хулигански подбуди. През ноември м.г. състав на Окръжния съд в Русе присъди на Валентин 20 години лишаване от свобода, колкото искаше и прокуратурата. Още след произнасянето на присъдата адвокатът на Валентин – Венцислав Великов, каза, че ще обжалват пред Апелативния съд във Велико Търново. Според защитника съдебният процес в Русе не е изяснил кой от групата е нанесъл фаталния удар на Алекс, от който момчето е паднало на земята. В действията на Валентин нямало умисъл за убийство, а реакцията му била в резултат на силно раздразнение, предизвикано от пострадалия. В началото на юни т.г. Апелативният съд във Велико Търново присъди 3 години лишаване от свобода за Валентин Маринов, като обвинението бе преквалифицирано в умишлено нанесена лека телесна повреда, от която е настъпила смърт по непредпазливост. „Ние сме възмутени от драстичното намаление на присъдата. Това са цели 17 години. Вчера /13 юни/ получихме решението и ще го обжалваме в законния срок пред по-горната съдебна инстанция“, каза Силвия Панайотова. По време на съдебните заседания в Русе стана ясно, че резултатите от кръвните проби са установили средна степен на алкохолно опиянение както при Валентин, така и при Алекс. Имало е и взаимна размяна на псувни и обиди, някои от които с елементи на расизъм. Заключението от поисканата повторна съдебно-медицинска експертиза бе, че не са констатирани следи от силен юмручен удар по лицето на Алекс.", "date": "2019.06.14", "title": "Протест срещу намалена присъда  за смъртта на Алекс от Бяла"}
{"url": "https://www.monitor.bg:443/bg/a/view/pastrokyt-prebil-do-smyrt-2-godishnija-rashko-objalva-prisydata-167928", "text": "Пастрокът, който преби до смърт двегодишния си доведен син през ноември миналата година, обжалва 25-годишната си присъда, наложена му от пазарджишкия Окръжен съд. Това информираха от Апелативния съд в Пловдив.  Подсъдимият Светослав Йорданов е осъден да плати по 150 000 лева обезщетение за причинени неимуществени вреди на майката и бащата на невръстния Рашко. Трагедията се разигра на 23 ноември 2017 г. в апартамент в жк“Ябълките“ в Пазарджик,където Йорданов живеел на семейни начала с Мариана, майката на невръстния Рашко. Жената изкарвала прехраната си като проститутка и във фаталния ден била на работа. Тъй като детето постоянно плачело и не искало да престане, пастрокът му го ударил с юмруци по главата няколко пъти, за да млъкне. Явно, един от ударите, включително и в пода и в ръба на леглото, се е оказал фатален, тъй като бебето престанало да диша. Уплашен, Светослав се обадил на майката да се прибира и двамата закарали детето в болницата в града, където дежурните лекари констатирали смъртта му.Делото пред Окръжния съд протече по съкратеното следствие. Мъжът, който се оказа рецидивист с 4 присъди, се призна за виновен по всички точки на обвинението. Аутопсията е показала, че причина за смъртта е закрита черепно-мозъчна травма, вследствие на множеството удари.", "date": "2019.06.14", "title": "Пастрокът, пребил до смърт 2-годишния Рашко, обжалва присъдата "}
{"url": "https://www.monitor.bg:443/bg/a/view/puskat-dopylnitelni-avtobusi-za-zadushnica-v-sofija-razpisanie-167920", "text": "Столичната община осигурява допълнителен градски транспорт за възпоменанието „Задушница“ утре, съобщиха от „Московска“ 33. - автобусна линия  с маршрут: от Зоопарка по маршрута на автобусна линия № 83 до бул. “Ломско шосе”, наляво по ул. “Бели Дунав” и по ул. “Хан Кубрат” по маршрута, двупосочно. - автобусна линия  с маршрут: от ж.к. “Люлин – 5” по стария маршрут на автобусна линия № 108 (в посока ул. “Бели Дунав” – от бул. “Сливница” по ул. “Адам Мицкевич”) до ул. “Бели Дунав”, по ул. „Хан Кубрат”, по ул. „Христо Силянов”, по бул. „Ломско шосе”, по ул. „Бели Дунав” и по ул. „Хан Кубрат” по маршрута, двупосочно. - автобусна линия  с маршрут: автостанция “Орландовци” – гробищен парк “Малашевски гробища” по маршрута на автобусна линия № 18. - автобусна линия   (по променен маршрут във връзка с ремонта по ул. “Каменоделска”): надлез “Надежда”, ул. “История Славянобългарска”, двупосочно по ул. “Заводска” и ул. “Индустриална”, ул. “Константин Стоилов”, бул. “Ген. Данаил Николаев”, по моста „Чавдар“, бул. “Владимир Вазов”, ул. “Тодорини кукли”, ул. “Река Велека” и по бул. “Владимир Вазов” по маршрута, двупосочно. - автобусна линия  с маршрут: АТ „Малашевци“, ул. “Резбарска”, пл. “Сточна гара”, бул. “Сливница”, обратен завой на ул. “Опълченска” и по маршрута, двупосочно. - автобусна линия   с маршрут: автостанция „Изток“, бул. “Ботевградско шосе”, ул. “Александър Екзарх”, ул. “Река Велека”, ул. “Васил Кънчев” до гробищен парк “Малашевски гробища”.   - в района на Централни гробища - по платната на ул. „История Славянобългарска” (старо име ул. “202”) и ул. “Заводска”; - в района на гробища “Бакърена фабрика” - по платната под подлеза на ул.”Адам Мицкевич”; - в района на гробища “Малашевци” - по платната на ул. “Резбарска” между ул. “Васил Кънчев” и бул. \"Ген. Владимир Вазов\", както и пред централния вход на ул. \"Жак Дюкло\". Напомняме на водачите на пътно превозни средства, че движението в зоната около Централни софийски гробища затруднено във връзка с ремонта на ул. „Каменоделска“.", "date": "2019.06.14", "title": "Пускат допълнителни автобуси за Задушница в София (РАЗПИСАНИЕ)"}
{"url": "https://www.monitor.bg:443/bg/a/view/fenove-ot-cjal-svjat-gledat-dead-can-dance-v-plovdiv-167923", "text": "Меломани от цял свят - Америка, Сингапур, Австралия, Обединени Арабски Емирства, Русия и от цяла Европа, ще се тълпят в Пловдив на 30 юни, за да станат част от първия концерт на култовите Dead Can Dance, с който Лиса Джерард и Брандън Пери дават старт на актуалната си световна обиколка “A Celebration – Life&Works 1980-2019”. Шоуто в Античния театър обещава да е специално, защото България и българският фолклор заемат огромна част от вдъхновението на музикантите през цялата им кариера. Дори вторият сингъл от чисто новия им албъм “Dionysus – Act II: The Invocation” представя магията на българските кукерските ритуали. Парчето е придружено от видео, което излезе през април и ще бъде едно от задължителните попълнения в сетлиста за световното турне. Заради очаквания грандиозен концерт в Пловдив, екипът на групата пристига ден по-рано, за да провери акустиката в Античния театър и да подготви шоуто. С оглед на силния международен интерес, организаторите от Eventease предупреждават, че има останали малко билети за концерта, които все още могат да бъдат закупени. По време на концертите от световното турне на Dead Can Dance музикантите са подбрали композици от всичките им албуми, които ще ни потопят в световното музикално наследство, музиката на близкия и далечния изток, Африка, средновековна Европа u Балканите. Очаква ви незабравим концерт с гъделичкащо сетивата съчетание от класически етно и електронни ритми, зашеметяващ бийт, неподражаем ритъм и, разбира се, меките и мелодични вокали на Лиза Джерард и Брендън Пери.", "date": "2019.06.14", "title": "Фенове от цял свят гледат Dead Can Dance в Пловдив"}
{"url": "https://www.monitor.bg:443/bg/a/view/toto-pechalbi-tiraj-47-167926", "text": "“6 от 49”: Числа - 8, 9, 18, 19, 34, 37. Печалби: 6 – 1 по 5 098 816,90 лв., 5 – 10 по 2570,50 лв., 4 – 482 по 53,30 лв., 3 – 9090 по 3,90 лв. ДЖАКПОТ: 2 000 000,00 лв.  Числа – 1, 2, 9, 17, 29, 41. Печалби: 6 – няма, 5 – 5 по 1797,90 лв., 4 – 343 по 26,20 лв., 3 – 4306 по 3,00 лв. ДЖАКПОТ: 395 066,96 лв.  I теглене: 2, 4, 13, 15, 32. Печалби: 5 – няма, 4 – 126 по 261,10 лв., 3 – 4857 по 9,00 лв. II теглене: 6, 10, 23, 28, 33. Печалби: 5 – 1 по 19 894,70 лв., 4 – 202 по 113,60 лв., 3 – 5782 по 5,80 лв.  Числа - 13, 15, 26, 29, 49; зодия 1 – Овен. Печалби: 5+1 – няма, 5 – няма, 4+1 – няма, 4 – 9 по 500,00 лв., 3+1 – 14 по 100,00 лв., 3 – 167 по 10,00 лв., 2+1 – 217 по 5,00 лв., 1+1 – 1065 по 1,50 лв., 2 – 2585 по 0,80 лв., 0+1 – 1615 по 1,00 лв. ДЖАКПОТ: 3 000 000,00 лв.  Позиции - 6, 7, 8; цифри – 1, 5, 7. Печалби: 3 – 5 по 5027,30 лв., 2 – 1292 по 19,50 лв. ДЖАКПОТ: няма.  Година 28, месец 10, дата 05, ден 1. Печалби: I група – няма, II група – 1 по 431,70 лв., III група – няма, IV група – няма, V група- 1 по 215,80 лв., VI група – 7 по 24,70 лв., VII група – 2 по 107,90 лв., VIII група – 8 по 21,60 лв., IX група – 36 по 7,20 лв., X група – 77 по 3,90 лв., XI група – 45 по 7,70 лв., XII група – 180 по 2,40 лв., XIII група – 454 по 2,00 лв., XIV група- 1277 по 1,20 лв., XV група – 1967 по 1,20 лв. ДЖАКПОТ: 22 882,15 лв.", "date": "2019.06.14", "title": "Тото печалби, тираж № 47"}
{"url": "https://www.monitor.bg:443/bg/a/view/zadyrjaha-19-godishen-piroman-opojaril-golf-nasred-kurort-167913", "text": "19-годишен жител на село Турия е обвиняем по досъдебно производство за умишлен палеж на лек автомобил, който изгоря на улица «Еделвайс» насред курортното градче Павел баня. Инцидентът е от 4 януари, тогава огънят изпепели купето и двигателния отсек на «Фолкваген голф», паркиран до дома на павелбанския градоначалник Станимир Радевски, само по случайност пламъците не са обхванали и кметското жилище. Унищоженият автомобил е притежание на 43-годишния Минко Иванов, който има малка транспортна фирма. В разпит пред съдия подпалвачът е направил признания, че е действал по указанията и под давлението на по-възрастен свой близък, който предстои да бъде разпитан. На младежа, който няма до сега други криминални прояви  е наложена мярка за неотклонение «подписка».", "date": "2019.06.14", "title": "Задържаха 19-годишен пироман, опожарил \"Голф\" насред курорт"}
{"url": "https://www.monitor.bg:443/bg/a/view/4-godini-shte-nabludavat-populacijata-na-kostenurki-i-smoci-v-kresnenskoto-defile-167924", "text": "Агенция „Пътна инфраструктура“ започна обществена поръчка за наблюдение на популациите на два вида сухоземни костенурки и два вида змии в участъка на първокласен път I-1 (Е-79) София - Кулата, преминаващ през Кресненското дефиле. Четирите вида влечуги са Шипобедрена костенурка, Шипоопашата костенурка, Ивичест смок и Леопардов смок. Основната цел е да се проследят популационните тенденции на четирите вида влечуги и степента на изолация на субпопулациите, ако има такава, западно и източно от съществуващия път Е-79. Въз основа на тези данни ще се оцени реалната ефективност на предвидените дефрагментационни и преградни съоръжения след въвеждането в експлоатация на дясното платно на лот 3.2 Крупник - Кресна от АМ „Струма“, което ще преминава по съществуващото в момента трасе на път Е-79 през Кресненския пролом. Изследванията ще се извършват в продължение на 4 години, като всяка година ще са в три периода - пролетен (15 март - 15 май), летен (15 май – 15 юли) и есенен (1 септември - 31 октомври). Индикативната стойност на обществена поръчка е 288 хил. лв. с ДДС. Средствата са осигурени от Оперативна програма „Транспорт и транспортна инфраструктура“ 2014-2020 г., която се съфинансира от Кохезионния фонд на Европейския съюз и националния бюджет Срокът за подаване на офертите е до 17:30 ч. на 15 юли.", "date": "2019.06.14", "title": "4 години ще наблюдават популацията на костенурки и смоци в Кресненското дефиле"}
{"url": "https://www.monitor.bg:443/bg/a/view/pochitat-poslednite-jertvi-na-osvoboditelnata-vojna-167910", "text": "Цветя в знак на почит и признателност пред последните жертви на освободителната ,руско – турска война ще постояват в неделя жители на Раднево и Гълъбово в местността Казашки гроб край село Любеново. Точно преди 141 години, на 16 юни 1878 година на това място са загинали 16 руски солдати, които пътували в открит вагон по трасето на Баронхиршовата железница.  Върху каменната плоча личат имената на старши унтерофицер  Иван Яремчук и още 12 редници от състава на някогашната 3-та рота при 6-и сапьорен батальон.  Неизвестни са останали други трима свързочници, които са се издавили в придошлите от летен порой води на реката . Повече от оскъдни са документите за трагичното събитие, при което рухва  мост по линията и в дерето пада открит вагон и локомотив, превозващ последните части на руската армия, заминаващи  към родината. В народната памет обаче останал споменът, наредена била нарочна песен за случилото се, припомнят любеновци. Тепърва ще се правят постъпки за събиране на оригинални документи за погребаните насред Тракия войници, имената им обаче дават ясни указания , че са били от поречията на реките Дон и Кубан, коментира преди година генерал Георги Владев, председател на сдружение „Единен казашки съюз в България“. Той припомни че това са  последните жертви във войната, предполага се че загиналите са от  ескадрона на капитан Александър Бураго, който на 15 януари 1878 г. освобождава  Пловдив.", "date": "2019.06.14", "title": "Почитат последните жертви на Освободителната война"}
{"url": "https://www.monitor.bg:443/bg/a/view/policijata-pogna-tuningovanite-avtomobili-167911", "text": "7 случая за нерегламентирани изменения в конструкцията на автомобилите са констатирани в хода на спецполицейска операция на територията на ОД на МВР – Сливен. . Спрени и проверени са били 91 автомобила и 132 пътника в тях, установени са било 24 нарушения, от които 7 за тунинг-намеси в конструкцията при които не са спазени нормативните изисквания.Сред намесите са били поставени затъмнения на стъклата, махнати шумозаглушители, подмяна на волана без въздушна възглавница, допълнителни спойлери и светлинни ефекти.На нарушителите са съставени актове. От МВР напомнят, че желаещите да извършат промени  в конструкцията на автомобилите, могат да го направят след получаване на протокол от акредитирана техническа служба към Министерство на транспорта и удостоверение за извършената промяна от съответния областен отдел „Автомобилна администрация“.  ", "date": "2019.06.14", "title": "Полицията погна тунингованите автомобили"}
{"url": "https://www.monitor.bg:443/bg/a/view/premieryt-oae-sa-vajen-partnior-na-bylgarija-sred-stranite-ot-zaliva-borisov-se-sreshtna-s-vynshnija-ministyr-na-oae-167931", "text": "Премиерът Борисов се срещна с министъра на външните работи и международното сътрудничество на ОАЕ шейх Абдула бин Зайед бин Султан Ал Нахаян, съобщиха от пресцентъра на кабинета. След като активизирахме отношенията между България и Обединените арабски емирства, е важно да запазим тази динамика и да продължим да развиваме ползотворно сътрудничество, заявил Борисов.  Премиерът определил  като добра стъпка работата на посолството на ОАЕ в София, което трябваше да бъде открито по време на визитата  на шейха у нас. Той изтъкнал, че това създава допълнителни условия за улесняване на двустранния диалог и търговско-икономическото сътрудничество. Според него динамичното развитие на българо-емиратските отношения през последните години се дължало не само на добрата политическа воля за това, но и на важната регионална роля и значение на всяка от страните. Така само за шест месеца, от октомври 2018 до март 2019, били проведени редица  посещения, като най-значимото било официално посещение на  Борисов в ОАЕ. Това било и първата двустранна визита на най-високо правителствено ниво. По време на срещата в МС  Борисов отбелязал, че ОАЕ са важен и перспективен партньор. Премиерът посочил и потенциала на ОАЕ да диверсифицира инвестиционния си портфейл у нас. Според премиера ще бъде от взаимен интерес, ако се предприемат повече конкретни стъпки в сферата на икономическото сътрудничество, увеличаването на стокообмена, взаимодействието в области като информационните технологии, селско стопанство, туризъм, транспорт, сигурност и енергетика. Борисов изтъкнал също възможността да бъде проведена и първа сесия на Смесената икономическа комисия. Той отправил поздравления към ОАЕ за домакинството на EXPO 2020 в Дубай и благодарил за поканата България да участва във форума. Премиерът добавил, че страната ни работи активно за подготовка на българското участие и изрази увереност, че събитието ще донесе икономически ползи. Всъщност шейхът е у нас по покана на вицепремиера и външен министър Елатерина Захариева.  Българското посолство в Абу Даби беше открито през април 2018 г. В ОАЕ живее и най-голямата българска общност в Персийския залив, която наброява 3000 души. Искаме да насърчим по-близко сътрудничество между България и ОАЕ в сферата на високите технологии и изкуствения интелект. Това стана ясно от думите на вицепремиера и външен министър Екатерина Захариева след срещата й в МВнР с шейх Ал Нахаян. \"С държавата, която направи от пустинята градина и от морето земя, и развива най- много високи технологии, много ми се иска България да осъществява близко сътрудничество в сферата на високите технологии и изкуствения интелект“, каза Захариева. Тя обясни, че са говорили за увеличение на търговския обмен между двете държави, който по думите й е \"направо е нищожен\", в сравнение със възможностите, които имали  България и ОАЕ като пазар. „Вярвам, че договорихме всичко, за което се разбраха престолонаследникът на ОАЕ и премиерът Бойко Борисов в Абу Даби - да издигнем отношенията ни на по-практично ниво и да установим директни канали за комуникация за бързо изпълнение на договореното“, допълни Захариева. Тя изтъкна, че само за последните няколко месеца имало над 12 посещения на министри от двете държави. \"На нас много ни се иска да видим и по-бързи резултати от тези посещения“, заяви Захариева. Според нея 3000 българи, които живеят в ОАЕ, дават една добра основа на топлите връзки между двете държави. „Поехме ангажимент българското правителство по-бързо да придвижи процедурата за даване на разрешение за т.нар. „пета свобода на авиокомпания“, която иска да оперира на българския пазар“, посочи Захариева и допълни, че трябва да се подпишат споразумения в сферите на икономиката, образованието и земеделието, за които съгласуването е започнало.", "date": "2019.06.14", "title": "Премиерът: ОАЕ са важен партньор на България сред страните от Залива (ОБНОВЕНА)"}
{"url": "https://www.monitor.bg:443/bg/a/view/atanas-kolev-alisija-i-signal-kanjat-na-balkansko-veselie-167916", "text": "За трета поредна година Сандански ще стане домакин на фестивала Балканско веселие, а сред хедлайнерите са рапърът Атанас Колев, поп-фолк певицата Алисия и група „Сигнал“. От 4 до 7 юли Алея на дипломата ще събере на едно място любителите на „музиката, мезето и питието“. Старт на фестивала ще дадат Гъмзата, Ашли, Нанси и Ива Давидова. На 5 юли на сцената ще излязат Атанас Колев, Клавдия, Eva, Ива и Велислава Костадинови и Дафина Димитрова. Следващата вечер под светлината на прожекторите ще застанат Алисия, Крум, Тиана и Дует „Пирин“. На 7 юли градуса на настроението ще вдигнат група „Сигнал“, Дарко и Гуна Иванова. Началният час на всички концерти е 18, 30 ч, като освен обявените изпълнители, ще се включат и местни самодейни състави. През уикенда организаторите ще проведат Детски конкурс „Бамбино звездички“. Всички малчугани могат да се изявят на голямата сцена със стихотворение или песничка от 10, 30 ч.", "date": "2019.06.14", "title": "Атанас Колев, Алисия и „Сигнал“ канят на Балканско веселие"}
{"url": "https://www.monitor.bg:443/bg/a/view/pisateljat-vladimir-zarev-antihrista-veche-e-sred-nas-167914", "text": "Във всеки един от нас дреме някакво чудовище, то може да бъде желанието за власт или страхът от смъртта, много често двете се припокриват и всъщност са две лица на едно и също нещо. Но има едно много по-страшно чудовище, дори ще го нарека Антрихриста и това е Интернет, световната мрежа, която вече така ни е хванала в лапите си, че мнозина , особено по-младите загубиха възможността да общуват , те дори се страхуват от преките разговори очи в очи… Много по-лесно е да отхвърлиш някого или да те отхвърлят с едно натискане върху дисплея отколкото когато сте един срещу друг. Не е възможно да имаш 2,3,5000 приятели. Приятелството е интимност, то е като любовта…Интернетът убива познанието, защото то е емоционална съпричастност а не просто знание. Онова, което получаваме чрез Интернет е безнадеждно елементарно,  то не е познание, а информация, която не рядко ни е ненужна. Убеден съм, че само след 10 или 20 години проблемът с интернет ще бъде много по-голям и по-трудно разрешим от екологичните проблеми, пред които сега сме изправени, настоява писателят Владимир Зарев, който съвсем наскоро представи пред обществеността своята 18-а книга, романът „Чудовището“. За него той признава, че има в голяма степен биографично начало, макар героят му да не се препокрива с неговата личност. Пред десетки свои почитатели в Стара Загора 72-годишният белетрист , считан за съвременен класик на немерената реч изповяда, че смята тази своя книга за необходима заради Думите и Словото.И допълни, че е живял пълноценно, имал е щастливи мигове и въпреки дремещите и у него „чудовища“ не съжалява за нищо.“Аз съм човек хедонист, харесвам себе си и живота си. Никога не съм живял разумно, но пък съм живял интересно. Е сега някои неща започват да ми се връщат и дори приятели – лекари, които харесват творчеството ми се опитват да ме накарат да бъда разумен. Което може би е най-трудното, защото аз имам воля само за едно и то е …пиша.Едновременно голяма мъка , но и огромно удоволствие.сподели авторът на епичната семейна сага, трилогията „Битието“, „Изходът“ „Законът“, започната далеч преди 10 ноември 1989 година и завършена доста след тази дата, но въпреки това незабравена от читателите. Почти веднага след като поставил последната точка на „Чудовището“ Зарев е започнал работа над нова книга, която е посветена на исихазма,малко познатото и забулено в мистика религиозно учение. На което, посветилите му се монаси в Средновековието чрез мълчание са опитвали да стигнат до съвършенството.Романът ще бъде своеобразно продължение на „Поп Богомил и  съвършенството на страха“, излязла през 2012 година и станала повод Зарев да бъде сравняван с Умберто Еко. В деня на представянето на „Чудовището“ в Града на липите стана ясно, че той е една от трите номинирани за националната награда „Христо Г. Данов“ книги, заедно с творбите на Елена Алексиева „Свети вълк“  и Чавдар Ценов „Накъде тече реката“", "date": "2019.06.14", "title": "Писателят Владимир Зарев: Антихриста вече е сред нас"}
{"url": "https://www.monitor.bg:443/bg/a/view/kitaj-povishi-mitata-za-stomaneni-trybi-ot-sa-sht-i-es-167918", "text": "Китай повиши антидъмпинговите мита за някои безшевни тръби от легирани стомани, внасяни от САЩ и ЕС, предаде Reuters. Нивото им е между 57,9% и 147,8% за компаниите в САЩ и ЕС, като влизат в сила от днес, съобщи министерството на търговията. Митото за американската компания Wyman-Gordon Forgings е 101%, а за останалите производители от САЩ е 147,8%. Митото за подразделенията на Vallourec - Vallourec Deutschland и Vallourec Tubes France е 57,9%, а за останалите европейски компании е 60,8%. Китай, най-големият в света производител и потребител на стомана, наложи мита от 13-14,1% на компании от САЩ и ЕС през 2014 г., които изтекоха на 10 май тази година.", "date": "2019.06.14", "title": "Китай повиши митата за стоманени тръби от САЩ и ЕС"}
{"url": "https://www.monitor.bg:443/bg/a/view/romi-v-starosel-si-spretnaha-masov-boj-sled-domashna-rakija-167908", "text": "Роми в хисарското село Старосел си спретнаха масов бой след голямо количество изпита ракия. Домакините и техните неканени гости, които предизвикали сбиването, празнували рожден ден. Мелето станало около 3 часа през нощта, когато пришълците се развилнели. Домакините се обадили на 112 и на адреса в селото бил изпратен полицейски патрул. На спешния телефон постъпил сигнал за масово сбиване в Старосел. Униформените успели да прекратят физическата саморазправа, възникнала между домакините и техните гости. По непотвърдена информация част от гостите – роми от друго населено място, наети да секат дърва в региона, се самопоканили на семейното тържество. Те настоявали да останат да ядат и да пият през цялата нощ. Домакините на тържеството – мъж и жена на по 62 години и внукът им на 26 години, се опитали да ги прогонят, което довело до скандал. Виковете и крясъците бързо прераснали в размяна на юмруци и масово сбиване. Полицаите установили, че семейното тържество започнало около 21 часа. Оттогава и домакини, и гости започнали да пият домашна ракия. Именно заради голямото количество изпит алкохол настанало мелето. При масовото сбиване пострадали вратите и прозорците на къщата на празнуващите. На мястото била повикана и линейка. Екипът на спешна помощ прегледал и помогнал на възрастните съпрузи и на внука им. С наранявания са и тримата инициатори, на по 23, 26 и 32 години, които са задържани с полицейска заповед за 24 часа. По случая е образувано досъдебно производство и процесуално-следствените действия продължават под наблюдение на Районната прокуратура в Пловдив. Обстановката в селото е спокойна, осигурено е полицейско присъствие до пълното възстановяване на обществения ред, съобщиха от полицията в града.", "date": "2019.06.14", "title": "Роми в Старосел си спретнаха масов бой след домашна ракия"}
{"url": "https://www.monitor.bg:443/bg/a/view/nasa-s-misija-do-asteroidnija-pojas-167903", "text": "НАСА даде съгласие за изграждането на космически кораб, който да изследва металния астероид Психея (Psyche), който е възможно да представлява оголеното метално ядро на някога съществувала планета с размерите на Марс. Има учени, които мислят, че някога Психея е била планета от ранната слънчева система, която преди милиарди години е претърпяла много силен сблъсък с голям обект. Това би могло да е довело до премахването на външната кора, оставяйки само металното ядро, което се наблюдава днес. Наскоро, мисията до Психея е преминала основен преглед, преминавайки от предварителен проект, известен като фаза Б (Phase B), към фаза Ц (Phase С), при която ще бъде оформен хардуерът. Сега, учените и инженерите ще започнат разработването на крайния дизайн космическия апарат и инструментите, след което трябва да ги произведат, сглобят и накрая изпробват. Космическият апарат ще използва за комуникация най-съвременната лазерна технология, която кодира данните във фотони, а не радиовълни, позволявайки изпращането на повече данни наведнъж, отколкото би било възможно с настоящите комуникационни системи. Сондата ще пътува три години и половина, като с помощта от гравитацията на Марс ще достигне до Психея. Космическият апарат ще прекара 21 месеца, анализирайки астероида от четири различни орбити, като всяка последователна орбита ще отвежда робота изследовател по-близо до повърхността на този извънземен свят.", "date": "2019.06.14", "title": "НАСА с мисия до астероидния пояс"}
{"url": "https://www.monitor.bg:443/bg/a/view/alo-izmamnici-premetnaha-starci-ot-plovdiv-s-nad-8-bona-167912", "text": "Ало измамници преметнаха двама възрастни пловдивчани само за един ден с общо над 8 000 лева, съобщиха от полицията в града. Сигналите били получени във Второ районно управление на МВР в четвъртък. И двете телефонни измами станали почти по едно и също време – между 10 и 15 часа в същия ден. Мошениците се обадили на стационарните телефони първо на жена на 79 години, след което и на мъж на 88 години. И при двамата ало измамниците приложили една и съща схема. Те им казали, че от полицията имат нужда от тяхната помощ за залавянето на опасни престъпници. За късмет тези опасни престъпници били именно телефонни измамници. За да бъдат заловени обаче, възрастните хора трябвало да спонсорират полицията с пари. Пенсионерите получили стриктни указания и за размера на сумите, както и за това къде и как да ги оставят. Възрастната жена успяла да събере 5 000 лева и след като ги опаковала добре, ги оставила на указаното й място пред жилището й в центъра на Пловдив. 88-годишният мъж трудно ходел и затова хвърлил през терасата на апартамента си пакет с над 1 500 лева 1000 щатски долара и няколко златни монети. Малко по-късно през деня, благодарение на близките си, и двамата установили, че са измамени и подали жалби в полицията. Били образувани досъдебни производства, в рамките на които извършителите се издирват, уточняват от полицията. Оттам припомнят, че от МВР не искат пари от хората, за да си вършат работата и всички телефонни обаждания, свързани с искане на определени суми с цел уж залавяне на опасни престъпници, са телефонни измами.  ", "date": "2019.06.14", "title": "Ало измамници преметнаха старци от Пловдив с над 8 бона"}
{"url": "https://www.monitor.bg:443/bg/a/view/mvr-zabrani-bojni-demostracii-pred-malki-deca-167899", "text": "Аз лично не одобрявам подобни демострации. Забранил съм тяхното провеждане. Това заяви министърът на вътрешните работи Младен Маринов по време на парламентарен контрол в НС. Това е във връзка с инцидента от преди две седмици когато се взриви граната по време на демонстрацията по залавяне на престъпник по повод 1ви юни и пострадаха три деца в Сливен. Маринов бе попитан от депутатът Стоян Мирчев, дали одобрява бойните демострации и какво е налагало деца от детската градина да бъдат свидетели на подобни. Министърът отново изрази своето съжаление към децата и роднините им и обясни, че демонстрацията е била насочена към ученици от 5 и 6 клас, но в последствие по молба на общината, са дошли и децата от детската градина. По думите му, в момента продължава дисциплинарното производство срещу началникът на ОДМВР - Силистра, както и на служителите взели участие в демонстрацията. Също така бе, засегнат и въпроса за зачестилите нападенията от непълнолетни с халдно оръжие. Маринов обясни, че според данни на Централната Полицейска статистика за 2017 година има 33 такива престъпления, като 4 от тях са престъпления против личността. През 2018 са 22 престъпленията извършени с хладно оръжие от непълнолетни--отново 4 са против личността. До края на май месец за 2019г. са 12 такива престъпленията като 2 от тях са против личността. За същия период за 2018г. престъпленията са 15, като 4 срещу личността. \"Според тази статистика няма увеличение, а леко намаление,\" уточни Маринов Той увери, че МВР извършва необходимите проверки за спазване на закона за закрила на детето.", "date": "2019.06.14", "title": "МВР забрани бойни демострации пред малки деца"}
{"url": "https://www.monitor.bg:443/bg/a/view/vseki-treti-gleda-nelegalna-kabelna-167902", "text": " 2,4 млн. са потребителите на телевизионни програми, от тях 700 хил. са в т.нар. сив сектор, за които държавата официално не знае. Чрез тях собствениците на кабелните телевизии, осъществявайки престъпление против интелектуалната собственост укриват данъци в значителни размери. Това каза на брифинг говорителят на главния прокурор Румяна Арнаудова. „Бяха осъществени видими в достатъчна степен според нас действия на няколко органа на държавното управление. Проведоха се оперативно - издирвателни мероприятия, извършиха се процесуално следствени действия по разследване в Бургас, Кърджали, Кюстендил, Благоевград, Петрич, Сандански и Дупница за престъпления срещу интелектуалната собственост, които касаят нарушения на авторски права и съвместни разследвания за данъчни престъпления“, припомни тя. „Заявяваме отговорно, че това, което установяваме и разследваме е схема чрез извършване на престъпления против интелектуалната собственост реално паралелно с тях и благодарение на тях се осъществяват и данъчни престъпления“, обяви Румяна Арнаудова. „Заявяваме отговорно, че това, което установяваме и разследваме е схема чрез извършване на престъпления против интелектуалната собственост реално паралелно с тях и благодарение на тях се осъществяват и данъчни престъпления“, обяви Румяна Арнаудова.  В акциите участваха и 35 екипа на Национална агенция за приходите. В най-масовия случай става въпрос за нерегистрирани абонати и инкасиране на суми без фискални бонове. По време на проверките софтуерите в някои обекти са били изключени, с цел проверяващите да нямат достъп до информацията.  Иззети са документи и компютърни конфигурации от данъчните. Осъществени са контролни действия върху дейността на бургаски кабелен оператор и телевизия. Извършени са също проверки на други оператори в Бургас, Пловдив и София.  35 екипа на НАП провериха обекти в тези области. Установени са над 30 нарушения за регистриране и отчитане на продажби в търговските обекти чрез фискални устройства, които вече са запечатани. Припомняме, че миналата седмица бяха приети изменения в Закона за авторското право и сродните му права, който да направят кражбата на авторските права значително по-трудно, което ще се отрази негативно на кабелните оператори, които оперират в сивия сектор. За справяне с проблема с цифровото пиратство чрез закона се надяват от Българската асоциация на кабелните и комуникационните оператори (БАККО) пред „Монитор“. Сред възможностите са дистанционен мониторинг върху телевизионните програми чрез нови технологични решения. По този начин ще се намали кражбата на интелектуална собственост, и страната ще бъде извадена от „черния списък” за защита на интелектуалната собственост на САЩ.  Операторите настояват и за улеснена процедура по връчване на актовете за установяване на административни нарушения и на наказателните постановления по ЗАПСП. И до този момент държавата се стремеше да санкционира доставчиците на пиратско съдържание, но според закона наказателните постановления се връчваха лично. Това водеше до умишлено избягване на актовете и по-висока безнаказаност. Например, ако нарушителят успееше да се укрие в рамките на 14 дни от издаването на акта, за да му бъде връчен, той не дължеше никакви глоби на държавата. Според БАККО съпротивата срещу закона продължи, то тя по-скоро е израз на нежелание да бъдат постигнати реални резултати в посока конкурентен и прозрачен пазар. Служителите на отдела за компютърни престъпления в ГДБОП, ръководен от комисар Явор Колев установиха, че проблемът е основно в Южна България. „Своевременно предприехме и различен подход за работа и създадохме разширен екип за анализ на престъпленията от този тип, като целта бе анализ на наказателната практика досега и извеждане на ефективен подход за пресичане на подобна престъпна дейност. Изводът е, че при действия по такива разследвания е необходимо участието и на други компетентни служби“, обясни Колев. „От НАП изразиха пълна готовност за стартиране на данъчни проверки, в общата мисия за предприемане на мащабни действия бяха поканени и представители на Комисията за регулиране на съобщенията, която технически да установи конкретните нарушения от страна на кабелните оператори и да изясни авторските права за разпространение на съответните канали“, допълни Арнаудова. Говорителят на главния прокурор уточни, че установените към момента щети за двете големи частни телевизии и канал за касови филми са за около 10,5 млн. лева, но ще нараснат. Тя припомни, че въпреки действията през годините, още практикуват кабелни оператори-пирати, които си позволяват да получават немалки суми като такси, но извършват престъпление срещу интелектуалната собственост и укриват данъци. Разпространявани са 60 програми - чужди и български, без разрешение и съгласието на носителите на авторските права. Обществената опасност на това престъпление е достатъчно голяма, доколкото България преди време попадна в негативен списък на държави, които неглижират защитата на интелектуалната собственост.  През 2018 г. страната ни бе извадена от този списък, но последните сигнали отново насочиха вниманието към службите към този казус.  Мащабната реакция на институциите е в отговор на тези незаконни действия и за защита на интелектуалните права и на фиска, каза Арнаудова и допълни, че извършените вчера проверки са на пет кабелни телевизии, незаконно разпространявали защитени авторски програми в Южна България, а за останалата част от страната продължават оперативно-издирвателните действия. Според събрания до момента доказателствен материал, има основания за повдигане на обвинения, като те ще бъдат уточнени след резултатите от назначените експертизите - авторско-правна и техническа. Необходима е точност и за размера на укритите данъци, допълни Арнаудова. Към момента е задържан единствено IT специалист, оказал отпор при процесуалните действия, като изключвал връзката между касовия апарат и НАП по време на проверката. Говорителят на главния прокурор благодари на експертите от ГДБОП за професионалните действия, на служителите от жандармерията, осигурили достъпа до офисите на операторите. „Признателни сме на екипа от Европол, оказали неоценимо съдействие със знания и логистика“ Началникът на отдел \"Киберпрестъпления\" към ГДБОП комисар Явор Колев обясни в детайли естеството и стъпките в осъществяването на този вид престъпления. Той допълни, че операцията продължава и в настоящия момент. След като е преустановено разпространяването на програми без уредени авторски права, в момента контролираме дали ще има възстановяване на практиката и тогава престъплението ще е с друг профил. Регулярни проверки предстоят на всички кабелни оператори в страната, тези, за които има данни, че извършват определени нарушения, ще бъдат проверени в съвсем кратки срокове. Обемът от 700 000 абонати, които са в сивия сектор и за тях не се плащат данъци, ще бъдат изведени на светло. Престъпната дейност на разпространяване на програми в нарушение на авторското право, ще преустановена, категоричен бе Колев. Проведената операция срещу пиратската дейност е една от най-големите за цяла Европа, заяви представителят на Европол Богдан Чинару от Центъра за борба с престъпленията, свързани с интелектуалната собственост. Той поясни, че екипът на европейската полицейска служба е в страната ни за да подкрепи колегите му от отдел \"Киберпрестъпност\" на ГДБОП и да подпомогне акциите с доставените два мобилни офиса. Възхитени сме от работата на колегите от \"Киберпрестъпност\" и планираме да организираме обучение в Европол с тяхно участие като обучители, коментира Чинару.", "date": "2019.06.14", "title": "Всеки трети гледа нелегална кабелна (ОБНОВЕНА)"}
{"url": "https://www.monitor.bg:443/bg/a/view/inflacijata-prez-maj-dostigna-3-5-167917", "text": "Инфлацията от началото на годината (май 2019 г. спрямо декември 2018 г.) е 1.8%, а годишната инфлация за май 2019 г. спрямо май 2018 г. е 3.5%, съобщи Националният статистически институт (НСИ). Средногодишната инфлация за периода юни 2018 - май 2019 г. спрямо периода юни 2017 - май 2018 г. е 3.3%. През април 2019 г. спрямо предходния месец цените на стоките и услугите в потребителските групи са се променили, както следва: хранителни продукти и безалкохолни напитки - увеличение с 0.3%; алкохолни напитки и тютюневи изделия - цените остават на равнището от миналия месец; облекло и обувки - увеличение с 0.4%; жилища, вода, електроенергия, газ и други горива - цените остават на равнището от миналия месец; жилищно обзавеждане, домакински уреди и принадлежности и обичайно поддържане на дома - увеличение с 0.2%; здравеопазване - увеличение с 0.1%; транспорт - увеличение с 1.2%; съобщения - намаление с 1.0%; развлечения и култура - намаление с 1.4%; образование - цените остават на равнището от миналия месец; ресторанти и хотели - увеличение с 0.6%; разнообразни стоки и услуги - цените остават на равнището от миналия месец. През май 2019 г. са се увеличили цените на следните хранителни продукти: ориз - с 0.3%, месо от едър рогат добитък - с 1.8%, свинско месо - с 5.9%, агнешко месо - с 0.9%, месо от домашни птици - с 1.6%, малотрайни и трайни колбаси - съответно с 4.5 и 3.1%, мляно месо (кайма) - с 4.3%, риба - с 0.3%, кисели млека - с 0.9%, сирене - с 0.1%, ябълки - с 4.5%, цитрусови и южни плодове - със 7.1%, зрял лук и чесън - съответно с 4.3 и 3.5%, кореноплодни зеленчуци (моркови и червено цвекло) - с 14.3%, зрял боб - с 2.4%, захар - с 0.7%, оцет - с 0.1%, сол - с 0.1%, хомогенизирани бебешки храни - с 0.3%, кафе - с 1.4%, минерална вода - с 1.0%, плодови сокове - с 0.6%, ракия - с 1.3%, вина - с 0.9%, и други. През май 2019 г. са се намалили цените на следните хранителни продукти: брашно - с 1.1%, бял хляб - с 0.1%, хляб „Добруджа“ - с 0.7%, пълномаслено и нискомаслено прясно мляко - съответно с 0.5 и 0.3%, извара - с 0.1%, яйца - с 0.8%, млечни масла - с 0.2%, маргарин - с 0.2%, олио - с 1.3%, домати - с 14.3%, краставици - с 19.6%, зеле - с 32.4%, листни зеленчуци - с 5.2%, маслини - с 0.6%, гъби - с 3.2%, леща - с 0.5%, пресни зеленчукови подправки - с 0.2%, чай - с 0.6%, газирани напитки - с 1.5%, бира - с 2.3%, и други. За миналия месец в групите на нехранителните стоки и услугите е регистрирано увеличение на цените при: цигари - с 0.2%, облекло - с 0.4%, обувки - с 0.3%, течни горива за битови нужди - с 0.9%, хладилници - с 0.8%, климатични инсталации - с 1.8%, велосипеди - с 1.5%, дизелово гориво - с 1.0%, автомобилен бензин А95H - с 4.3%, автомобилен бензин А98Н - с 3.0%, метан за ЛТС - с 0.2%, градинарство и цветарство - съответно с 0.4 и 0.6%, месечни списания - с 2.2%, услуги по обществено хранене - с 0.4%, услуги по краткосрочно настаняване - с 2.3%, продукти за лична хигиена - с 0.5%, и други. За май в групите на нехранителните стоки и услугите е регистрирано намаление на цените при: материали за ремонт и поддържане на жилище - с 0.3%, газообразни горива за битови нужди - с 0.2%, въглища - с 1.1%, мебели - с 0.9%, прахове за пране - с 1.2%, газ пропан-бутан за ЛТС - с 0.1%, международни полети - с 6.9%, персонални компютри - с 0.3%, пакетни услуги за почивка и туристически пътувания в страната - с 2.9%, телевизори - 0.7%, кина и театри - с 2.3%, козметични продукти - с 0.5%, и други. Цените на лекарствените продукти и на лекарските услуги остават на равнището от предходния месец, а цените на стоматологичните услуги са се увеличили с 0.2%.", "date": "2019.06.14", "title": "Инфлацията през май достигна 3,5%"}
{"url": "https://www.monitor.bg:443/bg/a/view/mae-poniji-prognozite-si-za-tyrseneto-na-petrol-167909", "text": "Международната агенция за енергията (МАЕ) понижи прогнозите за растежа на търсенето на петрол през 2019 г. заради влошените перспективи за световната търговия, съобщи Reuters. Агенцията, чиято централа е в Париж и координира енергийната политика на индустриалните страни, понижи предвижданията си със 100 000 барела до 1,2 млн. барела на ден. МАЕ обаче съобщи, че то ще нарасне до 1,4 млн. барела през 2020 г. МАЕ приписва слабия растеж на търсенето през първата половина на годината на забавянето, отчитано от нефтохимическата промишленост в Европа, по-топлото време в северното полукълбо и застоя в търсенето на бензин и дизел в САЩ. \"Пакетите за стимулиране вероятно ще подпомогнат растежа в краткосрочен план. Освен това големите централни банки спряха или забавиха повишаването на основните си лихви, което ще спомогне за растежа през 2019 и 2020 година\", се посочва в доклада. Американските санкции срещу Иран и Венецуела, споразумението за съкращаване на добива на петрол на ОПЕК+, конфликтът между враждуващите сили в Либия и атаките срещу танкерите в Оманския залив са оказали само ограничено влияние върху предлагането на петрол, сочи докладът на МАЕ. Повишаването на предлагането от САЩ, както и от Бразилия, Канада и Норвегия ще допринесе за увеличаване на доставките от страните, които не са част от ОПЕК, с 1,9 млн. барела на ден през тази година и 2,3 милиона барела на ден през 2020 г.", "date": "2019.06.14", "title": "МАЕ понижи прогнозите си за търсенето на петрол"}
{"url": "https://www.monitor.bg:443/bg/a/view/marinov-intelektualnoto-piratstvo-e-seriozen-problem-u-nas-167900", "text": "Интелектуалното пиратство е сериозен проблем у нас. Това каза вътрешният министър Младен Маринов в колуарине на НС по повед повод акциите в офисите на кабелни телевизии в няколко града в Бълграря. Той увери, че МВР си върши работата съвместно с прокуратурата и Европол. \"Не бих казал, че тези акции са показни. Това е борба с интелектуалното пиратство, което е голям проблем за България\", заяви Маринов. Той съобщи, че проблемът не е тях, а в този, който предоставя незаконните услуги. Министърът не можа да даде точен период на този вид престъплени, но твърдо заяви,че противодействат на този вид престъпления. Той уточни, че те нарушават авторските права. \"Тези права са много важни за развитието на обществените отношения. Борбата с пиратството може да окаже влияние и при облекчването на визовия режим за нашите граждани за САЩ\", обясни той. Ние ще продължим борбата с пиратството, защото то причинява много лош имидж на страната ни в чужбина\", категоричен беше Маринов. По повод информацията която беше подадена за полицейско насилие над две момчета в София, във Второ районно управление, Маринов заяви, че е разпоредил проверка на директора на СДВР и случаят е в ход.", "date": "2019.06.14", "title": "Маринов: Интелектуалното пиратство е сериозен проблем у нас"}
{"url": "https://www.monitor.bg:443/bg/a/view/nigeriec-poema-malkite-futbolisti-na-stolipinovo-167904", "text": "Бившият нападател на нигерийския юношески отбор по футбол Филипс Шегун поема официално треньорския пост на тима на малките футболисти от „Столипиново”, съобщиха от район „Източен” в Пловдив. Това стана ясно в петък, когато кметът на района Николай Чунчуков и новият треньор подписаха договора за регулярните тренировки на местния отбор. Минимум два пъти в седмицата Филипс Шегун ще провежда занимания на новата спортна площадка на улица „Крайна“ и на стадиона на улица „Вратцата“. Тренировките ще са сутрин и вечер, а децата ще са разпределени във възрастови групи. „Изпълняваме поетия при откриването на съоръжението ангажимент да осигурим треньор по футбол за децата. Има много желаещи да се занимават със спорт и ние им даваме тази възможност”, заяви кметът Чунчуков. Той подчерта, че новата площадка на улица „Крайна“ се радва на голям интерес. Съоръжението отговаря на всички съвременни изисквания за качество и безопасност, има монтирано осветление и на нея може да се тренира футбол, баскетбол и други спортове. От години Шегун живее в Пловдив, където е открил любовта си и е създал семейство. Той тренира всеотдайно деца от квартала и полага усилия за тяхното възпитание. С откриването на спортното игрище и назначаването на треньор за малките спортисти реализираме още една от мерките за интеграция на община Пловдив, уточни районният кмет.    ", "date": "2019.06.14", "title": "Нигериец поема малките футболисти на „Столипиново”"}
{"url": "https://www.monitor.bg:443/bg/a/view/novijat-land-rover-defender-debutira-na-ekstremna-misija-v-afrika-167901", "text": "Новият Land Rover Defender доказа, че е по-силен и по-проходим от всякога още преди официалната си премиера, която ще се състои по-късно тази година. Маскиран прототип на легендарния всъдеход премина успешно през редица екстремни изпитания върху предизвикателни терени в Кения, като част от програмата за опазване на лъвовете в Африка. Прототипът на новия Land Rover Defender е снабден с повдигнато въздушно окачване и дегизиран с камуфлаж, разработен специално за местната околност. Новият Land Rover Defender е на крачка от серийното производство, което ще започне още тази година, а продажбите ще стартират в началото но 2020 година. В резерват „Борана” в Кения новият Defender спомогна за десетки операции за проследяване на лъвовете, като транспортира консумативи на територия от 14 000 хектара. Уникалната тестова програма даде възможност на екипа на агенция „Тъск” (фондация за запазване на дивия живот в Африка), да подложи най-емблематичния всъдеход на Land Rover на множество екстремни предизвикателства. Теглейки тежко натоварени ремаркета, новият Defender с лекота премина през пълноводни реки и скални образования. Прототипът спомогна и за смяната на проследяващите устройства на осем лъва. Терените на резерват „Борана” включват ниски равнини, пътища с дълбоки коловози, издълбани от големи гуми, стръмни скалисти склонове, кални речни брегове и гъсти гори, което даде възможност на новия Defender да докаже своите безкрайни и неограничени възможности. В тази връзка Ник Колинс, директор серийни модели в Land Rover сподели: „Постоянно напредваме с резултатите от тестовете и се доближаваме все повече към серийно производство. Работата с партньорите ни от „Тъск” помогна да съберем много полезна информация и данни за представянето на новия Defender. Теренът в резерват „Борана” включва широка гама от предизвикателни терени, които го правят перфектното място, за да обогатим знанията си за него в най-екстремните условия”, обобщи Ник Колинс. Land Rover е официален партньор на агенция „Тъск” от 15 години, като целта пред Defender в тази експедиция беше да спомогне за опазването на дивия живот на лъвовете в резерват „Борана”. Три четвърти от всички видове лъвове в Африка намаляват своята популация и сега черните и бели носорози са много повече от големите „котки”. По-малко от 20 000 лъвове оцеляват в дивия свят глобално, като цифрите са спаднали от 200 000 през последния век. От своя страна Чарлз Мейхю, директор на агенция „Тъск”, сподели: „Тази година отбелязваме годината на лъва. Нашата цел е да разпространим обезпокояващия спад в популацията на тези животни в Африка. За наша радост в резервата „Борана” има множество лъвове, чиито движения наблюдаваме и следим, за да не влизат в борба с конкурентни мъжки в съседните общности. Новият Defender се вписа впечатляващо в сложния терен и безпроблемно прекоси дълбоки реки, като с ловкост покори редица стръмни скални склонове”, завърши Чарлз Мейхю. По-късно тази година предстои официалната премиера на изцяло новия Land Rover Defender. Според най-реномираните автомобилни експерти по света, това ще бъде най-успешният модел на Land Rover, произвеждан някога. Няколко месеца преди световната премиера на Defender, от Land Rover обявиха, че с прототипи на модела са изминати 1,2 милиона тестови километра по всякакви терени в екстремни климатични условия, за да се гарантира, че е най-здравият и способен Land Rover създаван някога. Освен продължителните и подробни симулации и тестове на стенд, всъдеходът е бил изпробван във всякакви условия, от екстремни динамични натоварвания на легендарната писта „Нюрбургринг”, до офроуд по скалистите пътища в Юта, САЩ и дюните на Дубай. Новият Land Rover Defender е разработен във Великобритания, но производството му ще се извършва в изцяло новия завод на марката в Нитра, Словакия.", "date": "2019.06.14", "title": "Новият Land Rover Defender дебютира на екстремна мисия в Африка"}
{"url": "https://www.monitor.bg:443/bg/a/view/kirilov-za-monitoringa-preporykite-sa-blizo-do-izpylnenie-167897", "text": "Препоръките са близо до изпълнение. Това коментира правосъдният министър Данаил Кирилов по време на парламентарния контрол по питане на опозицията до къде сме стигнали с напредъка по мониторинговия механизъм от ЕК. Кирилов увери, че страната ни е изпълнила изискванията по показателите за независимост на съдебната система, правната рамка и организираната престъпност. Във връзка с показателите, засягащи продължаването на съдебната реформа, борбата с корупцията на високо и местно ниво, и по границата, ЕК отчитала „значителен напредък\", като Кирилов увери, че препоръките са близо до изпълнение. По думите му правителството продължава и с необратими темпове да изпълнява своите задължения, свързани с механизма. \"Дадена е висока положителна оценка по отношение на работата на правителството\", каза още той. Била оценена и съществената роля на Националния съвет по антикорупционни политики.Кирилов припомни, че преди седмица е бил в Люксембург за съвета по правосъдие и вътрешни работи. Там е имал възможността да проведе среща с комисаря по въпросите на правосъдието Вера Йоурова. „В хода на разговорите ни бе отбелязано отличното сътрудничество и активната роля на България по актуалните досиета. Потвърдих твърдата ангажираност на правителството за изпълнение в кратък срок на оставащите мерки и препоръки от механизма\", каза той и допълни, че е запознал комисаря с текущите законодателни предложения, свързани с отговорността тримата висши ръководители в съдебната система.", "date": "2019.06.14", "title": "Кирилов за мониторинга: Препоръките са близо до изпълнение"}
{"url": "https://www.monitor.bg:443/bg/a/view/treto-mjasto-s-normativ-za-svetovnoto-za-demireva-na-diamantenata-liga-v-oslo-167888", "text": "Мирела Демирева стана четвъртата българска атлетка, която покри норматив за участие на световното първенство на открито в Доха през есента Сребърната олимпийска медалистка от Рио де Жанейро 2016 завърши трета на Диамантената лига в Осло с личен рекорд за сезона от 1.94 метра, който й осигури квота за планетарния форум. Преди нея нормативи за планетарния форум покриха европейската шампионка в зала в тласкането на гюле Радослава Мавродиева, Ивет Лалова-Колио на 200 метра и Габриела Петрова в тройния скок.  Състезанието в Осло не започна по най-добрия начин за Демирева. След като пропусна първата височина от 1.80 м, тя се справи с 1.85 м от раз. След това обаче реши да пропусне 1.88 м, а с 1.91 м се справи едва в последния си трети опит. Демирева единствена премина 1.94 м от първи опит. След това българката отново взе решение да пропусне 1.96 м, колкото е и нормативът за олимпийските игри в Токио догодина. На 1.98 м двукратната сребърна европейска медалистка направи три фаула и приключи участието си в Осло. Победата с постижение №1 в света за сезона от 2.01 м изовюва световната шампионка в зала и на открито Мария Ласицкене. Шведката Ерика Кинси зае второто място, след като преодоля 1.96 м от трети опит.  „Не бих могла да кажа, че съм доволна. Скачам на по-големи височини, това не ми се беше случвало отдавна. Има още върху какво да работим. Времето беше по-добро от Стокхолм, изгря малко слънчице. За моя скок разчитам на скорост, а когато е студено, става доста трудно. Най-важното състезание е в края на септември. Дотогава ще използвам всяко едно състезание, за да вдигам височините. До края на юни ще потренираме и след това ще участвам на следващата Диамантена лига”, каза пред MAX Sport 2 Демирева след състезанието в Осло. Най-добър резултат в света за сезона бе регистриран и в спринта на 100 м при мъжете. Постигна го Крисчън Колмън (САЩ), който спечели с 9,85 сек. Втори завърши китаецът Се Чжъе с личен рекорд от 10,01 сек. Трети се нареди Майкъл Роджърс (САЩ), на 0,03 сек. зад Чжъе. Селемън Барега (Ет) победи в бягането на 3000 м с личен резултат от 7:32,17 мин., който е най-добър в света за сезона. Такъв бе постигнат и в тройния скок при жените, където Катерин Ибаргуен (Кол) спечели първото място с 14,79 м. На 200 м при жените световната шампионка Дафне Схипърс бе най-бърза с време 22,56 сек., което е лично постижение за холандката през сезона. В същото време се разбра, че организаторите на следващия турнир от Диамантената лига в Рабат (Мар) на 16 юни са отказали участие на Кастер Семеня. Двукратната олимпийска шампионка искаше да стартира на 800 м при жените, но не е била допусната. Преди броени дни Швейцарският федерален съд даде разрешение на Семеня да участва в състезания при жените във всички дисциплини, след като временно отмени правилото на международната федерация, което влезе в сила на 8 май. Според него на атлетки с по-високи нива на тестостерон в организма не се разрешава да участват при дамите в дисциплините от 400 м до една миля, ако не се подложат на хормонална терапия.", "date": "2019.06.14", "title": "Трето място с норматив за световното за Демирева на Диамантената лига в Осло (ОБНОВЕНА)"}
{"url": "https://www.monitor.bg:443/bg/a/view/okonachatelno-partiite-vryshtat-nadvzetite-subsidii-do-kraja-na-2020-167894", "text": "Политическите партии и коалиции имат краен срок до 31 декември 2020 година да върнат надвзетите субсидии, които са получили от 2016 година досега. Това решиха окончателно депутатите, след като гласуваха на второ четене на поправките в Закона за политическите партии. Текстовете бяха гласувани с почти пълно единодушие. Финансовото министерство ще има срок от 7 дни от влизането на закона, за да публикуват колко средства всяка една партия трябва да връща. Ако парите не се възстановят до края на следващата година, то Закона позволява парите на да не се връщат накуп, а да бъдат прихващани от следващите траншове от държавата. Така ако дадена партия доброволно не е възстановила парите, то при следващият транш в края на юни, а ще им бъде удържано по 30 %. Ако с това дължимата сума не се изчерпа, то при следващите трансфери ще им се удържа по 50 % от субсидията, като това ще продължи до една година от влизането на закона. При недостиг или липса на субсидия, крайният срок е 31 декември 2020 година. Това ще засегне предимно онзи партии, които вече не получават държавна субсидия и вече са извън парламента, но са взимали държавни пари през последните три години. В закона изрично е записано, че партиите ще получават субсидия за спечелен глас, подаден за тях. Разходите за субсидиите пък се определят всяка година в бюджета, но те ще са индикативни. Сумата, която трябва да върнат партиите, е в размер на 14,6 млн.лева. До това се стигна, след като преди около месец стана ясно, че вместо по 11 лева на глас, партиите са получили по 13,23 лева през 2018-та. В последствие се оказа, че това е неправилно тълкуване на закона, с който се позволява преразпределяне на всички действителни гласове, дадени и за партиите под бариерата и дори от квадратчето „Не подкрепям никого“.  Депутатите отхвърлиха предложението на \"Атака\" ЦИК да поема разходите за медийните участия на партиите по време на изборната кампания. Очаквано гласуването на промените бяха коментирани и в кулоарите на НС. Цялото общество очакваше да се вземе решение. Няма да има щета за бюджета от надвзетите субсидии. Това пък коментира в кулоарите на НС шефката на ПГ на ГЕРБ Даниела Дариткова. \"Решението е взето и е логично, законът е гласуван. Няма да има щета за бюджета по никакъв начин от тази техническа грешка\", каза още тя. Нейната колежка Лиляна Павлова пък обясни, че е напълно нормално поправките да се приемат единодушно.  Лидерът на НФСБ Валери Симеонов пък обясни,че е очаквал връщането на надвзетите субсидии да се приеме с единодушие. Другото означава, че се очаква от политиците да са злодеи и престъпници. Аз не искам да бъда поставян в такава компания, коментира той.  поред него е естествено надвзетите субсидии да се върнат и бил сигурен, че поправките ще бъдат подкрепени. Лидерът на ДПС Мустафа Карадайъ обяви пък ще изчакат  разчетите на финансите.\"Министерството на финансите би трябвало да даде малко по-точен отговор какво и как е изчислявало през годините при субсидиите на партиите\", каза той и добави:  \"Ние сме имали кореспонденция през годините с Министерство на финансите, малко по-назад във времето. Може да се позовем и на нея. В момента ние също очакваме да се запознаем с техните сметки. И ние ще смятаме\". Междувременно парламентарната група на БСП изпрати покана до ръководствата на групите на ГЕРБ, \"Обединени патриоти\"  и ДПС в парламента за разговори за размера на държавна субсидия за политическите партии. Предложението за среща с ГЕРБ е за понеделник сутринта в зала \"Изток\" на НС. Патриотите и ДПС са поканени на разговори един след друг във вторник. в зала \"Запад\". На свой ред от ГЕРБ излязоха с официална позиция, с която дават да се разбере, че не са съгласни на подона среща и консултации с БСП. От партията посочват, че има решение на МС за размера на партийната субсидия от 1 лев, те стоят зад него и твърдо го подкрепят. В писмото на ГЕРБ се посочва още, че съгласно Конституцията и правилника на НС, всяка законодателна промяна се обсъжда в парламентарните комисии и в пленарна зала. \"Там народни представители, граждани и неправителствени организации имат нужната трибуна, за да представят своите позиции по различни законодателни предложения“., смятат от ГЕРБ и добавят, че не считат за нужно провеждането на допълнителна среща по темата.", "date": "2019.06.14", "title": "Окончателно: Партиите връщат надвзетите субсидии до края на 2020 (ОБНОВЕНА)"}
{"url": "https://www.monitor.bg:443/bg/a/view/bylgarija-specheli-pyrva-pobeda-v-ligata-na-naciite-167886", "text": "Волейболистките от националния отбор на България записаха историческа първа победа в Лигата на нациите. След 11 поредни загуби момичета на селекционера Иван Петков обърнаха и надиграха Република Корея с 3:1 (20:25, 25:23, 25:19, 26:24) в последния си мач от турнира в Група 13 от 4-ата седмица на Лигата. По този начин България се спаси от това да изравни антирекорда на Аржентина от 12 поредни загуби в Лигата през миналата година. \"Лъвиците\" изместиха именно Република Корея и вече са на предпоследното 15-о място във временното общо класиране с една победа, 11 загуби и 4 точки. През последната седмица от най-комерсиалната волейболна надпревара България ще играе на турнира в Група 18 в Нингбо (Китай) срещу домакините, световния шампион Сърбия и Германия.  ", "date": "2019.06.14", "title": "България спечели първа победа в Лигата на нациите"}
{"url": "https://www.monitor.bg:443/bg/a/view/tyrgovskata-vojna-namali-trafika-na-kitajski-stoki-prez-panamskija-kanal-167905", "text": "Търговската война между Китай и САЩ е довела до намаляване на превоза на китайски стоки през Панамския канал за последните 12 месеца, съобщи в петък ръководителят на трансокеанския канал Хорхе Кихано, цитиран от АФП. САЩ остават водещият \"клиент\" на Панамския канал (174,9 млн. т стоки са прекарани през Панама през финансовата година от 1 октомври 2017 г. до 30 септември 2018 г.), покривайки 63% от общия трафик, каза Кихано. Япония е изпреварила Китай като втори най-голям ползвател на канала с 200 000 тона повече стоки, които са преминали през трансокеанския път, уточни Хорхе Кихано. Това развитие се дължи едновременно \"на увеличението на трафика на втечнен петролен газ и природен газ от САЩ за Япония и на значителния спад на продажбите на тези продукти от САЩ за Китай\", добави шефът на Панамския канал. Около 5% от световния морски трафик минава през Панамския канал, като сред петте основни клиенти през финансовата 2017/2018 година в низходящ ред се нареждат САЩ, Китай (41,5 млн. т), Чили и Мексико (по 30,4 млн. т) и Япония (30 млн. т). Каналът, който е с дължина 80 км, беше разширен през 2016 г., за да се позволи преминаването на кораби, които могат да превозват до 15 000 контейнера - три пъти над предишния капацитет. Оттогава преминаването на танкери за превоз на втечнен газ между Азия и САЩ стана една от основните дейности на канала. Панамският канал залага тази година на рекордни приходи от над 3,2 млрд. долара, от които 1,7 милиарда долара ще влязат в бюджета на страната. Над 1 милион кораба са преминали през канала от откриването му през 1914 г.", "date": "2019.06.14", "title": "Търговската война намали трафика на китайски стоки през Панамския канал"}
{"url": "https://www.monitor.bg:443/bg/a/view/tejlyr-suift-objavi-nov-album-167906", "text": "Поп сензацията Тейлър Суифт обяви, че ще издаде нов романтичен албум. Тавата ще носи името Lover и се очаква да излезе на музикалния пазар на 23 август. На снимката за корицата чаровната блондинка е в тоалет на Стела Маккартни. Певицата обяви също, че двете ще пуснат съвместна модна линия, след като британската дизайнерка се е вдъхновила от албума Lover. Когато издаде сингъла МЕ, Суифт каза, че заглавието на новия й албум е скрито във видеоклипа към него. Албумът Lover съдържа 18 песни. Той ще е седмият в актива. Предишният й Reputation излезе през 2017 г. Освен с новината за албума, изпълнителката изненада феновете си с нов сингъл - You Need to Calm Down.", "date": "2019.06.14", "title": "Тейлър Суифт обяви нов албум "}
{"url": "https://www.monitor.bg:443/bg/a/view/uefa-razsledva-bylgarija-moje-da-zatvorjat-vasil-levski-za-anglija-167892", "text": "УЕФА е стартирала дисциплинарна процедура срещу България заради расистко поведение на публиката на мача с Косово, се съобщава на официалната страница на евроцентралата. Това означава, че част или целия стадион \"Васил Левски\" може да бъде затворен за най-итересния ни мач в евроквалификациите срещу Англия.   Причината за процеурата е, че от делегацията на Косово са се оплакали на дежурния делегат от Естония Олег Харламов, че в 28-ата минута е скандирано \"Убий шиптъра\".  ", "date": "2019.06.14", "title": "УЕФА разследва България! Mоже да затворят “Васил Левски\" за Англия"}
{"url": "https://www.monitor.bg:443/bg/a/view/naprejenieto-v-persijskija-zaliv-vdigna-cenata-na-zlatoto-s-oshte-5-dolara-167893", "text": "Цената на златото тази сутрин се повиши с повече от 5 долара за тройунция на нюйоркската борса Comex, съобщават световните агенции. Котировките се вдигнаха с 5,05 долара или с 0,38% до ниво от 1348,75 долара за тройунция. Цената на юлските фючърси на среброто се повишиха с 0,11% до 14,912 долара за унция. Според експерти причина за поскъпването е напрежението в Персийския залив, след атаките срещу танкерите Front Altair и Kokuka Courageous, превозващи петрол.", "date": "2019.06.14", "title": "Напрежението в Персийския залив вдигна цената на златото с още 5 долара"}
{"url": "https://www.monitor.bg:443/bg/a/view/brajyn-singyr-postigna-sporazumenie-po-obvinenieto-za-iznasilvane-167907", "text": "Режисьорът Брайън Сингър постигна споразумение да плати обезщетение от 150 000 долара на мъж, който го обвинява, че го е изнасилил на яхта, когато е бил на 17 години. Режисьорът на блокбастъра „Бохемска рапсодия“ продължава да отрича да е изнасилил Сезар Санчес-Гузман, и дори да е бил на партито с него на яхтата преди 15 години. Надзорникът по дело за банкрут срещу Санчес-Гузман препоръча споразумението да бъде прието, защото сумата е достатъчна да покрие исковете от 61 000 долара, разходите по делото и да му останат пари. Санчес-Гузман заведе делото срещу Сингър през 2017 г. Припомняме, че наскоро четири нови предполагаеми жертви проговориха за подобен сблъсък с режисьора. Според разследване, осъществено в рамките на година от сп. The Atlantic, Сингър имал афинитет към тийнейджъри, като всички изповядали се мъже твърдят, че кинодеецът интимничел с тях, когато били на не повече от 17-годишна възраст. Виктор Валдовинос е единственият, застанал с реалното си име пред The Atlantic. По думите му, режисьорът е направил ход към него, когато той бил само на 13 г. Това се случило на снимачен сет, като според обвинението Сингър се нахвърлил сексуално върху момчето в съблекалнята.", "date": "2019.06.14", "title": "Брайън Сингър постигна споразумение по обвинението за изнасилване"}
{"url": "https://www.monitor.bg:443/bg/a/view/naprejenie-mejdu-sa-sht-i-iran-moje-da-dovede-do-vojna-167895", "text": "Регионални сили предупредиха за увеличаваща се военна заплаха в Залива след второто нападение срещу танкери за един месец при входа на Ормузкия проток, един от най-натоварените маршрути за корабоплаване в света. Никой не е поел отговорност, но САЩ обвиниха Иран. Предварителното разследване на сходните нападения срещу четири танкера на 12 май сочеше към \"държавен субект\", определен от саудитски и американски служители като Иран. Експлозиите този път бяха по-мощни, а щетите - по-големи, отколкото тези преди месец, но посланието и средствата за неговото поднасяне имат определени сходства, посочва британският в. \"Гардиън\". Вчерашните нападения срещу два танкера в Оманския залив разтърсиха световните пазари и предизвикаха тревога в региона, който се готви за конфликт от известно време. Както при атаките през май, вестта за новите удари отново беше съобщена от медии, свързани с ливанската организация Хизбула и Иран, които излъчиха кадри от нападенията минути след тяхното извършване. Дори намека за създаване на пречки в Ормузкия проток е достатъчен, за да разтревожи пазарите. Честите и както изглежда, произволни нападения срещу танкери обаче засилват страховете за енергийната сигурност до ниво, невиждано от танкерните войни, следствие от войната между Иран и Ирак през 80-те години, при които бяха потопени или повредени 543 кораба във водите в района и които причиниха продължил три години хаос на енергийните пазари, изтъква изданието. Конфронтацията между Иран и САЩ по начало се развива на сушата. Техеран затвърждава присъствието си в Ирак за сметка на Вашингтон, а в Ливан Иран почти доминира в политиката за сметка на Саудитска Арабия и САЩ. В моретата и океаните интересите на САЩ и на техните съюзници обаче са още по-уязвими, като се има предвид, че почти една трета от световния петрол и неговите вторични продукти се превозва с танкери, минаващи близо до бреговете на Иран, отбелязва \"Гардиън\". Ормузкият проток е стратегически морски път, който може да вкара САЩ и Иран във война, пише британският в. \"Дейли телеграф\". Обвиненията, отправени от американския държавен секретар Майк Помпео, че Иран стои зад вчерашното нападение срещу два танкера, принуждават президента Доналд Тръмп да се изправи пред избор, който досега той избягва: дали да изпълни заплахата си, че Иран ще \"страда много\", ако бъдат застрашени интересите на САЩ, пише американският в. \"Ню Йорк таймс\". Според германския в. \"Велт\" след новото нападение срещу танкери Европейският съюз би трябвало да сложи край на ядреното споразумение с Иран. Германското правителство определи нападенията срещу танкери като \"сериозна провокация\", която може да доведе до военен конфликт в региона, посочва в. \"Билд\". Германското издание цитира правителствен доклад за ситуацията в Оманския залив, според който не е изключено зад атаките да стоят \"разнородни сили в иранското правителство, които са заинтересовани от изостряне на напрежението\". Германските власти смятат, че провокацията е \"в състояние да предизвика военен конфликт, който не може да бъде в интерес на Иран\". Американските обвинения, че Иран стои зад атаките срещу два петролни танкера в Оманския залив, са безпочвени, заяви днес Техеран и обвини САЩ в \"дипломатически саботаж\", предаде Франс прес. Безпочвени са обвиненията на първия американски дипломат Майк Помпео, заяви в комюнике иранското външно министерство. \"Да обвини Иран в подозрителните и злополучни инциденти с петролните танкери изглежда е най-простото нещо за г-н Помпео и другите американски власти\", каза говорителят на министерството Абас Мусави. Той изтъкна, че страната му, която \"отговаря за гарантирането на сигурност в Ормузкия проток\", се е притекла на помощ на бедстващите кораби и е спасила екипажите. САЩ незабавно използваха възможността да отправят обвинения срещу Иран - без никакви фактически или свързани с обстоятелствата доказателства, и това откроява с пълна яснота факта, че (Вашингтон и арабските му съюзници) са минали към план Б - дипломатически саботаж и прикриване на своя икономически тероризъм срещу Иран, цитира агенцията пост, качен по-рано в Туитър от иранския външен министър Мохамад Джавад Зариф.", "date": "2019.06.14", "title": "Напрежение между САЩ и Иран може да доведе до война"}
{"url": "https://www.monitor.bg:443/bg/a/view/trymp-ostava-bez-glas-167896", "text": "Президентът на САЩ Доналд Тръмп обяви, че говорителката на Белия дом Сара Хъкаби Сандърс ще подаде оставка в края на месеца, предаде АФП. \"В края на месеца нашата прекрасна Сара Сандърс ще напусне Белия дом и ще се върне у дома в щата Арканзас\", заяви Тръмп в Туитър. Той добави, че се надява един ден тя да се кандидатира за губернатор на щата - пост, който е бил заеман и от баща й, Майк Хъкаби. Тръмп не съобщи името на бъдещия заместник на Сандърс, която е до него от кандидат-президентската кампания през 2016 г., отбелязва АФП. Същевременно Тръмп се защити от критиките, които си навлече с изказването, че би приел предизборна информация от чужди държави срещу политическите си съперници. Ден преди това Тръмп каза, че би изслушал чуждестранен източник с компрометираща информация за негови опоненти, дори ако тази информация идва от конкуренти на САЩ като Китай и Русия. Тръмп също каза, че \"може би\" би съобщил на полицията за такъв контакт. \"Срещам се и разговарям с чуждестранни правителства всеки ден. Неотдавна се срещнах с британската кралица, принца на Уелс, британския премиер, ирландския премиер, френския президент и президента на Полша. Разговаряхме за всичко. Трябва ли незабавно да се обадя на ФБР за тези телефонни разговори и срещи? Колко смехотворно!\", написа Тръмп в поредица от туитове в защита на изказването си. Съюзникът на Тръмп, републиканският сенатор Линдзи Греъм обаче разкритикува президента, като каза, че Тръмп е допуснал грешка, и добави, че не е правилно да се насърчава споделянето на чуждестранна информация за вътрешнополитически съперници. Председателката на Камарата на представителите, демократката Нанси Пелоси заяви, че изказването на Тръмп дава зелена светлина на Русия да се намеси и в следващите президентски избори в САЩ през 2020 г. Разследването на специалния прокурор Робърт Мълър стигна до извода, че руски агенти са се намесили в изборите от 2016 г. в полза на Тръмп, но отказа да излезе със становище дали Белият дом е възпрепятствал правосъдието. В същото време Тръмп каза, че оценява посредническите усилия на японския премиер Шиндзо Абе, който тези дни посети Иран, но заяви, че \"е прекалено рано да се мисли дори\", че САЩ ще се споразумеят с Иран, предадоха Франс прес и Ройтерс. \"Нито те са готови, нито ние!\", написа Тръмп в Туитър. На срещата си с Абе днес иранският върховен лидер аятолах Али Хаменей изключи възможността за всякаква размяна на послания с Тръмп. Той каза това на японския премиер по повод послание от Тръмп, което му Абе. \"Тръмп не заслужава никаква размяна на послания. Нямам никакъв отговор за него, нито сега, нито в бъдеще\", заяви Хаменей.", "date": "2019.06.14", "title": "Тръмп остава без глас"}
{"url": "https://www.monitor.bg:443/bg/a/view/prezidentyt-radev-na-sreshta-s-ungarskija-premier-viktor-orban-167887", "text": "Със среща с унгарския премиер Виктор Орбан продължава визитата на държавния глава Румен Радев в Унгария днес. След това Радев ще разговаря на четири очи с унгарския си колега Янош Адер, по чиято покана е в Будапеща. След срещата предстоят пленарни разговори между двете делегации, като фокус на разговорите ще бъдат миграцията, сигурността, интеграцията на Западните Балкани, както и икономически теми от взаимен интерес. Румен Радев ще се срещне и с председателя на Народното събрание на Унгария – Ласло Кьовер.", "date": "2019.06.14", "title": "Президентът Радев на среща с унгарския премиер Виктор Орбан"}
{"url": "https://www.monitor.bg:443/bg/a/view/eleonora-lilova-po-5-6-deca-mesechno-zvynjat-sys-samoubijstveni-misli-167874", "text": "Медиите, които са нарушили закона при отразяването на случая с момчето от Пловдив, ще бъдат глобени, казва в интервю за \"Монитор\" председател на Държавната агенция за закрила на детето. - Всички медии, които са нарушили по някакъв начин закона при отразяването на случая с детето, ще бъдат наказани. Все още не е ясно колко са и в резултат на проверката може да се окаже, че са повече от една. Медиите, които посочват лични данни, се санкционират с глоба от между 3 до 5 хиляди лв. при първо нарушение и между 5 и 10 хиляди при второ. Не водим статистика за подадените сигнали, но при такъв ДАЗД винаги се самосезира и извършва проверка. - Националната телефонната линия за деца 116 111 е създадена от Държавната агенция за закрила на детето преди десет години. Тя има национално покритие, функционира 24 часа, 7 дни в седмицата и е безплатна за всички. В България това e първата линия за консултиране, информиране и помощ на деца, но на нея се обаждат и много родители и възрастни, които биха искали да получат съвети за възпитанието на деца. Тя дава възможност на всички – независимо дали са от град или малко село, дали имат тежък проблем или дребно питане, да се обадят и да разговарят със специалист. - За десет години хиляди родители са се свързали с нас, за да търсят информация, да споделят, че детето им е станало обект на лошо отношение или просто да обсъдят въпроси, свързани с тях. Голям е броят на роднини или граждани, които са ни търсили, обезпокоени за някое хлапе. Откакто е създадена линията, са постъпили около 800 000 обаждания и са проведени над 135 000 консултации с деца, техни родители и близки, граждани. Това доказва, че услугата е полезна. - Всеки разговор, който е постъпил на линията и е приет от консултант, спада към обажданията. Тъй като телефонът е за деца, безплатен и анонимен, голяма част от тях попадат в т.нар. категория „тестващи“ обаждания – подрастващите се свързват с различни въпроси и истории, които не отговарят изцяло на техните реални преживявания, но са свързани с техния вътрешен свят. Към тях спадат и разговори, при които децата мълчат или сами затварят телефона, преди да са споделили какъв е поводът да се свържат. Мълчанието също е един от признаците, че то се колебае или изпитва трудност да започне да споделя. Едно обаждане се приема за консултация, когато детето се обади, за да обсъди истинския си проблем. Това често се случва след няколко предварителни „тестващи“ обаждания. Тогава разговорът е по сериозен въпрос или проблем. Консултациите са с много по-голяма продължителност от тестващите обаждания, тъй като изискват повече време за обсъждане на ситуацията на детето, неговите преживявания и трудности. - Преди всичко говорят и търсят съвет за своите взаимоотношения с връстници или приятели, за романтични увлечения, за разочарования и колебания, свързани с тях. Споделят своите преживявания на самота или тревожност. Задават въпроси. С други думи разговарят за нормалните неща, свързани с порастването. - В процеса на разговор консултантите проверяват наличието на рискови фактори и спрямо това извършват оценка на степента на риска от самоубийство. Например, ако са налице предишни опити, план за извършване на такъв или детето се самонаранява, това значително повишава риска то да посегне на живота си. Когато има висок риск за самоубийство, се събира максимално подробна информация за детето и неговото местоположение. То се задържа на линия възможно най-дълго, докато друг дежурен консултант предаде информацията на компетентните органи. Разговорът продължава, докато не пристигне екип на място, като през това време на детето се води консултация с цел оказване на емоционална подкрепа. Ако разговорът прекъсне, преди да е събрана нужната информация, телефонният номер, от който детето се е свързало, се предава на дежурен оператор от „Национална система 112“ с цел да се локализира и изпрати екип на място. Средно има по около 5-6 обаждания месечно, в които деца заявяват самоубийствени мисли или намерения. - Когато децата или възрастните пожелаят да разкрият своята самоличност, данни и координати, сигналите се изпращат незабавно към съответната дирекция „Социално подпомагане“ за извършване на проучване и оценка на постъпилата информация. През годините е имало случаи, когато се е налагало да се помага на деца спешно и ДАЗД винаги е подхождала отговорно и в синхрон с всички други компетентни органи по закрила на детето. В дирекциите „Социално подпомагане“ има създадени отдели „Закрила на детето“, които са местни структури на Агенцията за социално подпомагане и социалните работници поемат работата по сигнала. В зависимост от проблема се сигнализират и органите на МВР (съответното районно управление или към „Национална система 112“) и регионалните управления на образованието към МОН. Всеки сигнал се регистрира писмено в Държавната агенция за закрила на детето, която наблюдава и контролира работата по сигналите. Дирекциите „Социално подпомагане“ са тези, които работят пряко с деца и родители, и са задължени да изпратят в Държавната агенция за закрила на детето информация за резултатите от предприетите от тяхна страна действия. - Консултантите от линията подават сигнал за дете в риск до отдел „Закрила на детето“, след като внимателно изследват ситуацията, която обаждащият се описва, информацията, която той предоставя, както и мотивацията му да сигнализира. Ако оценят, че съществува реален риск за детето на база разказа на обаждащия се, той събира необходимите данни, за да подаде сигнал. Консултантите на линията са висококвалифицирани специалисти с дългогодишен опит, което минимизира възможността от приемане и подаване на сигнали с невярно съдържание. От друга страна, може би е важно да се отбележи, че при наличие на данни за дете в риск, те са длъжни да информират органите по закрила. Хората, които извършват проверката на място, т.е. социалните работници от отделите „Закрила на детето“, могат реално да установят дали получената на телефона информация отговаря на актуалната ситуация на детето. Националната телефонна линия за деца не може да търси наказателна отговорност за подаване на информация с невярно съдържание за разлика от „Национална система 112“. Рядко се подават такива сигнали и те не водят до негативни последствия за детето или неговото семейство. Ако не е установен риск, работата по сигнала се прекратява от социалните работници. Линията все пак предлага консултиране и на самите деца, в някои случаи малчуганите търсят помощ за себе си или за свои приятели и заявяват желание да сигнализират. Това, което най-много тревожи родителите, е, че дете може да се свърже с консултантите след конфликт с тях. Например, ако не са му позволили да излезе навън до късно или не са му дали достатъчно пари. Вследствие на такова обаждане от отдела „Закрила на детето“ могат да отидат на проверка в дома им. Тези притеснения са неоснователни, тъй като консултантите, разговарящи с децата, са обучени психолози и педагози, които са критични към такива процеси – те не приемат сигнали, без да извършат необходимото проучване по време на консултацията и подават такива само ако има основание за притеснение и е налице информация, която предполага, че за детето наистина съществува риск. - Изискванията към екипа, който обслужва линията, са да бъде съставен от професионалисти – бакалаври или магистри в сферата на психологията, педагогиката, социалните дейности. Всеки член на екипа преминава през внимателна селекция и серия интервюта, специализирано обучение за телефонно консултиране и етап на наблюдение на работата му. От членовете на екипа се изисква не само образование, но и висока мотивация, желание за работа с деца, искрен интерес към проблемите им, комуникативност и търпение. - Роднина на малолетно момиче е разказал, че детето се отглежда от бащата и неговите родители в неподходящи условия. Дадени са допълнителни уточнения, че възрастните системно злоупотребяват с алкохол, както и че в семейството има чести конфликти, при които се стига до физическо насилие. Според роднината майката на детето също е била жертва на домашно насилие от страна на бащата по време на съвместното съжителство. Сигналът е препратен до дирекция „Социално подпомагане“ и е извършено проучване в семейството, където се отглежда детето. Установено е, че родителите на момичето не са имали сключен брак и заради упражняваното домашно насилие майката и детето многократно са напускали семейното жилище и отивали при роднини, но впоследствие отново се прибирали у дома. След като те се разделят, то остава за отглеждане при бащата. Заради продължаващото насилие и неглижиране на нуждите на детето пет месеца по-късно то е настанено по спешност със заповед на директора на Дирекция „Социално подпомагане“ в семейството на своята баба по майчина линия. Мярката за закрила е потвърдена от съда. Причината за извеждане на детето е, че бащата системно е злоупотребявал с алкохол, а детето е било стресирано и изплашено от конфликтите, на които е било пряк свидетел. Две години по-късно е реинтегрирано за отглеждане в семейството на майката, която междувременно се е събрала с друг мъж и има второ дете. Председател на Държавната агенция за закрила на детето Магистър по педагогика и социология в СУ „Св. Климент Охридски“ Доктор по управление на образованието в ПУ „Паисий Хилендарски“ Била е директор на СУ “Акад. Емилиян Станев“ - София", "date": "2019.06.14", "title": "Елеонора Лилова: По 5-6 деца месечно звънят със самоубийствени мисли"}
{"url": "https://www.monitor.bg:443/bg/a/view/ornela-muti-osydena-na-zatvor-zaradi-vecher-pri-putin-167898", "text": "Италианската актриса Орнела Мути бе осъдена на половин година затвор заради фалшив болничен, използван през 2010 г. Според следствието през декември 2010 г. Мути е предала фалшив болничен в театъра Верди в Парденон, където е трябвало да играе. След това, вместо да си легне и да чака болестта на премине, актрисата се е качила на самолет за Санкт Петербург, за да присъства на благотворителна вечеря с руския президент Владимир Путин (тогава премиер на страната), вместо същата вечер (10 декември) да играе на сцената. Именно по тази причина администрацията на театъра реши да съди звездата. Тогава актрисата заяви, че е била болна от ларингофарингит, заради което не могла да изпълнява ролята си на сцената, защото не бивало да напряга гласните си струни. Тя подчерта, че на благотворителната вечеря не се е налагало да говори. Мути бе осъдена още през февруари 2015 г., но тогава присъдата бе 8 месеца затвор и глоба 600 евро. Решението за смекчаване на наказанието бе взето от съда през 2017 г., а сега касационният съд потвърди присъдата. Все пак не е задължително Орнела Мути цели шест месеца да гледа небето през решетки, има и по-добър, но не особено изгоден начин да оправи нещата – ако плати на театъра 30 000 евро.", "date": "2019.06.14", "title": "Орнела Мути осъдена на затвор заради вечер с Путин"}
{"url": "https://www.monitor.bg:443/bg/a/view/kejt-bekinsejl-otvarja-akademija-za-kaskadiori-v-sofija-167868", "text": "Можеш ли да контролираш гнева си, използвайки малки количества ток? Отговор на този въпрос ще търси актрисата Кейт Бекинсейл в новия си филм Jolt. Клапата на заглавието се очаква да щракне до около месец, като сцени към проекта ще бъдат заснети във Великобритания и България. Екшън-комедията, смятат запознати, е вдъхновена от класиката „Телма и Луиз“, а за да се справи със задачата си, „Това е филм основно с жени в главните роли, така че имаме нужда от повече дами, които могат да се справят с по-сложните физически сцени“, коментира Ярив Лернер, изпълнителен директор на „Ню Бояна“, които ще се превърнат в дом за Jolt в продължение на няколко седмици. Нещо повече, филмът дава вдъхновение за цяла академия за каскадьори в студиата. Подробности около нея все още не се знаят, но към момента е известно, че ще предлага обучение по различни дисциплини, курсове към нея ще се провеждат ежедневно, като продължението им ще бъде около 2 часа. Цялата академия се очаква да започне да функционира към края на следващия месец. В България има страхотни каскадьори. Това, което ще се опитаме да направим ние, е да обясни още Лернер. Сюжетът на Jolt ще гравитира именно около героинята на Бекинсейл в опита й да отмъсти на хората, отнели живота на мъжа, в когото тя е била влюбена. Това, докато всъщност тя се озовава в ролята на главен заподозрян пред органите на реда. „Ще се смеете до болка“, предупреждава пък режисьорката на заглавието Таня Уекслър, обединила усилия за проекта със сценариста Скот Уоша. Бекинсейл към момента е единственото обявено име от актьорския състав на предстоящия филм, като повече детайли се очаква да станат известни през следващите седмици. Премиерата на Jolt е заложена засега за догодина.", "date": "2019.06.14", "title": "Кейт Бекинсейл отваря академия за каскадьори в София"}
{"url": "https://www.monitor.bg:443/bg/a/view/goce-delchev-bez-internet-i-televizija-sled-akcijata-na-gdbop-167889", "text": "Протест срещу акцията, извършена от ГДБОП в офисите на \"Кабел Сат Запад\", се проведе в гр. Гоце Делчев. Десетки се събраха пред офиса на фирмата, за да протестират, че половината град е без кабелна телевизия и интернет. Акцията срещу фирмата се проведе в Югозападна България, в градовете Кюстендил, Дупница, Благоевград и Гоце Делчев. Абонатите на \"Пирин СОТ\" в Благоевград също са без интернет. Корпоративни интереси стоят зад обиските на офиси на кабелни оператори в Югозападна България, каза в четвъртък адвокат Емил Василев пред БГНЕС. Той коментира казуса с обиските в качеството си на правен консултант на двете най-големи браншови организации в България – Клуб 2000 – Национално сдружение на малките и средни кабелни оператори (НСМСКО) и браншовата асоциация на Българските телекомуникационни оператори.", "date": "2019.06.14", "title": "Гоце Делчев без интернет и телевизия след акцията на ГДБОП"}
{"url": "https://www.monitor.bg:443/bg/a/view/za-investicija-ili-podaryk-naj-chesto-kupuvame-po-5-grama-zlato-167881", "text": "„Най-често се купуват златни кюлчета и монети от около 5 грама. Те са за първа инвестиция или за подарък. Сериозните инвеститори се спират на кюлчета от 1 кг“, обясни за „Монитор“ д-р Валентина Григорова-Генчева, директор \"Злато и нумизматика\" в Първа инвестиционна банка. По думите й други инвеститори предпочитат златни инвестиционни монети от една, половин или четвърт унция или кюлчета от 10, 20 и 50 грама, а най-често покупките на злато се плащат с банков превод или с карта. Според Валентина Григорова-Генчева интересът към златото е обусловен от традицията на българите и от неговото свойство в малък обем да се съхранява голяма сума пари. „Например златно кюлче приблизително колкото мобилен телефон е цял килограм и стойността на това тегло е около 80 хил. лв. Интерес към подобни вложения има и в България, и в Европа. Хората у нас са информирани и следят тенденциите към поскъпване на златото. В момента на фона на търговската война между САЩ и Китай цената му е висока и много атрактивна. В евро в последните дни тя гони 1200 евро за тройунция, в щатски долари премина границата от 1300. Тенденцията е за купуване. През май има ръст на търсенето и ако цените се задържат на това ниво, търсенето ще продължи да е високо и през лятото, което иначе се смята за по-слаб сезон за инвестиране. В последните 10 години се наблюдава тенденцията да се купуват благородни метали в разгара на топлия сезон. Главният дилър на „Тавекс” Димо Стефанов смята, че физическото злато е вид застраховка. „Хората инвестират по една или друга причина в злато - кюлчета и монети. В този случай се изисква по-дългосрочен поглед и по-скоро се купува застраховка за бъдещето - като например предпазване от банкови фалити или сериозна инфлация“, обяснява той. „Някои играят и на борсите с фючърсите на благородните метали, но този инвестиционен инструмент има по-тесен марж, защото не притежава качествата на физическото злато например. При физическото злато маржът е 4%, а при търговията с някакви деривати - около 0,5%“, уточнява експертът. На въпрос в какво злато предпочитат да инвестират българите, Стефанов отговори, че зависи от сумата, която са решили да вложат. „Има продукти и за хора с по-малко пари и за тези с повече. Маржовете на тези продукти са добри. Когато си купувате монета 7-8 или 5 грама, цената й ще бъде по-висока на единица тегло, отколкото за 100-грамово кюлче, но разликата не е чак толкова голяма. Клиент, искащ да инвестира малка стойност в злато, няма да загуби чак толкова. \"Малките инвестиционни продукти също са достатъчно ликвидни. Със сигурност малките клиенти са повече от големите. И кюлчетата, и монетите са ликвидни и могат да бъдат продадени навсякъде по света, а не само у нас“, добави той. Стефанов поясни, че част от хората инвестират и в златни монети с нумизматична стойност, но за тази цел трябват много познания и винаги има риск да загубим както при покупката, така и в продажбата на подобен актив. Търсенето на надеждни активи донесе няколкодневно поскъпване на златото, сочат данните на нюйоркската борса Comex. Вчера сутринта цената се увеличи с 2,95 долара за тройунция до 1339,75 долара. Експертите прогнозират тенденцията да се запази, особено на фона на продължаващата търговска война между САЩ и Китай.", "date": "2019.06.14", "title": "5 грама злато хит за подарък и инвестиция"}
{"url": "https://www.monitor.bg:443/bg/a/view/otvarjat-ofertite-za-rehabilitacijata-na-126-km-pytishta-167884", "text": "Офертите в обществената поръчка за избор на изпълнители при рехабилитацията на 126 кмвторокласни и третокласни пътища ще бъдат отворени днес, съобщиха от Агенция \"Пътна инфраструктура\". Ще бъдат основно ремонтирани близо 47 км от пътя Русе - Кубрат, около 27 км от пътя Поликраище - Елена - Сливен, над 23 км от пътя Полски градец - Тополовград - с. Устрем, близо 10 км от пътя Каблешково - Межден и около 19 км от пътя Варна - Житница. Общата индикативна стойност на поръчката е над 95 млн. лв. без ДДС и тя е в шест обособени позиции. Срокът за изпълнение на строителните дейности е десет месеца. Проектите ще кандидатстват за финансиране от ОП \"Региони в растеж\" 2014-2020 г., при спестен финансов ресурс по програмата.", "date": "2019.06.14", "title": "Отварят офертите за рехабилитацията на 126 км пътища"}
{"url": "https://www.monitor.bg:443/bg/a/view/slynchev-i-goresht-petyk-167883", "text": "Слънчево и горещо време ни очаква в петък. След пладне на много места в източните и планинските райони ще се развива купеста и купесто-дъждовна облачност и краткотрайно ще превали.    Ще духа слаб, в източната половина от страната - до умерен вятър от север-североизток. Максималните температури ще са предимно между 31° и 36°, в София - около 31°.   Атмосферното налягане ще се задържи почти без промяна, малко по-високо от средното за месеца. ", "date": "2019.06.14", "title": "Слънчев и горещ петък"}
{"url": "https://www.monitor.bg:443/bg/a/view/deputatite-reshavat-okonchatelno-za-nadvzetite-subsidii-167885", "text": "Парламентът ще гласува на второ четене законодателните промени, с които размерът на държавната субсидия ще се определя за всяка партия или коалиция, като броят на действителните гласове се умножи по размера на субсидията за един глас, записан в закона за държавния бюджет за съответната година. Досега законът за политическите партии предвиждаше обща сума за партии и коалиции, в зависимост от броя на всички реални гласове от последните парламентарни избори, която се разпределяше пропорционално, отново според получените от партията или коалицията гласове. До промените, предложени от Министерския съвет, се стигна след като от „Шоуто на Слави” изнесоха информация за надплатени субсидии на общо шест партии през последните три години. Законопроектът предвижда и връщане на надвзетите средства от субсидии, като изплатеното от 26-ти май 2016-та година до момента ще бъде преизчислено по новия ред, а надплатеното ще бъде приспаднато от следващи траншове или при липса на такива, ще се възстановява от съответната партия. Депутатите ще разгледат и внесеното между първо и второ четене предложение на Патриотите по време на предизборна кампания ЦИК да поема разходите на кандидатите под формата на диспути, дебати и други форми с общо времетраене от не по-малко от 340 минути, разпределени поравно между партиите, коалициите и инициативните комитети. Трима министри от кабинета ще вземат участие в петъчния парламентарен контрол. Първи на трибуната ще се качи министърът на правосъдието Данаил Кирилов, който ще отговаря само на един депутатски въпрос, свързан с напредъка на България по Механизма за сътрудничество и проверка.   Веднага след него ще отговаря министърът на вътрешните работи Младен Маринов. Инцидентът с пострадалите деца при полицейска демонстрация в Силистра и зачестилите нападения с хладни оръжия от непълнолетни – с това са свързани въпросите, адресирани до него. Последен пред депутатите излиза Красимир Вълчев, министър на образованието и науката. Той ще трябва да разясни как върви партньорството между университетите и отделни региони, какви са резултатите от национално външно оценяване на четвърти клас на територията на област Шумен, както и какво е постигнато по Национална програма „Работа на полицията в училищата“.", "date": "2019.06.14", "title": "Депутатите решават окончателно за надвзетите субсидии"}
{"url": "https://www.monitor.bg:443/bg/a/view/toronto-raptyrs-s-istoricheska-pyrva-titla-v-nba-167890", "text": "\"Торонто Раптърс\" е шампионът на Националната Баскетболна Асоциация през сезон 2018/19! Историческият триумф на „Динозаврите“ стана факт, след като тази нощ те се наложиха при визитата си на \"Голдън Стейт Уориърс\" със 114:110 (33:32; 27:25; 26:31; 28:22) в мач №6 и по този начин спечелиха финалната серия с общ резултат 4:2 победи. Кайл Лаури се отчете с „дабъл-дабъл“ за новите шампиони – 26 точки и 10 асистенции, Паскал Сиакам също записа двойни показатели – 26 точки и 10 борби, Кауай Ленард и Фред Ванвлийт добавиха по 22 точки, а Серж Ибака приключи с 15 точки. Клей Томпсън отбеляза 30 точки за „Воините“, Андре Игудала и Стеф Къри добавиха съответно по 22 и 21 точки, а Дреймънд Грийн завърши с „трипъл-дабъл“ – 11 точки, 19 борби и 13 асистенции, но и това не помогна на вече бившите шампиони да спечелят и да пратят серията в решителен седми мач.  ", "date": "2019.06.14", "title": "\"Торонто Раптърс\" с историческа първа титла в НБА  "}
{"url": "https://www.monitor.bg:443/bg/a/view/proverjavat-vsichki-288-kyshti-za-gosti-stroeni-s-pari-po-selskata-programa-167891", "text": "По заповед на министъра на земеделието, горите и храните Десислава Танева започват проверки на всички къщи за гости, финансирани по ПРСР 2007-2013 г., за които 5 годишния мониторингов период не е изтекъл, съобщиха от ДФ „Земеделие”. От всички платени 746 проекта, в период на наблюдение са 288 туристически обекта. Общата изплатена субсидия за тях от Европейския фонд за развитие на селските райони (ЕФРСР) е близо 82 млн. лева. Проверките целят да се установи на място дали обектите, които са в период на наблюдение, работят по предназначение и развиват туристически дейности. Ще бъдат извършени ревизии на място на всички документи,  доказващи реалното функциониране на съответния обект, като място за настаняване на гости.  Проверките ще бъдат извършени от експерти на ДФ „Земеделие“ и на МЗХГ. Изпълнителният директор на фонда Живко Живков е създал организация за провеждане на инспекциите, който трябва да приключат до 30 юни. ДФЗ - РА ще представи доклад с резултатите от проверките в едноседмичен срок след приключването им на министър Танева.", "date": "2019.06.14", "title": "Проверяват всички 288 къщи за гости строени с пари по селската програма"}
