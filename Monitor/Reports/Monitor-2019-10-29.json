{"url": "https://www.monitor.bg:443/bg/a/view/pogrebalna-agencija-izprati-chujd-pokojnik-na-blizkite-mu-179342", "text": "Погребална агенция предизвика шок, след като изпрати чужд покойник на почернено семейство в Габрово. За скандалния случай информира възмутената Никол Иванова. Тя разказа, че преди няколко дни починала нейната баба. Тъй като се налагало да се изчака пристигането на близък от чужбина, тялото на покойницата било поставено в хладилна камера. За уреждането на погребалната церемония семейството на покойната използвало услугите на местната погребална агенция „Анубис Тина”. „Всичко беше наред до момента, в който трябваше да започне опелото и се оказа, че трупът е на друг човек. До ковчега беше поставен правилният кръст, заедно с некролога и снимката на моята баба, а вътре лежеше друга жена. На никого от служителите на агенцията това не беше направило впечатление до момента, в който ние, изпаднали в потрес, попитахме къде е нашата жена. Тогава чак се разтичаха и казаха, че е станала грешка. Прибраха трупа на другата жена и изчезнаха без обяснения. Чудехме се дали ще си получим тялото на нашата баба или вече тя е погребана на друго място от чужди хора. Накрая все пак си я получихме, но ужасът и стресът, който всички изпитахме, ще ни преследва дни наред. Не получихме нито извинение, нито намаляване на таксата. За някои тази грозна история може да звучи смешно, но за мен и моите близки беше като филм на ужасите.”, разказва силно възмутената внучка Никол Иванова. Потърсена за коментар с обърканите покойници, собственичката на агенцията, Тина Тинчева призна, че „имало такова нещо”. На въпроса как е възможно това да бъде допуснато тя обясни, че в същия ден в тяхната погребална камера имало 5-6 покойника. „Шофьорът ни се е объркал и е взел тялото за следващото погребение. Което също е било на възрастна жена. Не го оправдавам, човекът е допуснал грешка. Не е вярно, че не сме се извинили. Извинихме се на хората и им отбихме от цената. Вместо 942 лв. им взехме 900 лв”, твърди погребалната шефка. Тя се кълне, че в 30-годишната си практика в погребалния бизнес, досега това е първият подобен случай. Обяснява още, че в крайна сметка близките на въпросната покойница останали доволни от обслужването, тъй като агенцията поела да уреди без допълнително плащане всички документи по погребението. Не на същото мнение обаче, е внучката на покойницата, Никол Иванова която призовава: „Крайно време е някои хора да започнат да си вършат по-съвестно работата, а не само да гонят печалба от мъката на хората.”", "date": "2019.10.29", "title": " Погребална агенция изпрати чужд покойник на близките му"}
{"url": "https://www.monitor.bg:443/bg/a/view/mnogodetnata-majka-ot-fermata-sysipana-ot-panik-ataki-179332", "text": "Най-младият участник във „Фермата“ – 22-годишната Веселка Маринова, призна, че страда от паник атаки и те са преобърнали живота й драматично. Конярът с три деца от село Борима живее с пристъпите от ученичка, а в резултат на тревожността и депресията си е загубила всичките си приятели. Тя е посещавала психолог, но на петия сеанс се е отказала. Бизнесменът Митко Калайджиев, който лекува травмите от развода си с психотерапевт и на свой ред изучава психология, за да бъде по-добър родител, посъвета Веселка: За да промени човек нещо в себе си, трябва да ходи между две и три години при специалист. Аз ще ти дам човек“. „Аз треперя цялата, когато имам пристъп. Не мога да се контролирам. Не знам какво ще промени тоя психолог!“, занарежда тя. След това Веселка изпусна и основната причина да не посещава добър специалист, а именно – липсата на средства. Митко Калайджиев обаче й предложи да я подпомогне фнансово, за да ходи Веселка на пълноценна терапия и да се справи с травмите си.", "date": "2019.10.29", "title": "Многодетната майка от „Фермата“ съсипана от паник атаки"}
{"url": "https://www.monitor.bg:443/bg/a/view/chudesen-obrat-za-grigor-dimitrov-prodyljava-v-parij-179362", "text": "Най-добрият ни тенисист Григор Димитров започна с победа участието си на последния за сезона турнир \"Мастърс 1000\" в Париж. Българинът надви представителя на домакините Юго Умбер с 4:6, 6:1, 6:2 на старта. Във втория кръг във френската столица Димитров ще срещне белгиеца Давид Гофен. Единственият ни играч в световния тенис елит загуби първия сет срещу участващия с \"уайлд кард\" Умбер, но в следващите две части му даде общо три гейма, за да стигне до крайния успех. Двубоят продължи 1 час и 37 минути, като Гришо направи 9 аса и 3 двойни грешки срещу 6 директни точки от сервис и 3 двойни грешки за Юго Умбер. Първата ни ракета допусна два пробива, но спечели 5 пъти подаването на съперника си и си гарантира двубой с поставения под №12 в схемата Давид Гофен. Димитров ще се опита да подобри най-доброто си постижение и да прескочи трети кръг. Белгиецът пък може да бъде считан за удобен съперник на Григор Димитров, тъй като нашият тенисист има 7 победи и само 1 поражение срещу него. /sportal.bg", "date": "2019.10.29", "title": "Чудесен обрат за Григор Димитров, продължава в Париж"}
{"url": "https://www.monitor.bg:443/bg/a/view/etyr-se-zakani-na-cska-179349", "text": "„Етър“ е в пълна готовност за утрешната среща с ЦСКА от 14-ия кръг на Първа лига. „Болярите“ посрещат „червените“ от 18.30 ч. на стадион „Ивайло“ във Велико Търново. Единствено Яни Пехливанов и Иван Петков не са на разположение за домакините. „В приповдигнато настроение сме. Амбицирани сме да се представим добре и ще играем за победа срещу ЦСКА. В последния месец и половина тренирахме с по 13-14 играчи, за първи път сме почти комплектовани“, коментира старши треньорът Росен Кирилов. „Етър“ не се е отказал напролет да гони шестицата, увери Кирилов. „В ЦСКА има напрежение, загубиха последните си две гостувания, но това е клуб с авторитет в българския футбол, имат много добри футболисти и треньори, страхотна публика зад гърба си, така че срещу тях винаги се играе много трудно. Сигурен съм, че на мача ще има много фенове и на двата отбора, въпреки че е работен ден, двубоят е интересен и трибуните ще са пълни“, добави наставникът.", "date": "2019.10.29", "title": "„Етър“ се закани на ЦСКА"}
{"url": "https://www.monitor.bg:443/bg/a/view/lozar-plashta-nadnik-ot-50-leva-no-njama-koj-da-obere-grozdeto-179352", "text": "Варненски земеделски производители страдат от липса на работна ръка и подбиване на цените на стоката им от вносни продукти. Това стана ясно на заседание на Областния консултативен съвет по плодове и зеленчуци, домакин на което бе ОИЦ-Варна. Тазгодишната продукция на десертно грозде е с добро качество, но има трудности с реализацията на пазара. Цената на борсите на вносното грозде от Гърция, например е 1,30 лв. за килограм, докато същото качество при нас е със себестойност 1,80 лв., сподели производител от Аксаково. Проблеми има и при намиране на работници при надник от 50 лева, което налага да се търсят желаещи от други варненски общини. Освен от съседни населени места, работна ръка се внася и от Украйна. Минималното месечно заплащане на наетите е 800 лева, допълнително им се осигуряват квартира и храна, разказаха местни производители. Не са съгласни и с нормативната уредба, според която компенсации се полагат само при 100 процента загуба на добива при градушка и пожар. Предварителното планиране на производството е особено полезно при реализацията на продукцията, тъй като договарянето с големите прекупвачи води до по-голяма сигурност за земеделските стопани, стана ясно на срещата. Производителите предложиха създаването на сдружения, които да обединяват и защитават интересите им. Така те по-лесно биха пробивали на пазари в условията на все по-свито потребление. Проучването на опита в чужди държави също бе сред обсъжданите теми. Като пример за добра практика бяха дадени кооперативите в Гърция, в които земеделците масово се включват. На заседанието бяха представени и актуални възможности за европейско финансиране за фермерите. Шанс за тях е отворената в момента мярка 16.1. „Подкрепа за сформиране и функциониране на оперативни групи в рамките на ЕПИ“ от Програмата за развитие на селските райони 2014-2020 г. Земеделските производители могат да получат информация за кандидатстване, както и насоки за създаване на профил в информационната система ИСУН 2020, чрез която се подават проектни предложения, обясни управителят на Областния информационен център-Варна, Виктория Николова. Областният консултативен съвет по плодове и зеленчуци е създаден през юни, тази година и функционира към Областна дирекция „Земеделие“ във Варна. Целта му е да събира и обобщава мненията, проблемите и предложенията за решение на местните земеделски производители.", "date": "2019.10.29", "title": "Лозар плаща надник от 50 лева, но няма кой да обере гроздето  "}
{"url": "https://www.monitor.bg:443/bg/a/view/aktioryt-josif-shamli-si-trygna-ot-sveta-edva-na-47-179350", "text": "Един от прекрасните актьори на Народния театър – Йосиф Шамли, си е тръгнал внезапно от тоя свят в нощта срещу вторник едва на 47 години. „С огромно прискърбие ви съобщаваме, че нашият скъп колега и приятел, големият актьор Йосиф Шамли ни напусна тази нощ...“, написаха в социалните мрежи от първата ни трупа и обявиха, че поклонението ще е утре, сряда, от 11.00 до 12.30 ч. във фоайето на сградата. Представленията на академичната сцена, в които двукратният носител на „Аскеер“ участваше само в сегашния сезон, са много: „Братя Карамазови“ , „Опит за летене“, „Наблюдателите“, „Теремин – музика, любов и шпионаж“, „Калигула“, „Нощна пеперуда“, „Спускане от връх Морган“. На 27 октомври, в неделя, Йосиф игра за последен път в „Наблюдателите“, но едва ли някой е подозирал, че това ще е неговото сбогуване със сцената. „Оня ден игра чудесно в „Опит за летене“. Отлетя“, сподели във Фейсбук Стоян Радев, режисьорът на Радичковата пиеса. „Точно преди една година се дивихме заедно на Океана, Йосе... Мир на душата ти!“, написа Явор Бахаров, един от приятелите от сериала „Под прикритие“. Заедно с още неколцина от екипа бяха създали спектакъла „Агенти“, с който бяха на турне в САЩ. Владо Карамазов, който напоследък сериозно се занимава с фотография, качи снимка на Йосиф Шамли в Инстаграм с признанието: „Това е последната снимка, която му направих пред театъра преди дни. Изглежда щастлив. Дори не му я пратих...“. „Това е нещо, което не мога да повярвам и приема. Йосиф Шамли...прекрасен актьор, достоен, умен, млад, талантлив, мил, етичен, добър... няма как да си тръгваш така рано. Нямам думи“, потресен е Башар Рахал. Покрусена е и Биляна Петринска: „...Не вярвам,приятелю! Деликатен, благороден, отзивчив и талантлив колега. Някак затворен и тих... Сбогом, Йосе... Поклон и аплодисменти!!! Можем да говорим много за чувствителността на артиста и ужасната ни \"среда\" и \"общество\"... но винаги говорим късно. Сега, Мълчание! Бог да е с близките му и да пази дечицата му“. Още стотици са посланията от колеги, приятели, почитатели. „Думите са бледи, за да опишат огромната загуба на Йосиф Шамли. Той ще остане в сърцата на българските зрители със своите десетки превъплъщения на сцената и екрана. В годините назад имахме честта гениалният Йосиф да бъде двукратен носител на „Аскеер“: - През 1995 г. за поддържаща мъжка роля за Били Бибит в \"Полет над кукувиче гнездо\" от Дейл Васерман и Кен Киси - През 2016 г. за поддържаща мъжка роля за Цера в “Ничия земя” по Данис Танович“, припомниха от Фондация „А`Аскеер“, изказвайки искрените си съболезнования на семейството и близките на Йосиф. Своята последна почит изразиха в Мрежата и от Съюза на артистите в България, както и от Министерството на културата. Йосиф Шамли е роден на 2 януари 1972 г. в София. Завършва актьорско майсторство през 1994 г. в клас на проф. Здравко Митков в НАТФИЗ. Сред първите му роли на професионална сцена са Войцех във “Войцех” от Георг Бюхнер в Драматичен театър \"Стефан Киров” в Сливен, Луцифер в “Каин” от Джордж Байрон в Родопския драматичен театър в Смолян, Били Бибит в “Полет над кукувиче гнездо” в Драматичен театър “Константин Величков” в Пазарджик... През 2003 г. специализира режисура в НБУ при Леон Даниел. От същата година е в трупата на Народния театър \"Иван Вазов\", където сред най-популярните му негови роли са Файл в \"Човекът, който прави дъжд\" от Ричард Неш, Себастиан в \"Бурята\" по Уилям Шекспир, Мъж в \"Куцулан или Вълча Богородица\" от Константин Илиев, Еди в \"Побъркани от любов\" от Сам Шепард, Хофбацер в \"Посещението на старата дама\" от Фридрих. Дюренмат, Блазиус в \"С любовта шега не бива\" от Алфред дьо Мюсе,  Роман в \"Бягащи странници\" от Алексей Казанцев, Корнуол в \"Крал Лир\" от Уилям Шекспир, Порфирий Петрович в \"Престъпление и наказание\" по Ф. М. Достоевски (с номинация за „Аскеер“), Съдията във \"Волпоне\" от Бен Джонсън и мн. др. Режисьор е на постановката „Хирошима, моя любов“ по Маргьорит Дюрас. Йосиф Шамли е син на журналистката Искра Банкова. Баща е на 3 деца.", "date": "2019.10.29", "title": "Актьорът Йосиф Шамли си тръгна от света едва на 47"}
{"url": "https://www.monitor.bg:443/bg/a/view/veche-12-godishni-s-intoksikacii-s-narkotici-vyv-varna-179354", "text": "Най-малката регистрирана възраст на интоксикации с наркотици във Варна е на момиче на 12 години, употребило марихуана и на момче на същата възраст с метаамфетамини и амфетамини. Това съобщи проф.д-р Снежа Златева - ръководител на сдружението „Живот без алкохол” и на клиниката по токсикология във Военноморската болница във Варна. Острите интоксикации с наркотици се увеличават, показва изследване, наречено „Тръсене на помощ по повод остри интоксикации след употреба на наркотици при деца и млади хора през 2019 година” на сдружение „Живот без алкохол”във Варна. От началото на годината досегa в токсикологията на Военноморската болница случите са 29, в сравнение с регистрираните 22 през миналата година. Проф.Златева каза още, че дирекция „Превенции\"  в общината работи по програми за взаимодействие с родителите за предотвратяване на употребата на алкохол и наркотици сред младежите, но родителите бързат да вземат децата си от клиниката и не ги оставят за пълното им долекуване.", "date": "2019.10.29", "title": "12-годишни с интоксикации с наркотици във Варна"}
{"url": "https://www.monitor.bg:443/bg/a/view/19-godishen-zagina-na-pytja-kraj-svishtov-179358", "text": "19-годишен младеж от село Козловец загина при катастрофа на пътя между Свищов и село Ореш. Трагичният инцидент станал при челен удар между лек автомобил е \"Фолксваген Голф\" и товарен микробус \"Фиат Дукато\". Загиналият управлявал автомобила, а буса бил управляван от 45-годишен мъж от Велико Търново. Причините за катастрофата се изясняват. Водачът на микробуса е изпробван за употреба на алкохол, като пробата е отрицателна. Прегледан е на място не са установени наранявания. Отказал е да бъде откаран в Спешна помощ - Свищов.", "date": "2019.10.29", "title": "19-годишен загина  на пътя край Свищов"}
{"url": "https://www.monitor.bg:443/bg/a/view/alo-izmamnicite-atakuvat-po-koleda-temata-179361", "text": "Телефонните измамници изнудват най-вече около коледните и новогодишните празници, сочи статистика, публикувана от Главна дирекция „Национална полиция“. През зимните месеци обажданията с подобна користна цел достигат до 77 500. Експертите съобщават, че мошениците се възползват от емоционалността на хората по празниците и разчитат на това, че често пътуванията се планират именно през този сезон. Схемите, по които те действат, са разнообразни: представят се за близък роднина в беда, който се нуждае от парични средства за лечение или желаят сума за освобождаване на колетна пратка от чужбина, съдържаща валута в големи размери, скъпоструващи лекарства или ценни предмети. Те също така често заблуждават жертвите, че и по този начин ги принуждават да предадат скъпи вещи или спестяванията си, като ги уверяват, че те ще им бъдат върнати от разследващите. Последният случай на подобна схема е от преди две седмици, когато бандитите отмъкнаха 30 000 лева от възрастни хора от петричкото село Мариново поле. Мъжете се представили за служители на полицията и убедили жертвите да им съдействат в спецакция срещу ало крадците. Те ги накарали да изхвърлят мобилните си устройства в кофа с вода, а исканата от тях сума да оставят на автобусна спирка. Мошениците обещали, че парите им ще бъдат върнати веднага след приключването на акцията. През 2017 г. станахме свидетели и на измамници, представящи се за организатори на благотворителни кампании по празниците за подпомагане на деца и възрастни в неравностойно положение на територията на град Велико Търново – една от меките на подобен вид измами. Експертите споделят, че престъпната дейност се практикува най-вече в градовете Горна Оряховица, Павликени, Левски, Ветово, Русе и Велико Търново, което включва и прилежащите им околности. Статистиките обаче сочат, че спрямо същия период за миналата година. През 2019 г. случаите на „ужилени“ от престъпниците са 531, като всеки четвърти от тях е разкрит, посочват от МВР. В рамките на девет месеца са разбити 3 групи, занимаващи се с тази дейност. От Министерството на вътрешните работи посочват като причина за това концентрираната работа на МВР и прокуратурата именно върху такъв тип престъпления. Значителният спад се дължи и на сътрудничеството на разследващите с един от най-големите телекоми в страната, който е разработил Това разкри пред медиите преди време директорът на ГДНП главен комисар Христо Терзийски на брифинг по повод разкриването на една от най-големите банди за телефонни измами от Ветово, която прибра над 300 хил. лева от своите жертви. Осем от участниците в нея бяха задържани, а след решение на Специализирания наказателен съд останаха за постоянно зад решетките.  ", "date": "2019.10.29", "title": "Ало измамниците атакуват по Коледа (ТЕМАТА)"}
{"url": "https://www.monitor.bg:443/bg/a/view/ot-tv-vselenata-na-strelata-pravjat-serial-za-supermen-179321", "text": "Задава се нов сериал за Супермен! Супергероят от Криптон ще поеме кормилото на собствена продукция, част от вселената на „Стрелата“ със Стивън Амел. За тези, които не следят изкъсо навързаните в един франчайз сериали на CW (\"Стрелата\", „Светкавицата“, „Супергърл“ и „Легендите на утрешния ден“) припомняме, че това няма да е първата поява на Кларк Кент във вселената. Тайлър Хеклин („Тийн вълк“) влиза в ролята на Супермен, като за сефте той се появи във втория сезон на „Супергърл“. Ходът беляза и преминаването на сериала, проследяващ братовчедката на Кент – Кара, от CBS към телевизията, излъчваща „Стрелата“ - CW. Новата продукция пък ще се фокусира не само върху Супермен, но и върху неговата любима Луис Лейн. Последно, когато те бяха видяни на екран, героите се сгодиха и обявиха, че очакват първото си дете.", "date": "2019.10.29", "title": "От ТВ вселената на „Стрелата“: Правят сериал за Супермен"}
{"url": "https://www.monitor.bg:443/bg/a/view/bylgari-syrbi-vojska-i-vertoleti-gasjat-nad-40-000-dka-v-stara-planina-obzor-179357", "text": "Пожарът в Стара планина, близо до границата със Сърбия, е обхванал площ от над 40 000 декара. 1/3 от тях са в българската част на Стара планина, а останалите - в сръбската. Пожарът е най-големият у нас по обхванати територии и към момента е най-големият на Балканския полуостров и в Европа. За щастие той е обхванал повече треви, храсти и планински пасища, а не горски масиви. Това обясни шефът на ГД ПБЗН главен комисар Николай Николов, който беше на мястото на бедствието. В гасенето на огъня са ангажирани 150 души от българска страна и около 200 от сръбска. Пожарът е локализиран и се надявам до утре (б.р. - днес) да бъде потушен, но все още има две опасни огнища, обяви главен комисар Николов. Той благодари на ВВС за оказаната помощ за гасене с хеликоптер, но заяви, че условията са много тежки - гъст дим и мъгла, и това създава опасност за летателните машини. Директорът на Северозападното горско предприятие инж. Цветко Цветков заяви, че огънят е обхванал предимно планински пасища, но на някои места е влязъл в букова гора. Пожарът гори ниско долу, а не в короните на дърветата. След потушаването му ще се уточнят щетите\", обяви Цветков. Причините за пожара все още не са изяснени, по случая се води разследване, обяви Николай Николов. Директорът на пожарната съобщи, че днес в България са гасени 150 пожара. Най-големите от тях са в Рила - 4500 декара, край Бобовдол, където горят 30-50 декара иглолистна гора, и край село Краище в община Белица, където горят 100 декара иглолистна гора. \"Всичките пожари са локализирани и ограничени и вероятно до часове ще бъдат потушени\", обяви Николов. Военнослужещи от Сухопътните войски и хеликоптер Ми-17 от състава на ВВС участват в гасенето на големите горски пожари в Стара планина и Рила, съобщиха от Министерството на отбраната. Двайсет и един военнослужещи и техника от формирование за овладяване и преодоляване на последствията от бедствия от Десети механизиран батальон - Враца, са се включили в гасенето на големия горски пожар в Стара планина, който гори над Чипровци. Военнослужещите са под ръководството на командира на батальона подп. Симеон Цеков и на командира на формированието кап. Стефан Иванов. От 9 часа при гасенето на пожара помага и хеликоптер Ми-17 с екипаж от 24-та авиобаза Крумово. Огънят в Стара планина обхваща голям фронт в силно пресечена, труднодостъпна местност. Огънят е възникнал по билото на Стара планина, между Чипровци и село Копиловци. „Окончателно вече е загасен пожарът в Рила, над село Долно Осеново, община Симитли, съобщи за “Монитор“ инж. Дамян Дамянов, директор на Югозападното държавно предприятие в Благоевград. „Сутринта вчера успяхме да качим високо в алпийската част на тлеещото място от нашите високопроходими машини водоноски, както и кола на пожарната. Не се наложи да викаме пак хеликоптерите, макар че военните имаха готовност веднага да ги изпратят. Вятърът от време на време разгаря малки огнища, но всичко вече е под контрол и до вечерта проблемът ще бъде окончателно решен“, допълни инж. Дамянов. Според него са засегнати близо 700 дка, предимно треви, храсти и смрика. Засегнатите борови дървета са малко. Същото потвърди и Красимир Андонов, директор на Национален парк Рила, който трети ден също е на терен в планината. Според него туристическият маршрут е далече от пожара и пострадали хора и засегнати сгради няма. Тепърва полицията ще разследва причините за възникналия пожар в изборния неделен ден. Има вероятност въпреки забраната за лов в този ден причинители да са ловци бракониери.", "date": "2019.10.29", "title": "Българи, сърби, войска и вертолети  гасят над 40 000 дка в Стара планина (ОБЗОР)"}
{"url": "https://www.monitor.bg:443/bg/a/view/radikalen-leo-jovchev-atakuva-tabuta-s-buto-tanc-179351", "text": "На 30 и 31 октомври от 19.30 ч. в Културния център на Софийския университет и в Дома на киното ще се състои премиерата на „Хиджиката и неговият двойник” – новото радикално представление на творческата група „Метеор“ с участието на актьорите Леонид Йовчев, Боян Манчев и гласа на японския философ Футоши Хошино. То е посветено на култовия създател на революционната театрално-танцова форма буто и зрителите ще могат да го видят единствено на посочените дати. Спектакълът започва като провокативна макабрена буто-гротеска, в която постепенно границите между историческата личност на Тацуми Хиджиката и Хиджиката – героя на Леонид Йовчев, се размиват, докато двамата не заживеят в едно тяло във фантастичното пространство на сцената. Зрителите на софийската премиера ще видят един от любимците си в неочаквана и виртуозна роля, заличаваща границата между фикция и действителност и достигаща до обезоръжаваща искреност. Буто или анкоку буто – “тъмният танц”, е авангардна японска танцова форма, поставяща най-трудните екзистенциални въпроси с крайни изразни средства. За десетилетието между първото си представление „Кинджики” (1959) и манифестното „Тацуми Хиджиката и японския народ. Бунтът на тялото” (1968) Хиджиката променя необратимо историята на танца, превръщайки го в политическа арена, на която се атакуват табута. Радикалното изкуство на Хиджиката сблъсква противоположности – гротескно и красиво, кошмарно и поетично, еротично и отблъскващо. На тази основа “Метеор” поставя въпросите възможно ли е все още радикално изкуство, какво означава бунт на тялото, необратимо провалена ли е идеята на 1968-а за политическа и художествена революция...Представлението включва и сценична философска поема на Боян Манчев. Концепцията, постановката и драматургията са колективно дело на Ани Васева, Боян Манчев и Леонид Йовчев. На следващ етап проектът на „Метеор“ ще бъде представен в Токио: на 1 декември тази година.", "date": "2019.10.29", "title": "Радикален Лео Йовчев атакува табута с буто танц"}
{"url": "https://www.monitor.bg:443/bg/a/view/georgi-iliev-vleze-v-istorijata-pri-uspeh-na-loko-pd-179359", "text": "„Локомотив“ (Пловдив) победи „Черно море“ с 1:0 като домакин в 14-ия кръг на Първа лига. Срещата бе изключително специална за Георги Илиев. Той стана рекордьор по мачове в българското първенство, след като започна като титуляр за „Локомотив“ срещу бившия си отбор. Това бе неговият мач № 455 в елита. Опитният полузащитник бе поздравен преди мача лично от досегашния рекордьор - легендата на „Ботев“ (Пд) Марин Бакалов, който има 454 мача. Поздравления получи и от ръководството на „Локомотив“ (Пд) в лицето на Георги Иванов и Христо Бонев, които му връчиха фланелка с номер 455, плакет и торта. Освен това феновете на \"моряците\" бяха изготвили на свой ред хореография в чест на рекордьора. Първият мач на Илиев бе на 14 октомври 2000 г. в мач на “Черно море“ срещу „Ботев“ (Пд). „Локомотив“ (Пд) стигна до успеха с фантастичен гол на Димитър Илиев, който се очаква най-после да попадне в националния отбор. Илиев отбеляза единственото попадение в 14-ата минута. Това беше шеста поредна победа за “смърфовете“. С нея те изпревариха „Левски“ и се изкачиха на второ място в класирането.", "date": "2019.10.29", "title": "Георги Илиев влезе в историята при успех на „Локо“ (Пд)"}
{"url": "https://www.monitor.bg:443/bg/a/view/balkan-s-porajenie-za-fiba-kyp-v-rumynija-179370", "text": "Отборът на \"Балкан\" загуби първото си гостуване в турнира ФИБА Къп. Тимът на Йовица Арсич отстъпи като гост на румънския \"Клуж Напока\" с 80:92, след като изоставаше с двуцифрена разлика през целия мач.  Минута преди края ботевградчани свалиха пасива си до 10 точки, но не успяха да стигнат до обрат. Така до момента шампионите са с баланс 1-1, а съперникът е с две поредни победи. В следващите два кръга \"Балкан\" има само гостувания във ФИБА Къп, като първо играе в Швеция на 5 ноември, а след това на 13 ноември в Русия. В събота отборът от Ботевград гостува на \"Академик Бултекс 99\". За мача с \"Клуж\" 10 фенове на \"Балкан\" пътуваха от България, за да подкрепят отбора.  Двубоят започна ужасно за \"Балкан\" със серия 16:2 за домакините за близо 5 минути игра. Българският тим имаше само един кош от игра дълго време като допусна доста грешки в двете полета и позволи на съперника да вкара 31 точки за 10 минути игра. Домакините поведоха с 20 точки след първия период като запазиха двуцифрена разлика през цялата втора част. Шампионите започнаха по-добре втория период, намалиха до 16, но в края на частт румънците отново увеличиха аванса си, за да поведат с 23 след 20 минути. \"Балкан\" задържа \"Клуж\" без кош от игра в първите 4 минути на второто полувреме и свали до 15. Джордан Калахан вкара две поредни тройки за край на третата част, след която домакините водеха с 15. На два пъти в края на мача нашите свалиха на 11 точки, но не успяха да се възползват от ситуацията и позволиха на домакините отново да взигнат разликата на 18. При по-малко от минута до края \"Балкан\" свали на 10 точки пасива си, но в крайна сметка загуби. Най-резултатен за \"Балкан\" с 16 точки бе Джордан Калахан. По 11 отбелязаха Митко Димитров и Дейшон Найт, а с по 10 завършиха Марко Радонич и Михайло Секулович. Най-резултатен за съперника с 19 точки бе Патрик Ричард, а по 18 имаха Дарко Планинич и Керън Джонсън.", "date": "2019.10.29", "title": "\"Балкан\" с поражение за ФИБА Къп в Румъния"}
{"url": "https://www.monitor.bg:443/bg/a/view/uchenici-stanaha-obshtinari-kmet-rekordior-specheli-10-i-mandat-obzor-179360", "text": "Ученици станаха общински съветници, а кмет рекордьор спечели 10-и пореден мандат. Това показват резултатите от проведените в неделя местни избори. Става дума за двама дванадесетокласници - единият в Мездра, а другият в Стара Загора, които счупиха рекорда и се оказаха най-младите общински съветници в своите градове. Първият е 18-годишният Коста Томов Костов, който е ученик в СУ \"Иван Вазов\" в Мездра. Той е част от листата на БСП в града и влиза в общинския съвет които са точно 181. Оказва се, че политиката е в кръвта му, тъй като е внук на бившия депутат от редиците на социалистите Тома Томов. Той е категоричен, че в училище няма да злоупотребява или да се възползва от новия си пост. „Имам причина да се кандидатирам. Моето семейство, откакто се знам, се занимава с политика и аз искам да тръгна по пътя на дядо ми, господин Тома Томов, който два мандата е бил народен представител, прокурор и в момента е адвокат. Имам една малка мечта - да стана като него\", разказа той пред Нова тв. Никола Чакалов от Стара Загора пък е вторият ученик, който след вота ще прекрачи прага на местен парламент. Той е дванадесетокласник от Търговска гимназия „Княз Симеон Търновски“ и е избран от листата на ВМРО в града. Чакалов бе осми в нея, но както и колегата му в Мездра е изтласкан напред благодарение на подадените за него преференции. Така със 133 гласа става втори в листата, което му гарантира мястото в местния парламент. Младежът е роден през 2001 година, от 2018 година до 2019 година е бил 22-рият своеобразен кмет на „Млада Загора“. Едни от целите, които си поставя, са повече възможности за спорт в града, повече озеленяване, прекратяване на незаконното строителство, реализиране на програма за грамотна и интелигентна раждаемост. Оказва се, че един от най-възрастните общински съветници пък е на 72 години и ще заеме мястото си в съвета в Русе. Междувременно кметът на пазарджишкото село Драгор Георги Цонев спечели рекорден 10-и пореден мандат. Той сяда за първи път на кметския стол през далечната 1978 година. Единственият период, когато не е бил начело на селото, е между 1990 и 1991 година. Друг градоначалник, управлявал дълги години, е Владимир Москов от БСП, който застава начело на община Гоце Делчев за седми път, след като на вота в неделя получи одобрението на близо 73% от съгражданите си. Тези избори поднесоха и доста други изненади. Така например ГЕРБ се оказа с пълна хегемония в Доспат, където освен кмет, в лицето на Елин Радев, от партията ще имат и пълно мнозинство в общинския съвет. Квотата за влизане в общинския съвет е 314 гласа и единствено ГЕРБ преминава тази граница, тъй като има 3404 гласа. Втора сила е ДПС с точно 276 гласа, което не стига, за да вкара общинар. Местният парламент в Доспат обаче ще бъде с човек по-малко, като вместо с 13 души ще работи само с 12. Причината е фактът, че от ГЕРБ са предложили листа от точно 13 човека, колкото е и общият брой на членовете на общинския съвет. Начело на листата е Радев, който обаче ще трябва да седне на кметския стол. Така в местния парламент трябва да влезе следващият поред и поради липсата на достатъчно кандидати от листата мястото остава вакантно. От ЦИК обясниха за „Монитор“, че за общински съветници не се провежда балотаж и за да може мястото да се попълни. Същевременно стана ясно окончателното разпределение на мандатите в София, където ще влязат 5 партии и един независим кандидат - Борис Бонев. Местната коалиция на ГЕРБ и СДС печели 27 места, БСП удвояват досегашния си състав от 7 на 15 съветници, „Демократична България“ ще има 12 човека, а ВМРО и „Атака“ съответно по 4-ма и 2-ма. Досега ГЕРБ имаше 30 общинари, а разпределението на силите показва, че коалиционните партньори на национално ниво - ГЕРБ, ВМРО и „Атака“, ще имат крехко мнозинство в СОС. Шефката ОИК – София, Полина Витанова обясни, че квотата за вкарване на общински съветник е малко над 6600 гласа. Възможността за преференции не е успяла да пренареди листите на партиите. Въпреки това от листата на ГЕРБ в София с най-голяма преференция е водачът Йорданка Фандъкова, която е получила личен вот от 8732 гласа. Вторият в листата - кардиологът проф. Иво Петров, е получил 1521 преференции. От листата на БСП с най-много преференции пък е водачът Калоян Паргов - 4040 гласа. Най-често преференциален вот са отчели избирателите на „Демократична България“. В същото време стана ясно, че в 97 от общините ще има балотаж, а 168 са избрали кмет още на първия тур. Втори тур на местните избори ще се проведе и в 377 кметства и 31 района. Както „Монитор“ вече писа, ГЕРБ взе от раз 8 от областните градове, ДПС - един, а съдбата на останалите 18 ще се решава в неделя. а 8 отиват на балотаж. ГЕРБ успя да вземе 11 села, БСП и ВМРО - по 2, други четирима независими кандидати ще заемат поста селски кмет, а „Демократична България” си спечели един пост. Не е за пренебрегване обаче фактът, че в четири села пък имаше само по един кандидат. Кандидат за кмет се оплака, че е бил бит от привърженици на опонента му в изборната нощ в Брегово, съобщи Нова тв. \"Не за първи път стават разправии по време на изборите в Брегово\", заяви Сашо Матеев - председател на секционна комисия. В Брегово в неделя ще има балотаж, а разправията е била между участниците в него. Част от участниците в скандала са били от ромски произход. Мелето е приключило след появата на местните полицаи, разказаха свидетели. Разпитвани са свидетели на инцидента. От полицията съобщиха, че се извършва проверка и материалите по нея ще бъдат докладвани на прокуратурата. ЦИК ще наложи две глоби на bTV за предизборна агитация. Това става ясно от решение на комисията, публикувано на сайта й. Каква ще е сумата, ще стане ясно на по-късен етап. Поводът са редица репортажи в деня на вота, излъчени от телевизията все срещу кметове на ГЕРБ. Единият от тях касае чумата по свинете в Сливенско, друг ремонта на столичната улица „Граф Игнатиев“ и според жалба до ЦИК от ГЕРБ, която сравни случилото се с „телевизионен Костинброд“, е директна агитация срещу кмета на София Йорданка Фандъкова, която се бори за нов мандат. Според ЦИК bTV е нарушила закона, като посочените материали нямат връзка с отразяването на изборния процес в изборния ден и представляват предизборна агитация. За такава се смята не само призив за подкрепа за даден кандидат, но и призив за неподкрепа. „За да е налице нарушение на забраната за предизборна агитация, е достатъчно да бъде направено политическо внушение и то под всякаква форма\", посочват от ЦИК. Това е първото решение на комисията, с което глобява медия за антипартийна агитация на вота в неделя. По време на кампанията, а и в деня на вота, редица медии също бяха глобени, но за разпространяване на данни от социологически изследвания. В деня на изборите в ЦИК са подадени близо 260 жалби и сигнали, като голяма част от тях са за нарушени изборни права или за изнасяне на данни от проучвания, като 62 са жалбите за партийна агитация.", "date": "2019.10.29", "title": "Ученици станаха общинари, кмет рекордьор спечели 10-и мандат (ОБЗОР)"}
{"url": "https://www.monitor.bg:443/bg/a/view/ns-shte-glasuva-ostavkite-na-liljana-pavlova-i-volen-siderov-179365", "text": "НС ще гласува оставките на Лиляна Павлова от ГЕРБ и на Волен Сидеров от Атака като депутати. Това става ясно от проекта на дневен ред за работата на парламента за тази седмица. Двете оставки са включени съответни като точка първа и втора в програмата на НС.  Палова е подала заявлението си за прекратяване на пълномощията й като депутат още на 16 октомври. Още през лятото правителството я номинира за вицепрезидент и член на Управителния комитет на Европейската инвестиционна банка (ЕИБ). Процедурата бе дълга и изискваше одобрение от останалите членки. Това вече е факт и тя трябва да заеме поста от началото на ноември.  Относно оставката на Сидеров, той я подаде непосредствено преди вота - на 24 октомври, като заяви, че така е по-честно към избирателите. Освен канидат за кмет, Сидеорв водеще и листата на Атака за София. Според даните от вота, Атака получава 2 мандата. Така след като бъде освободен от депутатското място, Сидеров ще може да стане общински съветник.  Иначе в програмата е включено и решение за удължаване на срока на действие на временната анкетна комисия за теча на данно от НАП. Това е първото заседание на НС след изборите и ваканцията от две седмици. ", "date": "2019.10.29", "title": "НС ще гласува оставките на Лиляна Павлова и Волен Сидеров"}
{"url": "https://www.monitor.bg:443/bg/a/view/cik-globjava-btv-za-agitacija-sreshtu-gerb-179340", "text": "ЦИК ще наложи две глоби на БТВ за предизборна агитация. Това става ясно от решение на комисията, публикувани на сайта й. Каква ще е сумата, ще стане ясно на по-късен етап.   Поводът пък са редица репортажи в деня на вота, излъчени по БТВ , все срещу кметове и кандидати на ГЕРБ. Единият от тях е за чумата по свинете в сливенско, където се прави внушения срещу кмета на село Гавраилово, който е и кандидат за нов мандат от ГЕРБ. Другият пък е за ремонта на столичната улица „Граф Игнатиев“ и директна агитация срещу кмета на София Йорданка Фандъкова, която също се бори за нов мандат. Именно това бе причина ГЕРБ да се закани, че ще сезира ЦИК и сравниха случилото се с „телевизионен Костинброд“. В резултат местните структури на ГЕРБ в Сливен и София пуснаха жалби в ЦИК, която на свой ред излезе с решение, че БТВ е нарушила закона. Според комисията посочените материали нямат връзка с отразяването на изборния процес в изборния ден и представляват предизборна агитация. За такава се смята, не само призив за подкрепа за даден кандидат, но и призив за неподкрепа. „За да е налице нарушение на забраната за предизборна агитация е достатъчно да бъде направено политическо внушение и то под всякаква форма\", посочват от ЦИК. Това е първото решение на ЦИК, с което глобява медия за антипартийна агитация. По време на кампанията, а и деня на вота,  редица медии бяха глобени, но за разпространяване на данни от социологически изследвания. В деня на вота в ЦИК са подадени близо 260 жалби и сигнали, като голяма част от тях са нарушени изборни права или за изнасяне на данни от проучвания. 62 са жалбите за партийна агитация.", "date": "2019.10.29", "title": "ЦИК глобява bTV за агитация срещу ГЕРБ"}
{"url": "https://www.monitor.bg:443/bg/a/view/arestyt-na-djared-padaleki-njama-da-zabavi-snimkite-na-svryhestestveno-179327", "text": "Снимачният процес на 15-ия сезон на най-дълголетния сериал на CW - „Свръхестествено“, ще продължи нормално въпреки ареста на една от звездите в каста – Джаред Падалеки. Според данни на сайта PopCulture, екранният Сам Уинчестър вече е на свобода, като определената му гаранция бе в размер на 15 000 долара. Според очевидци, до   се стигнало, след като той влязъл в спор със служител в тексаския бар Stereotype. Според различни източници, самият актьор е собственик на заведението, но потвърждение за това все още няма. Впоследствие Падалеки е изкаран от служителите навън, като жертви на агресивното му поведение стават асистент-мениджърът, главният мениджър и охранителят на бара. По-късно органите на реда съобщават, че Падалеки е бил във видимо нетрезво състояние, като се е смял в лицето на униформените. По-късно вече бил кооперативен. Междувременно по-големият брат Уинчестър от „Свръхестествено“ - актьорът Дженсън Екълс, издава дебютен музикален албум. По песните той работи заедно с дългогодишния си приятел – певецът Стив Карлсън, но когото актьорът често пее беквокали. Сега те сформират групата Radio Company, а първата им песен Sounds Of Someday вече направи премиерата си онлайн. Албумът им - Radio Company Vol. 1., ще излезе на пазара на 1 ноември.", "date": "2019.10.29", "title": "Арестът на Джаред Падалеки няма да забави снимките на „Свръхестествено“"}
{"url": "https://www.monitor.bg:443/bg/a/view/uefa-zatvori-stadion-vasil-levski-i-naloji-solena-globa-179341", "text": "УЕФА ни глоби с 85 000 евро и изцяло затворени трибуни за европейската квалификация срещу Чехия на 17 ноември. Наказанието е наложено по чл. 14 от Дисциплинарния правилник на централата, а причината са расистки прояви на част от публиката по време на двубоя България – Англия на 14 октомври (0:6). В допълнение, Европейската футболна централа наложи условно наказание от още един домакински двубой без публика, което ще стане ефективно при повторно провинение в следващите 2 години. Очаква се за мача с Чехия родната централа да предприеме кампания за допускането на стадиона на деца до 14 г., което е позволено от УЕФА при такава санкция. Глобата от общо 85 хиляди евро е разпределена така: 75 хиляди е санкцията за проявите на расова и друга дискриминация по време на мача с Англия, а 10 хиляди са заради освиркване на химна на гостите. Същата санкция от 10 хиляди евро има и за Английската асоциация, тъй като гостуващите фенове също не уважиха \"Мила родино\" преди началото на двубоя. Глобата не е рекордна, но за това колко е сурова говори дори само фактът, че за свастиката, изорана в терена преди квалификацията Хърватия - Италия преди 4 години, федерацията в Загреб бе глобена със 70 000 евро. Това в никакъв случай не е сравнимо с 30-ината фенове, които вдигаха ръце и викаха обиди срещу англичаните на „Васил Левски“. От БФС подчертават, че инцидентите от 14 октомври на ст. „Васил Левски“, предизвикали огромен международен отзвук и създали голямо обществено напрежение, не са успели да попречат на професионалната и ефективна реакция на всички отдели и звена на централата. Оттам ще информират допълнително притежателите на пакетни билети за мачовете на националния отбор за начините, по които ще бъдат компенсирани за невъзможността да гледат на живо двубоя с Чехия. Междувременно бившият вицепрезидент на БФС Атанас Фурнаджиев разясни ситуацията с вписването на Михаил Касабов за президент на БФС. „Решението кога да бъде вписан Касабов в регистъра зависи от съдията, а не от БФС. След като това се случи ще бъде свикан Изпълком, който да определи датата за провеждане на конгреса. Най-реално е той да бъде насрочен за месец април следващата година“, заяви Фурнаджиев.", "date": "2019.10.29", "title": "УЕФА реши: Без публика срещу Чехия и глоба от 85 000 евро (ОБНОВЕНА)"}
{"url": "https://www.monitor.bg:443/bg/a/view/trymp-i-melanija-razdadoha-bonboni-za-helouin-galeri-ja-179343", "text": "Президентът Доналд Тръмп и първата дама Мелания раздадоха бонбони за Хелоуин на парти за семейства на военни и за местни ученици в Белия дом, съобщи Асошиейтед прес. Децата се бяха издокарали подобаващо - в костюми на астронавти, военни, пирати, динозаври. Едно по едно те поздравиха президента и първата дама. Струнният оркестър на военновъздушните сили изсвири \"Thriller\" на Майкъл Джексън, песента от \"Семейство Адамс\" и други подходящи за Хелоуин песни. Южната веранда на Белия дом беше украсена с дървета като от призрачна гора и с тикви. В партито се включиха и тайните служби, които показаха президентската лимузина \"Звяра\". НАСА пък демонстрира скафандъра, използван от астронавтите за излизане в открит космос.", "date": "2019.10.29", "title": "Тръмп и Мелания раздадоха бонбони за Хелоуин (ГАЛЕРИЯ)"}
{"url": "https://www.monitor.bg:443/bg/a/view/ed-shijryn-e-naj-bogatata-mlada-zvezda-v-anglija-179282", "text": "Певецът Ед Шийрън оглави списък на сп. „Хийт“ за най-богатите звезди във Великобритания на и под 30-годишна възраст. Хитмейкърът от Съфолк е успял почти да удвои състоянието си от 94 на 170 милиона лири за две години време. На второ място в класацията се нарежда 30-годишният актьор Даниел Радклиф. Състоянието на екранния Хари Потър е оценено на 90 милиона лири. Трети с 64 милиона лири се нарежда певецът Хари Стайлс, който се прочу като член на групата One Direction. Колегата му Найл Хоран, който също тръгна от популярната момчешка формация, заема петото място с 54, 8 милиона лири. На позиция пред него с 57 милиона лири е актрисата Ема Уотсън, която също изгря на звездния небосклон с участието си в поредицата „Хари Потър“. Топ 6 допълва от момичетата от Little Mix с общо състояние от 50 милиона лири,  Сред новите попълнения в листата е грайм изпълнителят Стормзи, класиран на 14-о място с богатство в размер на 12 милиона лири.", "date": "2019.10.29", "title": "Ед Шийрън е най-богатата млада звезда в Англия "}
{"url": "https://www.monitor.bg:443/bg/a/view/temida-bojkotira-dyrjavnija-budjet-179326", "text": "Пленумът на ВСС отказа да съгласува проекта на МС за бюджета на съдебната власт за 2020 г., който е част от държавния бюджет. Единодушно с 19 гласа „за“ и нито един „против“ кадровиците на Темида гласуваха да не подкрепят предложението на министъра на финансите съдебната власт да получи 88 млн. лв. по-малко от поисканото. На заседанието на пленума Представляващият ВСС Боян Магдалинчев, който е и председател на комисията „Бюджет и финанси“ в съвета докладва пред пленума, че в проекто-бюджета на Темида за 2020 г. са заложени 859 300 000 лв. разходи, а в проекто-бюджета на държавата те са 771 317 000 лв., т.е. със 88 млн.лв. по-малко. „В такъв случай няма да има средства за обезпечаването на 110 нови щатни бройки за съдебни служители, финансова обезпеченост на незаети щатни бройки за 6 месеца, 33 млн.лв. за основни ремонти и придобиване на сгради, за увеличаване на заплатите на съдебните служители, за допълнително възнаграждение на натоварените магистрати, както и 15 млн.лв. за информационни технологии и електронно управление“, обясни Магдалинчев. Той напомни на кадровиците, че продължава трайната тенденция да намаляват приходите на съдебната власт. От началото на годината до края на септември са събрани 5 млн. и 66 хил.лв. по-малко от заложените, а в края на декември се очаква дупката в бюджета да е 6 млн. и 800 хил.лв., т.е. Приходите идват от събирането на съдебни такси, глоби, санкции и т.н. По време на обсъждането стана ясно, че в писмото от Министерство на финансите до ВСС с проект на решение за държавния бюджет за 2020 г. е записано, че приоритет е образованието. Кадровиците на Темида адмирираха това. „Виждам, че е записан 1 млрд. и 200 млн. лв. бюджетен излишък към 5 октомври 2019 г. За какво се харчат?“, попита Даниела Марчева. „Ние няма какво повече да дадем на МФ като информация, всичко, което имаме като обосновка на поискания бюджет, е внесено там. Народното събрание в крайна сметка ще каже кое ще възприеме и кое не“, заяви Магдалинчев. Пленумът на ВСС излъчи 7 свои членове, които на 7 ноември ще се срещнат с докладчици на Венецианската комисия, пристигащи на двудневно посещение у нас. Разговорът ще бъде за промени в НПК за отговорността на тримата големи – главният прокурор и председателите на ВКС и ВАС. Преди определянето кои кадровици точно да участват в срещата, възникна спор за няколко неща – 3-ма, 5-ма или 7 да са участниците, свое мнение ли ще изразяват или обща позиция на ВСС. Атанаска Дишева горещо настоя да участва в срещата и бе включена в групата. Съдийската колегия на ВСС възложи на работна група да изработи правила за освобождаването на магистрати. Решението беше провокирано от подадена оставка на съдийка от Софийския районен съд, която иска на напусне системата без да е написала близо 300 дела и затова м.г. срещу нея бе образувано дисциплинарно производство. Магистратът изтъква здравословни причини за оставката си и иска 3-месечен срок, в който да изпише актовете си. До сега в съдийската колегия има противоречива практика при разглеждането на молби на магистрати за напускането им – има случаи, когато се дава срок да изпишат делата си, а политизираният бивш председател на СРС Методи Лалов отказа да разгледа две мерки за неотклонение и бе отложено гласуването на оставката му.", "date": "2019.10.29", "title": "Темида бойкотира държавния бюджет"}
{"url": "https://www.monitor.bg:443/bg/a/view/luis-kapaldi-oglavi-klasacijata-na-bilbord-za-singli-179299", "text": "Шотландският певец Луис Капалди оглави класацията Хот 100 на \"Билборд\" за сингли, съобщава сайтът на изданието. 23-годишният изпълнител се изкачи до върха с хитовата си балада Someone You Loved, след като миналата седмица заемаше третото място в чарта. Певицата Лизо е отстъпила на втора позиция с парчето Truth, след като миналата седмица изравни рекорда на Иги Азалия, поставен със сингъла Fancy. Постижението е за най-продължително пребиваване на първа позиция на рап песен в изпълнение на жена - седем седмици. Третото място в класацията заемат Шон Мендес и Камила Кабело с парчето Senorita. Топ 5 се допълва от рапъра Пост Малоун със сингъла Circles и певеца Крис Браун с парчето No Guidance, записано в сътрудничество с Дрейк.", "date": "2019.10.29", "title": "Луис Капалди оглави класацията на \"Билборд\" за сингли"}
{"url": "https://www.monitor.bg:443/bg/a/view/vyshki-nalaziha-stolichnite-uchilishta-179347", "text": "През последната година броят на опаразитените с главови въшки лица в София постоянно нараства. Затова инспектори от Столичната регионална здравна инспекция са проверявали учениците в столичните училища от 17 до 29 септемвр и, съобщиха от там. Проверени са общо 205 учебни заведения, като в 92 от тях са открити опаразитени ученици. В 90 училища са били с гниди, а в 17 с живи въшки и с гниди.  Най-много опаразитени ученици, по 8, са открити в 13 училища в община „Възраждане“, в 10 в община „Сердика“, по 7 в училищата в „Витоша“ и „Подуене“.  Въшки и гниди няма само школата в три района - Изгрев, Красна поляна и Кремиковци. ", "date": "2019.10.29", "title": "Въшки налазиха столичните училища "}
{"url": "https://www.monitor.bg:443/bg/a/view/bolnica-sv-ekaterina-oproverga-mz-pyrvata-transplantacija-na-bjal-drob-e-nasha-179328", "text": "Още през 2003 г. в УМБАЛ \"Св. Екатерина\" - София са извършени първите трансплантации на сърце-бял дроб и отделно само на бял дроб от изцяло български екип с ръководител проф. Чирков. Това заявиха от болницата във връзка с разпространената информация, че в болница \"Лозенец\" е извършена първата трансплантация на бял дроб в България, предаде \"Фокус\". На 27 октомври здравното министерство съобщи, че \"първата белодробна трансплантация\" е била извършена от екип на Университетска болница \"Лозенец\", ръководен от д-р Игор Тодораке от университетската болница в Хановер, и проф. д-р Любомир Спасов. Трансплантацията започнала към 22.30 на 26 октомври и приключила към 4.30 часа на следващия ден. Допълва се, че през цялото време здравният министър Ананиев е получавал информация за хода на трансплантацията. Екипът на проф. Александър Чирков в болница \"Св. Екатерина\" направи на 21 август 2003 г. уникална за страната трансплантация едновременно на бял дроб и сърце. Пациентката е 26-годишно момиче с вродена сърдечна аномалия. Доколкото знам, такава операция не е правена в Югоизточна Европа и Италия, каза Чирков. Трима хирурзи са му асистирали - д-р Баев, д-р Николов и д-р Илиев. Болниците \"Лозенец\" и \"Света Екатерина\" са лицензирани за извършване на белодробни трансплантации, коментира междувременно зам. -министърът на здравеопазването Бойко Пенков. В отговор на въпрос дали в страната ни има достатъчно подготвен екип, за да следи следтрансплантационния период на пациента, на който преди дни беше трансплантиран бял дроб, д-р Пенков каза, че засега гаранцията е в създаването на международния екип, извършил белодробната трансплантация в болница \"Лозенец\".", "date": "2019.10.29", "title": "Болница „Св. Екатерина“ опроверга МЗ: Първата трансплантация на бял дроб е наша "}
{"url": "https://www.monitor.bg:443/bg/a/view/gerb-s-rekord-za-kmetove-i-syvetnici-v-haskovska-oblast-179344", "text": "„ГЕРБ има 7 избрани кмета на първи тур и рекордно увеличи общия брой на общинските си съветници в региона. Преди 4 години имахме 5 кмета и 86 общински съветници, а сега те са 7 и 104 за цялата Хасковска област“, каза областният координатор на ГЕРБ в Хасково Делян Добрев.  След 28 години Хасково отново има избран кмет на първи тур и това е голям успех, смятат от ГЕРБ. Добрев е разочарован от огромния брой недействителни бюлетини. От 5 900 невалидни бюлетини в община Хасково според Добрев над 3 000 са били за ГЕРБ. В бюлетините имало посочени преференции, но не и номер 43 като основен. Номерата съвпадали с кандидатите от листата, които са водили най-силни лични кампании. Така ГЕРБ е изгубил между 4-5 места в местния парламент. \"Това е жалко, но се дължало на силния мажоритарен елемент в листата\", смята Добрев. „Едно от първите неща, които предстои да направя е да премахна бариерата в общината и в буквален, и в преносен смисъл. Гражданите и кметът трябва заедно да търсят решение на проблемите. Предстои паркингът пред кметството да бъде отворен в извънработно време, както беше до преди 4 години, за да могат гражданите да го ползват“, каза новоизбраният кмет Станислав Дечев. Динко Тенев ще бъде първият заместник-кмет на община Хасково. Тенев беше съветник и заместник-председател на вече бившия общински съвет в Хасково. Предстоят разговори с всички политически сили за сформиране на мнозинство и структуриране на работата в общинския съвет, каза още новоизбраният кмет на Хасково. Дечев беше категоричен, че няма да има масова чистка в Община Хасково. Предстои да бъде направен анализ и задължителен одит, за да знаем в какво състояние поемаме общината, каза още кметът Дечев.  ", "date": "2019.10.29", "title": "ГЕРБ с рекорд за кметове и съветници в Хасковска област"}
{"url": "https://www.monitor.bg:443/bg/a/view/97-obshtini-na-balotaj-179333", "text": "В 97 от общините ще има балотаж, а 168 са избрали кмет още на първи тур. Това става ясно от окончателните резултати, които са пристигнали в ЦИК. Втори тур на местните избори ще се проведе и в 377 кметства и 31 района. Близо 20 часа е продължило приемането на изборните книжа в Общинската избирателна комисия в София, като  почти няма секция без сгрешен протокол. Най-много са грешките при попълването на преференциите. На този фон има сигнали за неотчетен преференциален вот. Както „Монитор“ вече писа, ГЕРБ взе от раз 8 от областните градове, ДПС -един, а кметовете на останалите 18 ще се решава в неделя.", "date": "2019.10.29", "title": "Балотажи в 97 общини  "}
{"url": "https://www.monitor.bg:443/bg/a/view/dramatichni-sybitija-ochakvat-vlado-karamazov-v-otkradnat-jivot-179330", "text": "С код „драма“ ще премине завръщането на актьора Владимир Карамазов в медицинската сага „Откраднат живот“ през идните епизоди.  , като на малкия екран той ще се завърне заедно със сина си Пепе. намигна Карамазов пред NOVA, като призна, че по-малкият му колега често успява да си научи репликите по-бързо от него самия. Трусове в отношенията на лекарския екип ще доведат до критично състояние на един от героите в следващите епизоди на настоящия сезон „Кръвни връзки“, а професията на друг ще бъде поставена под въпрос. Доктор Василев и доктор Генадиев ще открият, че Евгения се е свързала с човек от далечното минало, а срещата ще предизвика сблъсък между двамата. Доктор Тасев ще даде шофьорски урок на Мирослава, а ситуацията ще излезе извън контрол с неясни последствия. В заплетените отношения ще се включи и доктор Чилингирова, която ще се опита да научи повече за личните отношения на доктор Тасев. Доктор Хинова и доцент Мазов пък ще замислят отмъщение на професор Гочева, привличайки на своя страна и доктор Атанасова.", "date": "2019.10.29", "title": "Драматични събития очакват Владо Карамазов в „Откраднат живот“"}
{"url": "https://www.monitor.bg:443/bg/a/view/tova-go-znae-vsjaka-blondinka-galeri-ja-179304", "text": "Здравейте, скъпи блондинкофили! Днес, като горди представителки на този странен вид хомо сапиенс, ще изследваме защо, да му се не види, се носи несправедлива слава на нас, чаровниците с руси коси... Чувството за хумор и самоирония са задължителни, когато учителят ти по физика или приятелите на гаджето, комшията, продавачът в магазина, че и дядото, седнал до теб в градския, решат да се пошегуват „на гърба“ на русата ти коса. Така е, носят се легенди за цвета на косата ни. Той, както знаем всички, е неразривно свързан с броя на мозъчните ни гънки, които аха и ще са по-малко от тези на двугодишно хлапе. Теза – която наистина звучи донякъде достоверно, гласи, че брюнетките ни завиждат откакто свят светува и затова от векове насам разпространяват клюката, че блондинките са тъпи и нарцистични същества, които прелъстяват мъжете им заради пари. Историята, уви, не подкрепя това   твърдение. Смята се, всъщност, че стереотипът (макар че мразим тази дума!) за блондинките се ражда преди повече от 2000 години в Римската империя. За разлика от римлянките, които традиционно били с тъмни коси, завладяните и поробени славяни се отличавали с руса коса. По това време – смятани за особено екзотични, славянките са били ползвани като секс робини. Асоциацията на светлокосите жени със секса била толкова силна, че по-късно Римската империя излязла със закон, че всички проститутки трябва да боядисват косите си в русо. За интелекта на блондинките (или по-скоро за липсата на такъв) се заговаря векове по-късно. Случило се преди 250 години, когато била представена постановката „Панаирни куриози“ (Les Curiosités de la Foire), базирана на провиненията на легендарната куртизанка Розали Дуте. В пиесата се наблягало на това, че Дуте (която по стечение на обстоятелствата е блондинка) винаги правела продължителни паузи преди всяка своя реплика. Това провокирало мнозина да вярват, че тя е глупава. И така, от частния случай на една жена, през 1775 г. цяла Франция се смеела на новоизлюпения стереотип за русата дама. По-късно – през 1953 – излиза филмът „Джентълмените предпочитат блондинки“. Тук пък виждаме Мерилин Монро, чиято роля всъщност просто заковава поредния пирон в ковчега на нашата репутация. Тя е представена като доста разсеяна и заинтересувана единствено в брака по сметка. Въпреки това изрича и някои истини с реплики като „Мога да съм умна, но това не се харесва на повечето мъже“. Всъщност никак не са малко блондинките, които са оставили отпечатък в историята ни. Сред тях са Клеопатра (да, за разлика от филмовите образи, истинската владетелка е била с руса коса) , Мария Кюри, Мерилин Монро, Джийн Харлоу, Грейс Кели, Бриджит Бардо, принцеса Даяни и Туиги. В списъка с русокоски, които към днешна дата още са под светлината на прожекторите, фигурират имената на Памела Андерсън, Мадона, Мерил Стрийп, Марая Кери, Жизел Бюндхен, Никол Кидман, Рийз Уидърспуун, Бритни Спиарс, Лейди Гага и още куп звезди. Разбира се, има велики представителки в отбора на блондинките, които не се изявяват в шоубизнеса, като Желязната лейди Маргарет Тачър, бизнесдамата Мариса Майър (която ръководи Yahoo и има пръст в създаването на Google) , писателката Джоан Роулинг („майката“ на Хари Потър) , Алекса Вон Тобел (създала бизнес сайт за жени) и т. н. Подбрахме вдъхновяващи цитати на горепосочените дачи, които можете да видите в нашата ГАЛЕРИЯ.", "date": "2019.10.29", "title": "Това го знае всяка блондинка (ГАЛЕРИЯ)"}
{"url": "https://www.monitor.bg:443/bg/a/view/trymp-naslednikyt-na-bagdadi-syshto-e-likvidian-179335", "text": "Президентът на САЩ Доналд Тръмп обяви днес, че най-вероятният приемник на убития лидер на \"Ислямска държава\" Абу Бакр Ал Багдади е бил също елиминиран по време на операцията за ликвидирането на Багдади, предадоха световните агенции. \"Току-що получих потвърждението, че заместник номер едно на Абу Бакр Ал Багдади беше елиминиран от американските военни. Той със сигурност щеше да оглави групата. Сега той е мъртъв също!\", каза в Туитър американският президент, но без да споменава името на този човек и без да казва повече подробности за обстоятелствата, при които е бил елиминиран.", "date": "2019.10.29", "title": "Тръмп: Наследникът на Багдади също е ликвидиан "}
{"url": "https://www.monitor.bg:443/bg/a/view/za-morskija-autoban-injeneri-prouchvat-trase-za-120-km-v-chas-179336", "text": "Инженери и геолози ще проучват трасето срещу 14,4 млн. лева за идеен проект на магистрала „Черно море“. Проектната скорост на трасето се предвижда да бъде 120 км/ч, с габарит 27 м, с по две активни и една аварийна лента във всяка посока на движение, става ясно от тръжната документация на поръчителя Агенция „Пътна инфраструктура“ (АПИ). Целта на поръчката е да се на бъдещия аутобан между Бургас и Варна. Необходимо е да се проучат възможностите за изграждането на връзки с курортните градове и комплекси посредством съществуващите пътища. Поръчката включва извършване на инженерно-геоложки и геодезически проучвания на бъдещото трасе, разработване на проектни решения за изграждането на големите мостови съоръжения, виадукти, надлези, подлези, тунели и пътни възли, ландшафтно оформление, изготвяне на мерки по опазване на околната среда и разработване на подробен устройствен план - парцеларен план. Срокът за изпълнение е 365 календарни дни, който включва само времето за проектиране, без времето за преглед на разработката. Предвижда се трасето на АМ „Черно море“ от север да започва при бъдещата връзка с АМ „Хемус“, в района на с. Слънчево, при Белослав, да се свърже със съществуващата част от АМ „Черно море“ при с. Приселци и да направи връзка с края на АМ „Тракия“ при кв. „Ветрен“ на Бургас. Проектирането на аутобана започва през 70-те години на миналия век с цел да се реши трудният преход на Стара планина, който силно забавя трафика между Обзор и Несебър. Не за първи път се дават пари за проучване на трасето и предлагане на варианти. В началото на новото хилядолетие бяха разработени три основни варианта: източен, западен и този през Дюлинския проход. Строежът на магистралата е отлаган неколкократно, като също толкова пъти е предлагано изграждане на скоростен път. АМ „Черно море“ е част от цялостното който ще свърже пристанищата Варна и Бургас с портовете Драч и Вльора в Албания, осигурявайки сухопътна връзка на товарите между Черно море и Адриатическо море. На север магистралата се планира да бъде продължена до румънското пристанище Констанца. Според интегрираната транспортна стратегия на Министерския съвет до 2030 г. стойността на трасето е 430 млн. лв. Вероятни варианти за финансиране на строежа са с пари от държавния бюджет или кандидатстване за европейски средства през следващия програмен период. През 2017 г. премиерът Бойко Борисов се срещна с представители на бизнеса в Китай, като на срещата беше коментирана възможността за концесия на аутобана.", "date": "2019.10.29", "title": "За морския аутобан инженери проучват трасе за 120 км в час"}
{"url": "https://www.monitor.bg:443/bg/a/view/hora-na-cvetan-vasilev-otchitali-iztochenoto-ot-ktb-s-lepjashti-listcheta-179338", "text": "Служители на банкера беглец Цветан Василев, който е подсъдим заедно с още 17 души за източването на 5- 6 млрд. лева от КТБ, са отчитали откраднатото от трезора с разноцветни лепящи листчета. Това стана ясно на вчерашното заседание на Специализирания съд, на което прокуратурата изчерпа въпросите си към основния свидетел. От средата на ноември Лазов ще отговаря на въпроси на защитата.. На основния свидетел Бисер Лазов бяха предявени над 1000 такива листчета. Той обясни, че те са изписани с почерка на съответния касиер в конкретния ден. По думите на свидетеля практиката била в края на работния ден, освен информацията за постъпили и излезли суми, на такова листче да се дава и касовата наличност в отделните валути, с които затваря касата на Фирмата. Според държавното обвинение именно чрез Фирмата на Василев, представляваща група от дружества, много от които кухи, е бил източен трезорът. Това ставало чрез отпускането на кредити от банката на въпросните дружества. Пред съда Лазов каза, че офисите на Фирмата и на банката били „с характеристиките на храм, в смисъл такъв, че всеки знаел кой е господарят“, кой раздава заповедите и задачите и чие е всичко. На Лазов бяха предявени още няколко листа, представляващи указания, дадени лично от Василев. В едното, по думите на Лазов, банкерът беглец изисква от него да му предостави справка за движението по сметките на бизнес партньорът му- Петър Панков. Указанието било да се предостави справка за движението по сметките на Панков като физическо лице и на фирмите му в КТБ. За да изпълни задачата Лазов обясни, че се обърнал към Александър Панталеев, който е подсъдим по делото. Друго указание от Василев, предявено вчера на свидетеля, гласи: „Бисер Лазов, не знам какво ще правиш, но всички нецелесъобразни кредити на Гипс АД да бъдат погасени до 31 март 2013г.“. В указанието се съдържа и питане за дружеството „Консулт АБ“, което първоначално е било еднолична собственост на съпругата на банкера- Антоанета Василева, а след това станало едно от кухите дружества на Фирмата. Пред съда Лазов обясни, че в последната година преди фалита на трезора, банкера беглец започнал да дава такива указания. По думите му се възлагали задачи на неподходящите хора и се възлагали неща, които не зависят от тях, както е в случая с въпросните нецелесъобразни кредити.", "date": "2019.10.29", "title": "Хора на Цветан Василев отчитали източеното от КТБ с лепящи листчета"}
{"url": "https://www.monitor.bg:443/bg/a/view/shofior-na-gradskija-transport-vyv-varna-kontuzi-baba-179337", "text": "Възрастна жена е пострадала при рязко спиране на автобус от обществения транспорт във Варна вчера вечерта, съобщиха от Областната дирекция на МВР. Сигнал за инцидента е подаден около 19.05 часа, а произшествието се е случило на бул. „Осми Приморски полк“. 55-годишен водач на автобус от масовия градски транспорт, по време на движение, рязко употребява спирачки и предизвиква падането на пътничката в салона на превозното средство. Вследствие на инцидента жената, която е на 87 години, е получила контузия на гръдния кош. Тя е прегледана веднага и е освободена за домашно лечение, без опасност за живота.", "date": "2019.10.29", "title": "Шофьор на градския транспорт във Варна контузи баба  "}
{"url": "https://www.monitor.bg:443/bg/a/view/placebo-podariha-pesen-na-doza-shtastie-179331", "text": "Британската култова банда Placebo подари песен от репертоара си на новия български филм „Доза щастие“, които ще се завърти по кината на 8 ноември. Така началните кадри на лентата ще преминат под звуците на Protect Me From What I Want. Жестът е следствие на щастливо стечение на обстоятелствата, при което вокалистът на групата Брайън Молко се озовава на прожекция предназначена за международните продуценти на лентата. “Историята всъщност е доста интересна. Имаме международни продуценти, които се грижат за част от договорките за разпространение на “Доза Щастие” извън България. Естествено, като част от процеса, трябваше да им представим какво сме направили. На една от прожекциите по случайност е попаднал и самият Брайън Молко, тъй като той е близък приятел на един от британските ни продуценти”, споделя Яна Титова, режисьор на лентата. Така музикантът се превръща в един от малкото хора изгледали до момента истинската история на журналистът Весела Тотева и дъщеря й Валя, която първо беше претворена в биографичната книга „Падение и спасение“, а сега ще се качи и на голям екран. „Доза щастие“ толкова пленил Брайън, че той веднага предлага да подари емблематичното парче на Placebo - Protect Me From What I Want, с което според него филмът ще започне по още по-въздействащ начин. “Бях изумен от това предложение, а впоследствие ме застигна и чувството на гордост. Успели сме да впечатлим толкова голямо име като Брайън Молко… Тайно се надяваме, че ще успее да пристигне за премиерата на филма в София. Водихме вече няколко разговора по темата в последния месец.” разказва Алек Алексиев, звездата от “Възвишение” и “Откраднат Живот”, който е продуцент на “Доза Щастие” и изпълнява една от основните мъжки роли във филма. Според запознати с филмовата индустрия, единици са случаите по света, в които толкова голяма група решава да подари музиката си на комерсиална продукция. Tака оригиналът на Protect Me From What I Want ще озвучава началните кадри на историята, докато 16-годишната бунтарка Весела, която е отегчена от училището, се впуска в търсене на по-любопитни занимания. Участие във филма ще вземат още любими големи имена, сред които Димитър Николов („Тайната градина“, „Христо“), Асен Блатечки, Ирмена Чичикова, Иван Бърнев, Силвия Лулчева, Васил Бинев, Стефан Вълдобрев, Стоян Дойчев, а главната роля се пада на Валентина Каролева – дъщерята на самата Весела Тотева. Операторската работа по филма е дело на Мартин Балкански, снимал редица български и международни продукции като главен или асистент оператор. Името му е свързано с „Откраднат живот“, „Тилт“, „Кецове“, „Недадените“, „18“. Три специални предпремиерни прожекции очакват зрителите във Варна, Бургас и Пловдив от 1 до 3 ноември. „Доза Щастие“ е по сценарий на Яна Титова. Продуценти са bTV Studios и NO BLINK Studio в лицето на Александър Алексиев и Николай Стоичков.", "date": "2019.10.29", "title": "Placebo подариха песен на „Доза щастие“"}
{"url": "https://www.monitor.bg:443/bg/a/view/okonchatelno-e-zagasen-pojara-v-rila-planina-179319", "text": "„Окончателно вече е загасен пожара в Рила планина над село Долно Осеново, община Симитли, съобщи пред  “Монитор“ инж. Дамян Дамянов, директор на Югозападното държавно предприятие в Благоевград. \"Днес сутринта успяхме да качим високо в алпийската част на тлеещото място от нашите високопроходими машини водоноски, както и кола на пожарната. Не се наложи да викаме пак хеликоптерите, макар че военните имаха готовност веднага да ги изпратят. Вятърът отвреме-навреме разгаря малки огнища, но всичко вече е под контрол и до вечерта проблемът ще бъде окончателно решен“, допълни инж. Дамянов. Според него са засегнати близо 700 дка предимно треви, храсти и смрика. Засегнатите борови дървета са малко. Същото потвърди и Красимир Андонов, директор на Национален парк „Рила“, който трети ден също е на терен в планината. Според него туристическият маршрут е далече от пожара и пострадали хора и засегнати сгради няма. Тепърва полицията ще разследва причините за възникналия пожар в изборния неделен ден. Има вероятност, въпреки забраната за лов в този ден причинители да са ловци бракониери.", "date": "2019.10.29", "title": "Пожарът в Рила планина е загасен "}
{"url": "https://www.monitor.bg:443/bg/a/view/shturm-iska-despodov-za-po-dylgo-179322", "text": "Австрийският първодивизионен футболен клуб „Щурм“ (Грац) иска да задържи по-дълго българския национал Кирил Десподов. Десподов играе в състава като преотстъпен от италианския „Каляри“ до края на сезона, но няма опция за откупуване или продължаване на наема през следващото лято. \"Той е отличен играч, но едно е ясно: В края на сезона Кирил се завръща в Италия. След това всичко е в ръцете на „Каляри\", заяви старши треньорът на австрийците Нестор Ел Маестро. Българинът се присъедини към „Щурм“ през септември и вече записа 3 гола и 4 асистенции в 7 мача, като през уикенда реализира хеттрик за успеха с 4:0 над „Санкт Пьолтен“ за първенство. \"Защо не? В Грац ми харесва, защо да не остана още една година? „Щурм“ няма опция да ме купи, но може да преговаря\", коментира ситуацията Десподов.", "date": "2019.10.29", "title": "„Щурм“ иска Десподов за по-дълго"}
{"url": "https://www.monitor.bg:443/bg/a/view/trakite-za-pyrvi-pyt-specheliha-teritorialna-bitka-v-igri-na-voljata-179292", "text": "Отборът на траките отбеляза историческа победа в „Игри на волята“. „Зелените“ за първи път спечелиха териториалната битка в предаването и така си заслужиха престой в луксозната вила, храна на корем, чаршафи и топла вода. Славяните водиха до последно, но на финалната права Роберта не успя да се справи с изпитанието. Траките плуваха бавно и не се справяха добре с хвърлянето на пояс, в това число и бившият баскетболист Александър, който демонстрира високо самочувствие без покритие. Юлиян успя да обърне мача в тяхна полза в последната минута, което вбеси бившия му съотборник Стоян. 23-годишният мъж от Несебър имаше претенция, че учителят е нарушил правилата, защото се е качил от външната страна на кулата. Любопитното в случая е, че самият Стоян също се изкачи от външната страна. Междувременно Роберта и Стоян за първи път прекрачиха прага на рибарската колиба. Спасителят, който мнозина определят за мамино синче, остана разочарован от условията. В епизода тази вечер ще се разрази капитанска битка, която ще изправи един срещу друг Александър и Веселин.", "date": "2019.10.29", "title": "Траките за първи път спечелиха териториална битка в „Игри на волята“"}
{"url": "https://www.monitor.bg:443/bg/a/view/debela-kotka-otslabva-s-uprajnenija-hit-v-mrejata-video-179329", "text": "Американска котка, която тежи 11 кг, завладя интернет с мързеливата си тренировка за отслабване. Видеото как котката Синдърблок \"бяга\", седейки край тренировъчния уред, е гледано повече от 2,2 милиона пъти. Ветеринарната болница, която се грижи за Синдърблок, след като собственичката ѝ се отказала от нея, е качила клипчето с тренировката във Фейсбук с надеждата то да накара всички, гледащи животни, да не им позволяват да напълнеят. Във видеото дебелата сива късокосместа котка движи мързеливо само едната си лапичка на бягаща подводна пътечка и жално мяука, пише БТА, цитирайки Си Ен Ен. \"Всички сме сме като нея\", написа един от тях. \"Кой от нас не е плакал на бягаща пътека\", отбеляза друг. \"Мисля, че тя се хареса много, защото хората се отъждествяват с нея\" - каза Брита Кифни от ветеринарната болница Нортшоър в Белингам. Собственичката на 8-годишната Синдърблок я завела в болницата за евтаназия, защото повече не можела да се грижи за нея. Самата тя била болна, а трябвало да гледа и страдащия си от деменция баща. Директорката на и помолила жената да ѝ позволи да се грижи за нея. Тя била много щастлива. Синдърблок надебеляла толкова, защото бащата я прехранвал. Почти 60%от домашните котки са или с наднормено тегло, или със затлъстяване. Много хора дори не си дават сметка, че те са с допълнителни килограми.    ", "date": "2019.10.29", "title": "Дебела котка отслабва с упражнения - хит в мрежата (ВИДЕО)"}
{"url": "https://www.monitor.bg:443/bg/a/view/asen-blatechki-i-bogdana-karadocheva-podkrepjat-fandykova-video-179316", "text": "Актьорът Асен Блатечки и певицата Богдана Карадочева изразиха подкрепата си за кмета на София и кандидат за още един мандат от ГЕРБ-СДС Йорданка Фандъкова. Това стана ясно от клипове, разпространени от Фандъкова във Фейсбук. Блатечки изтъква, че иска за столицата да се грижи умен, мил и разбран човек. Като основна причина за подкрепата си към Фандъкова той посочва грижата й за културата. „Аз лично не чух от нито един друг кандидат нещо за култура, а г-жа Фандъкова го прави от години без да се хвали с това“, казва актьорът. От своя стана певицата Богдана Карадочева описва Фандъкова като уравновесена, добре възпитана, не агресивна и спокойно управляваща града. „Аз познавам в моя квартал всяко паве. Градът е фантастичен. Няма голям град без малки проблеми. Но този град има един софийски дух. И трябва много да обичаш София, за да ти хареса. Когато не обичаш нещо, не ти харесват много неща. Но когато цъфнат липите и кестените, когато вървиш по хубавите улици, когато виждаш едни млади, доволни, щастлива хора и кафетата са пълни. София е прекрасна“, казва Карадочева. Кметът на София пък посочва, че като десен политик е поела риска да осъществява планираните цели, въпреки трудностите. „Не се плаша. Проблемите са ежедневние, а гръмките лозунги не са решение. Градът се променя към по-добро. Не с думи, а с работа“, заявява Фандъкова.", "date": "2019.10.29", "title": "Асен Блатечки и Богдана Карадочева подкрепят Фандъкова (ВИДЕО)"}
{"url": "https://www.monitor.bg:443/bg/a/view/pet-partii-i-edin-nezavisim-v-novija-sos-179318", "text": "Пет партии и един независим влизат в новия Столичен общински съвет. Това каза председателят на общинската избирателна комисия Полина Витанова за БГНЕС. Коалицията ГЕРБ-СДС ще имат 27представителя в общинския съвет, БСП удвояват досегашния си състав от 7 на 15, Обединение „Демократична България” ще участва в местния парламент с 12 съветника, ВМРО – с 4 и „Атака” с двама. В общинския съвет влиза единствено и независимият кандидат на „Спаси София” Борис Бонев. Кандидатите за общински съветници в столицата са 1010, а позициите в бюлетината бяха 34, в т.ч. листите и независимите кандидати. По избирателен списък гласоподавателите в София са 1 030 215, под чертата са вписани 8 557 души. 444 000 пък е броят на гражданите, които са гласували на изборите на изборите в неделя, а недействителният брой на бюлетините за Столична община са 10 464. От листата на ГЕРБ за София с най-голяма преференция е водачът – Йорданка Фандъкова, която отива на балотаж следващата неделя. Вторият в листата и сигурен член на СОС е кардиологът проф. Иво Петров, за когото с преференция са гласували 1521 души. От листата на БСП за Общински съвет най-голяма преференция е получил водачът Калоян Паргов – 4040 гласа, след него висока преференция получава Борис Цветков – 1081 гласа. Гласоподавателите, подкрепили Демократична България, са използвали най-често преференция. Освен водачът, Методи Лалов, кандидатът за кмет Борислав Игнатов получава и висок личен вот и влиза като общински съветник в местния парламент с гласовете на 4137 столичани. Третата висока преференция е за Иво Божков – 2569 гласа.", "date": "2019.10.29", "title": "Пет партии и един независим в новия СОС "}
{"url": "https://www.monitor.bg:443/bg/a/view/rumynski-politik-pita-zashto-bylgarija-e-galena-nejno-po-glavata-a-rumynija-e-izpravena-do-stenata-179323", "text": "Европейският съюз би трябвало да прекрати наблюдението над Румъния чрез Механизма за сътрудничество и проверка (МСП) и да изостави \"този тенденциозен, некоректен и неравнопоставен механизъм\". Това написа на страницата си във Фейсбук лидерът на румънската партия Алианс на либералите и демократите (АЛДЕ) Калин Попеску Таричану, цитиран от агенция Аджерпрес. Таричану смята, че Румъния е \"наказана\" чрез Механизма за сътрудничество и проверка, защото \"все още има някакво достойнство и гордост и не преглъща безусловно всичко, което й се поднася отвън\".  \"Мисля, че дойде моментът тази история да приключи, а ЕС да изостави този тенденциозен, некоректен и неравнопоставен механизъм\", посочва Таричану и определя Механизма за сътрудничество и проверка като \"линийка, с която \"преподавателите\" от Брюксел удрят по ръцете децата, които не си пишат домашното според тяхната визия\". Според Таричану докладите по Механизма за сътрудничество и проверка са \"директна атака на суверенитета\" на Румъния. \"От няколко години сигнализирам публично, че нещо не е наред с докладите по МСП за Румъния. Изглеждат като написани по слухове или сякаш са доставени на готово написани от някой в страната, а Брюксел само ги подписва и публикува. Това твърдят и някои професионални организации на магистратите у нас във връзка с последния доклад по МСП и не само за него\", посочва Таричану. По думите му в докладите по МСП от Румъния се иска да заобиколи легитимни решения на парламента, потвърдени и от Конституционния съд. Таричану определя това като \"директна заплаха за суверенитета\" на страната. Калин Попеску Таричану не разбира защо \"България е галена нежно по главата, а Румъния е изправена до стената\". \"В медиите циркулира една горчива ирония, според която тази година Брюксел е объркал Румъния с България - страна, в която няма нито една осъдителна присъда по голям случай на корупция, не е осъден нито един министър, нито един народен представител, докато при нас броят им е от порядъка на десетки. За да бъде пълен наборът, антикорупционният шеф в България неотдавна подаде оставка заради корупция. Де факто нашите съседи дори не благоволиха да направят Национална дирекция за борба с корупцията, а имат множество по-малки органи и при тях циркулира една шега, според която \"ако всяка държава си има мафия, в България мафията си има държава\". И тогава как така България е галена нежно по главата, а Румъния продължава да е изправена до стената под заплахата на МСП? Не зная и не мога да разбера\", пише Таричану на страницата си във Фейсбук. Той допълва, че не му се иска да вярва на теорията, че отмяната на МСП би узаконила де факто окончателното сломяване на една държава от Източна Европа, тоест именно ситуацията на България, където корупцията процъфтява, но няма търкания със силите \"покровителки\", а Русия и Германия са си поделили икономиката на страната. Калин Попеску Таричану е бивш премиер на Румъния в периода 2004-2008 г. Сега е председател на партия Алианс на либералите и демократите, която до края на август т.г. бе в коалиция с управляващата Социалдемократическа партия. АЛДЕ подкрепи вота на недоверие срещу правителството на Виорика Дънчила, а вчера подписа споразумение с най-голямата опозиционна сила - Национално-либералната партия, за подкрепа на новото правителство начело с лидера на либералите Лудовик Орбан.", "date": "2019.10.29", "title": "Румънски политик пита защо \"България е галена нежно по главата,  а Румъния е изправена до стената\""}
{"url": "https://www.monitor.bg:443/bg/a/view/hero-zapochna-s-razgrom-nachelo-na-beroe-179324", "text": "„Берое“ постигна убедителна победа с 4:0 над „Ботев“ (Враца) в Стара Загора в първи мач от 14-ия кръг на Първа лига. Това бе официален дебют на новия треньор на отбора Димитър Димитров-Херо и той може да е много доволен от продукцията на неговите момчета. Така „Берое“ се завърна на победния път след двете поредни загуби от „Черно море“ и „Славия“. С този успех старозагорци се завърнаха в топ 6 на класирането. Мартин Камбуров реализира своя гол номер 225 в българския футболен елит. Две попадения за домакините добави Ибрахима Конте, а веднъж се разписа Зоран Йосипович. Мачът в Стара Загора бе наблюдаван от новия национален селекционер Георги Дерменджиев и неговия екип. В събота „Берое“ ще гостува на „Лудогорец“.", "date": "2019.10.29", "title": "Херо започна с разгром начело на “Берое“"}
{"url": "https://www.monitor.bg:443/bg/a/view/trymp-i-si-podpisvat-sporazumenie-na-17-noemvri-179320", "text": "Президентът на САЩ Доналд Тръмп и китайският му колега Си Дзинпин ще подпишат временно търговско споразумение между двете държави на 17 ноември в Чили, съобщава вестник South China Morning Post, позовавайки се на източник, запознат с преговорите. Двамата ще подпишат търговско примирие веднага след форума Азиатско-тихоокеанско икономическо сътрудничество, \"ако всичко мине гладко\", поясни източникът. Търговските екипи на двете страни финализират споразумението, докато президентът Тръмп обяви по-рано, че сделката може да бъде подписана \"преди планираното\". В средата на октомври Пекин и Вашингтон постигнаха частично споразумение, което би могло да доведе до примирие в търговската война и да послужи за основа на по-широка сделка, която президентите Доналд Тръмп и Си Дзинпин да подпишат по-късно тази година.", "date": "2019.10.29", "title": "Тръмп и Си подписват споразумение на 17 ноември "}
{"url": "https://www.monitor.bg:443/bg/a/view/13-godishno-momche-bez-egn-vyv-vetovo-179334", "text": "По случай на 13-годишно момче без ЕГН работят социалните служби във Ветово, съобщи БГНЕС. Детето е родено в Гърция, но майката не разполага с никакви документи за вписването му в регистрите на южната ни съседка.  Идвайки в България, майката не е могла да удостовери нито месторождението на детето, нито имената му. Тъй като наскоро се е преместила да живее във Ветово, със случая са се заели социалните служби там. Търси се съдействието и на Държавната агенция за закрила на детето за установяване на вписване в Гърция, за да може след това да му се издаде ЕГН. В момента момчето не може нито да бъде записано в училище, нито да има личен лекар.", "date": "2019.10.29", "title": "13-годишно момче без ЕГН във Ветово"}
{"url": "https://www.monitor.bg:443/bg/a/view/london-shte-reciklira-pametnite-moneti-za-brekzit-zaradi-novoto-otlagane-179310", "text": "Кралският монетен двор ще рециклира паметните монети, изсечени по случай излизането на Великобритания от ЕС на 31 октомври, след като Брекзит бе отложен с още три месеца, информира Би Би Си. От едната страна новата монета от 50 пенса са изсечени думите \"Мир, просперитет и приятелство с всички страни\" заедно с датата 31 октомври. Сега обаче те ще бъдат нарязани и претопени.  От тази емисия до датата на напускането на ЕС трябваше да бъдат изсечени до 10 милиона монети по проекта, подкрепен от финансовия министър Саджид Джавид, който през юли замени на поста Филип Хамънд.  Хамънд обяви плановете за 50-пенсова монета със символиката на Брекзит още преди година. Тогава обаче се планираше колекционерска серия от 10 000 монети с първоначалната дата за Брекзит - 29 март, припомня АП.  Министерството на финансите отказа да коментира стойността на производството на паметните монети, тъй като тази информация е търговска тайна.  Вестник \"Гардиън\" съобщи в края на миналата седмица, че вече са изсечени 1000 такива монети, а емисията като цяло се отлага.  Великобритания първоначално трябваше да излезе от ЕС на 29 март 2019 година - две години след като подаде писмено уведомление до Общността. Камарата на общините на британския парламент обаче три пъти отхвърли проекта на споразумението за Брекзит, договорено с Брюксел от премиера Тереза Мей. Ес се съгласи да отсрочи Брекзит първо за април или май, а след това - за 31 октомври. Мей бе принудена да подаде оставка, след като не успя да разреши създалото се безизходно положение.  Борис Джонсън, който я замени на поста настояваше страната да напусне ЕС на 31 октомври със или без сделка, но заради закон, приет от парламента, бе принуден да поиска нова отсрочка, 31 януари 2020 година. Вчера председателят на Европейския съвет Доналд Туск обяви, че Брюксел е готов да даде тази отсрочка и Джонсън прие предложението.", "date": "2019.10.29", "title": "Лондон ще рециклира паметните монети за Брекзит заради новото отлагане"}
{"url": "https://www.monitor.bg:443/bg/a/view/sonja-joncheva-vodi-cjaloto-semejstvo-za-golemija-si-koncert-v-sofija-179306", "text": "Малко повече от месец след като  световно известното ни сопрано Соня Йончева ще долети заедно с двете си деца за големия си концерт в зала „България“ на 15 ноември. Малката София, която се появи на бял свят в началото на октомври, ще види за пръв път родината на звездната си майка, а с тях ще бъде и по-големият й брат Матео, който вече е на 5 години. Дълго чаканото завръщане на Йончева на българска сцена отдавна е разпродадено, но малко количество късметлии, които не са успели да се сдобият с ценните билети, ще могат да я гледат като правостоящи. По изключение Софийска филхармония ще пусне ограничено количество пропуски в деня на събитието, които ще могат да бъдат закупени само от касите на зала „България“. Именно там, под диригентството на маестро Найден Тодоров примата ще представи Пучиниева програма. ще й бъде младият и вече набиращ популярност тенор Михаил Михайлов - лауреат на конкурса \"Гена Димитрова\". За последно Йончева се качи на софийска сцена през 2017 г., когато представи арии от творчеството на Верди под диригентството на съпруга си в зала 1 на НДК. Отново с него, през 2015 г., Соня пя на сцената на зала \"България\". Предстоящият концерт не е първият общ проект на Йончева и маестро Тодоров. Миналата година двамата, заедно със Софийската филхармония, излязоха на сцената на една от най-престижните зали в света - БОЗАР в Брюксел, по повод поемането на Председателството на Съвета на ЕС от България.  Звездата на Соня Йончева блести на сцените на Метрополитън опера, Кралската опера Ковънт Гардън, Ла Скала, Баварската опера, Берлинската опера, Виенската и Парижката опери. Само за няколко години тя се превърна в едно от най-търсените сопрани. Партнира си с артисти от ранга на Пласидо Доминго, Дмитрий Хворостовски, Стинг, Йонас Кауфман, Томас Хемпсън, Антонио Папано. Богатият й репертоар се разпростра от Барока до творби от Моцарт, Чайковски и Пучини. Българката е от малкото артисти в историята на Метрополитън опера, който всеки един от които предавани на живо в 2000 кинотеатри по целия свят. Нейната Виолета е наречена \"най-добрата\" от времето на Мария Калас. Соня е и единствената оперна певица след Калас, която е поканена от Ла Скала да изпее основната партия в рядко изпълняваната опера на Белини \"Пиратът\". В биографията на Соня са вписани още забележителни роли на Дездемона в „Отело”, Микаела в „Кармен”, Мими в „Бохеми”, а нейната Йоланта в едноименната опера на Чайковски в Парижката опера също й печели признанието за най-добрата певица в тази роля.  Българката попадна в списъка с топ 5 на най-вдъхновяващите жени по света на изданието Воуг - Индия. Тя беше и специален гост на наградите \"Оскар\" през тази година. Сред многото награди на примата са престижните \"Опералия\", \"Артист на годината\" на Медичи ТВ, Ехо Класик, Наградата на читателите на списание \"Опера\" на International Opera Awards.", "date": "2019.10.29", "title": "Соня Йончева води цялото семейство за големия си концерт в София"}
{"url": "https://www.monitor.bg:443/bg/a/view/gabi-petrova-podnovi-trenirovki-sled-operacijata-179325", "text": "Лекоатлетката Габриела Петрова направи първа тренировка след претърпяна операция за отстраняване на шипове на палеца.  Националката ни в тройния скок публикува кратко видео от тренировъчната зала, което публикува в профила си в социалната мрежа \"Инстаграм\". \"Първа тренировка след операцията. Пътят ми към Токио 2020 започва днес\", написа Габи Петрова, която не успя да влезе във финала в дисциплината си на световното първенство в Доха, Катар.", "date": "2019.10.29", "title": "Габи Петрова поднови тренировки след операцията"}
{"url": "https://www.monitor.bg:443/bg/a/view/gala-dyshterja-mi-me-nauchi-na-naj-vajnoto-179285", "text": "Тв водещата с дългогодишен стаж Гала умили феновете си с емоционално признание. Чаровната блондинка проговори за отношенията си със своята дъщеря Мари Будева, а терен за изказването й дадоха социалните мрежи. \"Дъщеря ми. да прощавам безгранично и да се раздавам без остатък\", написа към снимка на майка и щерка една от панелистките в „Маскираният певец“. Мари не пропусна да се включи с коментар към трогателната публикация на родителката си. \"На всичко си ме научила ти, мамо\", отвърна наследницата.", "date": "2019.10.29", "title": "Гала: Дъщеря ми ме научи на най-важното"}
{"url": "https://www.monitor.bg:443/bg/a/view/nad-545-000-lv-otgore-za-rabota-na-hora-s-uvrejdanija-179308", "text": "Над 545 000 лв. допълнително ще се насочат към Националната програма за заетост и обучение на хора с трайни увреждания. Това реши Националният съвет за насърчаване на заетостта към Министерството на труда и социалната политика, съобщиха от социалното министерство. Допълнителните средства се осигуряват чрез вътрешно преразпределение на 1 624 788 лв. от бюджета на Националния план за действие по заетостта за 2019 г. Това ще даде възможност на 657 души да започнат работа.  Насочването на допълнителни средства към програмата за заетост на хора с увреждания се налага поради големия интерес към нея от страна на работодателите и безработните, се отбелязва в съобщението. По нея се осигурява заетост и доходи за период от 2 години за хора с увреждания. За голяма част от тях това е единствената възможност за трудова реализация. От началото на 2019 г. до края на септември по програмата са работили 1 231 души. За техните възнаграждения до момента са изразходвани 6 300 731 лева. Допълнителни 370 430 лв. ще се насочат и към националната програма \"Помощ за пенсиониране. По нея се осигурява заетост за период до 24 месеца за безработни над 58 години, с което се подобряват възможностите за включените в програмата хора да придобият право на пенсия. От началото на 2019 г. до края на септември по програмата са работили 794 души. Изразходваните средства са 4 068 730 лв. Увеличение на средствата е предвидено и по национална програма \"Асистенти на хора с увреждания\" - с 325 275 лв. Бюджетът на програмата за обучение и заетост на продължително безработни лица ще се повиши с 218 221 лв. В Националния план за действие по заетостта за 2019 г. за активна политика на пазара на труда са предвидени 69 540 000 лв. С тях се осигурява заетост за 17 573 безработни и обучение за 11 096 безработни.", "date": "2019.10.29", "title": "Над 545 000 лв. отгоре за работа на хора с увреждания "}
{"url": "https://www.monitor.bg:443/bg/a/view/v-dospat-vsichki-obshtinski-syvetnici-shte-sa-ot-gerb-179309", "text": "В родопската община Доспат общинският съвет ще бъде с човек по- млако, съобщиха от ЦИК за \"Монитор\".  До това се стигна след като на изборите в неделя ГЕРБ спечели всички 13 места в местния парламент. Водачът на листата им за общински съветници Елин Радев обаче ще заеме кметския стол и така в листата им остават само 12 кандидати. Оставащото едно място не може да се запълни и от друга партия, тък като на останалите, явили се на вота, не им достигат гласовете за общински съветници. Затова от ЦИК уточниха, че през следващия мандат общинският съвет в Достап ще работи с 12, вместо с 13 съветника. ", "date": "2019.10.29", "title": "Общинският съвет в Доспат - с човек по- малко "}
{"url": "https://www.monitor.bg:443/bg/a/view/bulgaria-air-pusna-nad-25-000-bileta-na-promocionalni-ceni-179311", "text": "Националният превозвач Bulgaria Air пусна на промоционални цени над 25 000 самолетни билета по всичките си директни дестинации. Кампанията с мега намаления ще продължи до 11 ноември включително, а най-големи са отстъпките за еднопосочни пътувания между София и Виена, Берлин, Франкфурт, Прага, Рим и Милано. Билетите до австрийската столица, която през есента е особено магична, започват от 49 евро, а до красивите италиански градчета - от атрактивните 54 евро. Още по-примамливи са цените на пътуванията до Атина, които стартират от 45 евро. От 55 евро пък са местата по полетите до Франкфурт, a от 89 евро започват билетите до Прага. Големи са намаленията и до Лондон и Париж. В рамките на кампанията пътуванията до столицата на Великобритания в едната посока са от 65 евро, а в двете посоки са на цени от 143 евро. Еднопосочните билети до незабравимия Париж започват от 85 евро в едната посока и от 172 евро за двупосочни полети. В рамките на кампанията всеки, който иска да стигне до красивия израелски град Тел Авив, може да си закупи еднопосочни билети на цени от 75 евро и двупосочни от 155 евро. Изключително изгодни оферти има и за полетите на Bulgaria Air до Барселона, Амстердам, Мадрид и Цюрих, като всички промо билети трябва да бъдат използвани за пътувания, които са започнали до 31 март 2020 г.", "date": "2019.10.29", "title": "Bulgaria Air пусна над 25 000 билета на промоционални цени"}
{"url": "https://www.monitor.bg:443/bg/a/view/arhivyt-pazi-banknota-ot-3-lv-s-dve-pravopisni-greshki-179296", "text": "Уникална банкнота от 3 лв. с две правописни грешки се съхранява в Държавен архив - Перник, съобщават от институцията. С нея на времето се купували 2 кг месо, 2 кг сирене и 1,2 л ракия. През 1952 г. в Народна Република България се е провела най-мащабната парична реформа. За първи път били пуснати в обращение редовни държавни книжни пари. За тази цел били отпечатани нови държавни съкровищни билети от 1, 3 и 5 лева и нови банкноти от 10, 20, 25, 50, 100 и 500 лв. Предварително подготвената емисия от 1951 г. нарушила съществуващата дотогава европейска практика в емитирането на банкноти. Номиналът от 3 лева e иновация, която среща недоумението на повечето чуждестранни експерти, отбелязват от Държавен архив - Перник.", "date": "2019.10.29", "title": "Архивът пази банкнота от 3 лв. с две правописни грешки "}
{"url": "https://www.monitor.bg:443/bg/a/view/makedonci-lyjat-za-adresnata-si-registracija-za-da-poluchat-shofiorski-knijki-179297", "text": "Македонци масово се опитват да надхитрят работещите в КАТ „Пътна полиция“ – Кюстендил, само и само да получат шофьорски книжки. Вече трима са предадени на Районния съд, който им е постановил глоби от по 1000 лв. Първи е спипан да лъже Горанчо И., който обявил, че постоянното му пребиваване е в Република България. При проверката обаче се оказало, че 50-годишният Горанчо живее в Пробищип и работи като международен шофьор към словенска фирма. Целта на него, както и на останалите била да вземат шофьорски книжки, с които спокойно да могат да пътуват из цял свят. За последните 10 дни това е трети подобен случай. Районен съд-Кюстендил, под председателството на съдия Николай Николов наложи административно наказание „Глоба“ в размер на 1000 лв. и на Моме М., с българско и македонско гражданство. Съдът го призна за виновен в това, че на 02.05.2019 г. е потвърдил неистина в писмена декларация пред „Пътна полиция“, че обичайното му пребиваване е в България, за да му бъде издадено свидетелство за управление на МПС. Моме М. е на 54 години и работи като шофьор в държава членка на ЕС. Той е от с. Облавце в Северна Македония. „Основното нарушителите са тираджии и те се опитват да надхитрят проверяващите. За да имат шофьорски книжки, издадени от тук, трябва 6 месеца да се водят на адресна регистрация. Това условие обаче не е спазена и поради тази причина те попадат под ударите на закона“, коментираха юристи от областния град.", "date": "2019.10.29", "title": "Македонци лъжат за адресната си регистрация, за да получат шофьорски книжки"}
{"url": "https://www.monitor.bg:443/bg/a/view/saudi-aramco-izliza-na-borsata-na-11-dekemvri-179313", "text": "Саудитският петролен гигант Saudi Aramco е планирал първичното си публично предлагане на свои акции за 11 декември, съобщи телевизия \"Ал Арабия\", позовавайки се на източници. Саудитската служба по капиталовите пазари ще обяви началото на процедурата на 3 ноември. От 17 ноември ще започне процедурата по ценообразуване, като окончателната цена за акциите ще бъде обявена на 4 декември. На 11 декември книжата ще започнат да се търгуват на саудитската борса Tadawul, потвърдиха източниците. Пускането на акции на Saudi Aramco на борсата е основна част от стратегията на Саудитска Арабия \"Визия 2030\", която има за цел да намали зависимостта на кралството от петрола и да диверсифицира икономиката. Планът цели да бъдат събрани 100 млрд. д. от продажбата на дял от 5% от компанията. За да се постигне целта обаче, компанията трябва да получи пазарна оценка от 2 трлн. долара, което би я направило най-скъпата компания в света.", "date": "2019.10.29", "title": "Saudi Aramco излиза на борсата на 11 декември"}
{"url": "https://www.monitor.bg:443/bg/a/view/objaviha-za-persona-non-grata-ruskija-diplomat-ulichen-za-shpionaj-179298", "text": "Уличеният за шпионин руски дипломат в София е обявен за персона нон грата. Причината е, че дипломатът не е напуснал България, както беше съобщено в понеделник, съобщиха пред NOVA източници от МВнР. Във вторник на дипломата му е била връчена нота, че не е желан у нас и има 24 ч. да напусне България. За случая се разбра в понеделник, когато от прокуратурата съобщиха, че първи секретар от посолството на Русия е действал като шпионин в България от почти една година. Засега името на дипломата не е обявено официално. Знае се обаче, че той е уличен в шпионаж от септември 2018 г. От тогава чужденецът е събирал информация за държавни тайни, които да предава в родината си. Руснакът е осъществявал разузнавателна дейност, като е провеждал регулярни конспиративни срещи с български граждани, включително и с ръководен служител, разполагащ с достъп до класифицирана информация на Република България, ЕС и НАТО, съобщиха още от прокуратурата. Разследването срещу руския дипломат идва, след като през лятото стана ясно, че сдружението „Русофили“ на Николай Малинов е забъркано в шпионски скандал. Заради разкритията на разследващите с десетгодишна забрана да влизат в България се сдобиха и бившият генерал от руското ГРУ Леонид Решетников и приближеният до Кремъл бизнесмен Константин Малофеев заради план, чиято крайна цел е била промяна на геополитическата ориентация на страната ни от прозападна в сателитна на Русия. С обвинение за шпионаж за това, че им е помагал в реализацията на плана, се сдоби бившият соцдепутат и председател на движение „Русофили“ Николай Малинов, като лъсна, че за изпълнението на задачата са били прехвърлени и активи за над 500 млн. евро, финансирани от КТБ от банкера беглец Цветан Василев.", "date": "2019.10.29", "title": "Обявиха за персона нон грата руския дипломат, уличен за шпионаж (ОБНОВЕНА)"}
{"url": "https://www.monitor.bg:443/bg/a/view/14-hiljadi-leva-za-bilet-za-macha-na-bagata-179312", "text": "Малко над 14 хиляди лева струват най-скъпите билети за мача на Благой Иванов срещу Дерек Люис на 2 ноември в Ню Йорк. Очаква се близо 23 хиляди души да изпълнят легендарната зала Медисън Скуеър Гардън за голяматагала вечер на UFC 244, част от която е двубоят на Багата срещу Черния звяр в най-тежката категория. Местата в непосредствена близост до октагона струват по 8 хиляди долара, или над 14 хиляди лева. Най-евтините билети пък са по 370 долара. Организаторите информират, че почти всички пропуски за галата в събота срещу неделя наше време вече са продадени. Така Багата отново ще се бие пред голяма аудитория, а ще разчита и на немалка българска агитка. На 8 юни боецът ни победи австралиеца Тай Туиваса в Чикаго, а по-рано през март се справи с американеца Бен Ротуел в Уичита, Канзас. 33-годишният българин, който е бивш световен шампион по бойно самбо, има на сметката си 18 победи и 2 загуби. Шоуто в Ню Йорк включва общо 12 мача, като гвоздеят в програмата е битката между Нейт Диас и Хорхе Масвидал.", "date": "2019.10.29", "title": "14 хиляди лева за билет за мача на Багата"}
{"url": "https://www.monitor.bg:443/bg/a/view/papata-smeni-imeto-na-arhiva-na-vatikana-179314", "text": "Папа Франциск обяви в апостолическо писмо, че променя наименованието на Тайния ватикански архив, за да се избегнат негативни асоциации, свързани с определението \"таен\", предаде АП. Отсега нататък огромният масив документи, ръкописи и папируси вече ще се нарича официално Ватикански апостолически архив. Във вчерашното си апостолическо писмо, което има силата на закон, папа Франциск посочва, че архивът отдавна е отворен за учени и той самият е издал указ архивите от периода на Втората световна война, от управлението на папа Пий XII, обвиняван, че не се е обявил достатъчно твърдо срещу Холокоста, да бъде отворен за изследователи по-рано от предвидената дата 2 март 2020 г. Светият отец изтъкна, че промяната в наименованието отразява по-добре същността на архива и начина, по който \"обслужва църквата и света на културата\". Архивът съдържа документация за Католическата църква в цял свят, датираща от 8 век насам. Той съдържа 600 различни сбирки, подредени по лавици, дълги 85 километра. Разположен в Апостолическия дворец, архивът разполага с читални и двуетажен \"бункер\", изграден от подсилен цимент. Най-ценните документи, които включват древни ръкописи със златни кантове и присъдата по процеса на светата Инквизиция срещу Галилео Галилей, се пазят в обезопасени помещения с климатична инсталация, където влажността е контролирана. През 1881 г. папа Лъв XIII отваря архива за изследователи и годишно от това се възползват около 1500 учени. Понастоящем най-съвременната документация, достъпна за проучване, е тази на папа Пий XI, починал през 1939 г. Обичайната практика на Светия престол е да се чака 70 години след края на папството, за да бъде отворен свързаният с него архив. Това обаче би означавало архивът на папа Пий XII, който е бил начело на Ватикана от 1939 до 1958 г., да стане достъпен за учени най-рано през 2028 г. Светият престол беше подложен на натиск да подреди и каталогизира по-бързо сбирката от периода на папа Пий XII, за да може да бъде проучвана, докато все още има оцелели от Холокоста. Папа Франциск обясни мотивите си за промяна на наименованието на архива и изрази съжаление, че оригиналното латинско наименование \"Архивиум секретум\", чието същинско значение е, че архивът е частен и отделен, е било свързано с почти зловещи намеци, че Ватиканът крие тайни.", "date": "2019.10.29", "title": "Папата прекръсти архива на Ватикана "}
{"url": "https://www.monitor.bg:443/bg/a/view/povdignaha-obvinenie-na-toma-belev-za-nasajdane-na-omraza-na-etnicheska-osnova-179315", "text": "Новият общински съветник Тома Белев се сдоби с обвинение заради антисемитското му изказване във Фейсбук преди седмица. \"Повдигнато му е обвинение по член 162, ал. 1 за насаждане на омраза на етническа основа, съобщи говорителят на Софийска градска прокуратура Зорница Таскова. \"Взета е мярка \"подписка\". Разследването тече\", допълни тя. По повод съмненията на негови привърженици в социалната мрежа, че разследването му за антисемитизъм заради коментар в социалната мрежа било незаконно, прокурорката обясни, че това е несъстоятелно твърдение. По думите й става въпрос за общуване с широк кръг от потребители. На 23 октомври т.г. ЦИК му свали имунитета като кандидат в местните избори в столичната листа на \"Демократична България\" по искане на главния прокурор заради започване на разследване. \"Най-евтино са пътували евреите в конските вагони - напълно безплатно\", бе скандалното съждение на \"зеления\" общинар, който ще брани интересите на столичани в СОС за следващите четири години, ако съдът не реши да го отстрани. Изказването му провокира остра обществена реакция. В писмо до премиера реагираха политически партии и еврейски организации, но не и от обединението ДБ, чийто общински съветник стана екозащитникът. Въпреки мълчанието на лидерите на ДБ, Белев се скри от обществеността до края на кампанията и не бе забелязан дори на предизборните им протести.  ", "date": "2019.10.29", "title": "Повдигнаха обвинение на Тома Белев за насаждане на омраза на етническа основа"}
{"url": "https://www.monitor.bg:443/bg/a/view/nepokazvani-snimki-na-grisho-s-kolejka-stanaha-hit-v-mrejata-179317", "text": "Непоказвани досега снимки на най-добрия ни тенисист Григор Димитров и колежката му Ализе Лим развълнуваха феновете в социалните мрежи. На едната от тях Гришо е яхнал френската красавица, а позата им е вдъхновена от графит на стената зад тях. На другия кадър двамата са в търговски център, а от устите им излиза бяла пяна. Широките усмивки на лицата им показват, че много са се забавлявали, докато позират пред обектива. Смята се, че снимките са от миналата година. За Ализе Лим и Григор Димитров отдавна се знае, че са добри приятели. Преди време чаровната брюнетка беше спрягани за гадже на първата ни ракета, но слуховете не се потвърдиха. Към днешна дата 29-годишната тенисистка е дамата на сърцето на френския плувец Флоран Маноду. Двамата официализираха връзката си през юни, когато Лим подкрепяше Маноду от трибуните на турнир в Рим. По-късно те се появиха заедно и на благотворителна гала на тенис академията “Муратоглу”. /Sportal.bg", "date": "2019.10.29", "title": "Непоказвани снимки на Гришо с колежка станаха хит в мрежата"}
{"url": "https://www.monitor.bg:443/bg/a/view/pytnicheskite-i-tovarnite-prevozi-na-bdj-stavat-ednolichni-akcionerni-drujestva-do-kraja-na-2020-g-179303", "text": "\"БДЖ - Пътнически превози\" ЕООД и \"БДЖ - Товарни превози\" ЕООД се преобразуват в еднолични акционерни дружества, съобщиха от „Холдинг БДЖ“. Решението е взето от Съветът на директорите на холдинга и е съгласувано с транспортния министър. В разпространено до медиите писмо те посочват, че \"през последните години двете дружества са оформили до голяма степен своя оперативен модел на работа, но за съжаление изпълнението на основните задачи не е на необходимото ниво, ключовите финансови и обемни показатели бележат спад, като е налице силна необходимост от преразглеждане на организационните структури и основните бизнес процеси и привеждането им към модерни управленски методи, при намаляване на административно-бюрократичната тежест и фокусиране върху основната дейност, за да могат \"БДЖ - Пътнически превози\" и \"БДЖ - Товарни превози\" да отговорят на своите предизвикателства в съвременните условия\". В тази връзка в тях следва да се формират силни мениджърски екипи, вместо един управител, които да поемат всички оперативни дейности под новата форма на корпоративно управление (ЕАД), съчетани с по-големи отговорности и с разпределение на сфери на отговорности съобразно експертизата на отделните членове, които следва да притежават разнообразна квалификация и професионален опит. Управлението в периода на преобразуване на двете дружества ще се осъществява от екип от до трима души, който да бъде основата на бъдещия Съвет на директорите, като същевременно подготви и бюджетите за 2020 г., които ще се изпълняват от новите Съвети на директорите, посочват от холдинга БДЖ. Поради получения отказ от действащите управители - инж. Христо Иванов и инж. Любомир Илиев, да участват в новия управленски формат, в началото управлението ще се извършва съвместно от управител и прокурист, като се провеждат допълнителни разговори с доказани експерти в железопътния транспорт с опит в управлението на частни и държавни компании. Преобразуването на \"БДЖ - Пътнически превози\" и \"БДЖ - Товарни превози\" в ЕАД се очаква да приключи до края на януари 2020 г., а окончателното привеждане на дружествата към изискванията на Закона за публичните предприятия - до края на месец септември 2020 г. В този едногодишен период задачите на \"Холдинг Български държавни железници\" ЕАД ще включват определяне на стратегията за развитието, приемане и контрол на изпълнението на бюджетите, разпореждане с активи, принципно одобрение на обществени поръчки с голяма значимост за работата на дружествата, изчистване на наследените дългови взаимоотношения със собственика, с което да подготви дружествата за самостоятелно управление, водено от единодушни, а не от еднолични решения в рамките на съвременните пазарни условия.", "date": "2019.10.29", "title": "Пътническите и товарните превози на БДЖ стават еднолични акционерни дружества "}
{"url": "https://www.monitor.bg:443/bg/a/view/20-mln-lv-sa-parite-po-mjarkata-za-inovacii-179247", "text": "20 млн. лв. са парите по мярката за иновации според зам.-министъра на земеделието Лозана Василева, съобщи „Агри.бг“. Тя допълни, че по процедурата са заделени още 2 млн. лв., които ще са за подкрепа на сектор животновъдство.  Проектите по подмярка 16.1. “Подкрепа за сформиране и функциониране на оперативни групи в рамките на ЕПИ”, известна като мярка за иновации, ще се приемат до 17 януари. България е последната страна в ЕС, в която тръгва мярката, която фермерите чакат вече три години.  Според Василева новостартиралата процедура ще осигури подкрепа за процеса по внедряване на иновативни решения в земеделската практика. Чрез подмярката ще се осигури възможност за засилване и разширяване на връзките между образователните, научните звена и бизнеса, като се създадат съответните механизми за практическото реализиране на иновативни решения в практиката. Подкрепата за сектора е насочена към иновативни решения за превенция и подобряване на здравословното състояние на животните. По този начин ще се осигури възможност за разработване и тестване на нови практики, процеси и технологии. Те ще спомогнат за преодоляване на последиците от усложнената епизоотична обстановка в животновъдните стопанства в страната, както и за минимизиране на рисковете в бъдеще, категорична беше тя.  Бенефициенти по подмярката могат да бъдат оперативни групи в рамките на ЕПИ за селскостопанска производителност и устойчивост, които изпълняват конкретен иновативен проект. Членовете на оперативните групи са на първо място фермери, научни институти, висши училища и неправителствени организации в областта на земеделското стопанство и земеделски стопани.", "date": "2019.10.29", "title": "20 млн. лв. са парите по мярката за иновации "}
{"url": "https://www.monitor.bg:443/bg/a/view/davat-3-mln-lv-za-drebni-stopanstva-179248", "text": "Отпускат се 3 милиона лева за малки стопанства за преработка на собствена продукция. Това съобщиха от фонд „Земеделие”. От там уточниха, че стартира прием на проектни предложения по подмярка 4.2.2 „Инвестиции в преработка/маркетинг на селскостопански продукти по тематичната подпрограма” от мярка 4 „Инвестиции в материални активи” от Програмата за развитие на селските райони за периода 2014-2020 г.  Ще се подпомагат изцяло стопанства с икономически размер между 6000 и 7999 евро. По процедурата могат да кандидатстват малки стопанства в областта на животновъдството, плодове и зеленчуци или на етерично-маслени и лекарствени култури. Бюджетът на подмярката е над 3 млн. лв. и е насочен за преработка на селскостопански продукти. Целта е да се повиши жизнеспособността и устойчивото развитие на малките земеделски стопанства. Инвестициите са за материални или нематериални активи за създаване или модернизация на съществуващи мощности за преработка, разширяване на капацитета на местните мрежи за прибиране, приемане, съхранение, климатизиране, сортиране и пакетиране на земеделска продукция. Проектните предложения се подават по електронен път чрез Информационната система за управление и наблюдение на средствата от Европейските структурни и инвестиционни фондове (ИСУН 2020), на интернет адрес: http://eumis2020.government.bg/. Кандидатите могат да задават допълнителни въпроси на електронната поща rdd@mzh.government.bg и да получат разяснения по условията за кандидатстване до 3 седмици преди крайния срок за подаване. Проектите ще се приемат до 17,30 часа на 23.12.2019 г.", "date": "2019.10.29", "title": "Дават 3 млн. лв. за дребни стопанства"}
{"url": "https://www.monitor.bg:443/bg/a/view/prokuraturata-proverjava-misterioznata-smyrt-na-9-godishnija-stefan-ot-kardam-179302", "text": "Районната прокуратура в Генерал Тошево е образувала досъдебно производство по повод смъртта на 9-годишния Стефан от село Кардам. Започналото разследване ще установява причините и обстоятелствата, довели до смъртта на момчето на 27 октомври тази година малко преди полунощ. В болница „Света Марина“ са настанени и две от сестрите на Стефан – на 7 и на 11 години. Децата са били приети първо в болницата в Добрич, след което са транспортирани във Варна. Трагедията в семейството, в което се отглеждали общо 6 деца, на възраст от 4 до 13 години, започнала още в събота, 26 октомври, вечерта. Всички твърдят, че са вечеряли едно и също нещо – пържена варена наденица, млечна салата, туршия, шунков салам, пили са ябълкова газирана напитка. Продуктите са закупени от кварталния магазин в селото, откъдето всички в Кардам пазаруват и където по принцип стоките не залежават. От семейството твърдят, че момчето е започнало да повръща още в събота през нощта. В неделя бил извикан екип на ЦСМП – Генерал Тошево, тъй като състоянието на още две от децата се влошило. Дежурният лекар поставил по една инжекция на децата, дал наставления и си тръгнал. След 15 минути Стефан станал още по-зле, появили се хрипове и детето издъхнало в ръцете на баба си. Наложило се да повикат пак спешна помощ заради другите две момичета – на 7 и на 11 години. По-голямото било веднага откарано в Добрич. То било в увредено състояние, с ускорена сърдечна дейност и хипотомия. Консултирано е с националния консултант по кардиология за Североизточна България д-р Шивачев. Взети са проби и са изпратени в токсикологията във ВМА – Варна, но към момента няма резултати. Основно грижи за отглеждане на децата полагали техните баба и дядо – на 63 и на 53 години. Те вече са разпитани. Извършени са и два огледа в къщата. Районната прокуратура в Генерал Тошево е разпоредила проверка на храната, която са консумирали децата и техните баба и дядо, и на търговския обект, където са купували хранителните продукти. Ще бъде проверен и училищният стол в основно училище „Христо Смирненски“ в Генерал Тошево, където са учили починалото момченце, сестричката му и още едно от децата. Проверката на храните в училищния стол е възложена на областната дирекция по безопасност на храните в Добрич.  По разпореждане на Районната прокуратура в Генерал Тошево дирекцията по социално подпомагане трябва да предостави здравно-социални услуги и наблюдение на останалите деца в многодетното семейство. По досъдебното производство са назначени токсикологични експертизи. Изследват се проби, взети при аутопсията на деветгодишното момче. При нея не са установени видими причини или увреждания на вътрешните органи на детето, които да са причинили смъртта му. Действията по разследването продължават.", "date": "2019.10.29", "title": "Прокуратурата проверява мистериозната смърт на 9-годишния Стефан от Кардам (ОБНОВЕНА)"}
{"url": "https://www.monitor.bg:443/bg/a/view/kmet-na-pazardjishko-selo-pecheli-10-ti-poreden-mandat-179305", "text": "Юбилеен 10-ти мандат спечели „вечният” кмет на пазарджишкото село Драгор Георги Цонев. Избраникът на местната коалиция „Новото време“ на общинския кмет Тодор Попов пребори в неделя основния си конкурент-представителката на местната коалиция „БСП за България“ Виктория Найденова, като „закова“ 73,45 на сто от доверието на своите съселяни. Според местни жители Цонев ще кметува в Драгор, докато той самият не реши да се оттегли от управленския пост. Хората си спомнят, че Георги седнал на „горещия“ стол през 1978 г. и успешно управлявал селото и през социализма, и по време на демократичните промени. Винаги е минавал за „кмет от народа“. Единственият период, когато не кметува, е от началото на 1990 г. до следващата 1991-ва. Тогава се провеждат първите демократични кметски избори в страната. През това време населените места се ръководят от служебно назначени от временните окръжни съвети управленци и Цонев е принуден да търси препитанието си на друго поприще.        ", "date": "2019.10.29", "title": "Кмет на пазарджишко село печели 10-ти пореден мандат"}
{"url": "https://www.monitor.bg:443/bg/a/view/optimizmyt-na-biznesa-namaljava-179301", "text": "Общият показател на бизнес климата през октомври 2019 г. се понижава с 1.4 пункта спрямо предходния месец в резултат на по-неблагоприятната конюнктура в промишлеността, строителството и търговията на дребно, сочат данни на Националния статистически институт (НСИ). Съставният показател „бизнес климат в промишлеността“ намалява с 1 пункт, което се дължи на по-умерените оценки и очаквания на промишлените предприемачи за бизнес състоянието на предприятията. Същевременно анкетата отчита и през следващите три месеца. През октомври средното натоварване на мощностите леко намалява (с 0.6 пункта) в сравнение с юли и достига 76.3%. Основните фактори, ограничаващи дейността, остават несигурната икономическа среда и недостигът на работна сила. По отношение на продажните цени в промишлеността очакванията на мениджърите са за запазване на тяхното равнище през следващите три месеца. Оптимизмът на строителните предприемачи през изтичащия месец спада с 3.9 пункта. В следващата половин година те очакват намаление на новите поръчки, което според тях ще доведе и до известно понижаване на дейността в краткосрочен план. В отрасъла на бизнеса, следвана от несигурната икономическа среда и конкуренцията в бранша. Относно продажните цени в строителството преобладаващите очаквания на строителните предприемачи са те да останат без промяна през следващите три месеца. Съставният показател „бизнес климат в търговията на дребно“ намалява с 2.3 пункта, което се дължи на по-резервираните оценки и очаквания на търговците на дребно за бизнес състоянието на предприятията. Прогнозите им както за обема на продажбите и за поръчките към доставчиците през следващите три месеца се влошават. Най-сериозните затруднения за дейността остават свързани с По отношение на продажните цени по-голяма част от търговците очакват запазване на тяхното равнище през следващите три месеца. Оптимизмът на предприемачите в сферата на услугите са оптимисти нараства през октомври с 0.9 пункта. Очакванията им относно търсенето през следващите три месеца обаче са по-резервирани.", "date": "2019.10.29", "title": "Оптимизмът на бизнеса намалява"}
{"url": "https://www.monitor.bg:443/bg/a/view/boj-v-izbornata-nosht-v-bregovo-179307", "text": "Кандидат за кмет заяви, че е бил бит от привърженици на опонента му. Това се случва в изборната нощ в Брегово, съобщава Нова тв. \"Не за първи път стават разправии по време на изборите в Брегово\", заяви Сашо Матеев - председател на секционна комисия. В Брегово в неделя ще има балотаж, а разправията е била между участниците в него. Също така част от участниците в скандала са били от ромски произход. Мелето е приключило след появата на местните полицаи, разказаха свидетели. Разпитвани са свидетели на инцидента. От полицията съобщиха, че се извършва проверка и материалите по нея ще бъдат докладвани на прокуратурата.", "date": "2019.10.29", "title": "Бой в изборната нощ в Брегово"}
{"url": "https://www.monitor.bg:443/bg/a/view/deshka-kroteva-na-malkija-chovek-mu-trjabvat-parite-v-avans-179243", "text": "Във Франция и Италия общините помагат на дребните фермери. - Много. Тук останаха много млади хора.Мога да кажа, че разложкия МИГ е напред, екипът ни е страхотен. Хора, които си знаят от работата, на други места вървят по-тромаво. Тук сме много единни. Работим на доброволни начала, получават пари само тези, които са в офиса. Ние искаме нещата да тръгнат и да казваме на хората, че могат нещата да тръгнат. Но всички казват, че тази програма върви отдолу нагоре, но не е така.    - Защото ако аз нямам пари, не мога да изпълня проект. Трябва да ги намеря отнякъде и после да ми ги дадат. В България нещата са най- тромави в това отношение. Всеки проект по програмата трябва да помогне на обикновения човек, който няма пари. Господата отгоре да мислят, да започнат на такива нас да дават авансово някакви пари, - щом като ЛИДЕР цели да задържи хората в малките населени места.  - Във Франция от нашия МИГ ходихме и ги питахме как може обикновеният народ да се докопа до проектите. Защото сега се дават тук едни пари на подходящите лица, които и без това си ги имат. А как да вземем ние, които искаме да работим. Там ми казаха, че всичко се решава на местна общност. Всяка една община може да реши да го направи. И така малкият човек, ако иска да работи, общината му става гарант. Ето така и при нас да го направят. Общината може да стане гарант пред банката на малките. И какво да си говорим, думаме, че има проекти, но обикновеният човек нищо не може да направи.    - Аз не работя, бумащината е толкова е голяма, че можеш да откачиш. Иначе поне за нашата община мога да кажа, че когато съм искала нещо, ми е помагала. Не с пари, защото не съм искала. Но да можеш да си стъпиш на краката. Но съм работила по американски проект и там беше много лесно. После ме даваха за пример, като човек, който иска да работи и е направил нещо. - Участвах с проект към американска организация за енергийна ефективност, опазваща природата към моята къща за гости. Много е важно да се вземе пример от тях. Нямах пукната пара, но исках да участвам. Изкарах бланката за проекта от сайта им и го попълних. Одобриха ме. Но те не искат първо да изпълниш проекта и после да ти дадат пари, а ти дават аванс. Иначе откъде да ги намеря тези 300 хил.лв. примерно аз. Директорката на организацията първо беше много против моят проект, защото казваше, че аз съм първото частно лице, на което се дават пари за такава дейност. Като го изпълних, тя навсякъде се хвалеше с мен как съм го направила и разправяше, ето аз бях против, а сега се гордея с Дешка.", "date": "2019.10.29", "title": "Дешка Кротева: На малкия човек  му трябват парите  в аванс"}
{"url": "https://www.monitor.bg:443/bg/a/view/prekratiha-nakazatelnoto-proizvodstvo-sreshtu-samoubilija-se-georgi-bliznakov-179290", "text": "Магистратите от Кюстендилски окръжен съд прекратиха наказателното производство спрямо самоубилия се управител на Дупнишката популярна каса Георги Близнаков. Съдът прекрати съдебното производство спрямо неговата съпруга Ивона Близнакова и върна делото на прокуратурата, поради нередовности в обвинителния акт. В него липсват задължителните фактически обстоятелства, водещи до ограничаване правото на защита на подсъдимата, доколкото това препятства възможността да научи обвинението в пълнота, се казва в мотивите на съдия Георгиева. Определенията могат да се обжалват и протестират пред Софийски апелативен съд. От своя страни Окръжен съд-Кюстендил, отхвърли искането на защитата на Ивона Близнакова за намаляване на размера на мярката й за неотклонение „парична гаранция“ и тя остава в размер на 30 000 лв. Само преди 4 дни процесът отново не тръгна, като причина за това стана смъртта на Георги Близнаков. 62-годишният Георги Близнаков реши да си спести проблемите с правосъдието, като ден преди поредното съдебно заседание, той скочи от 7-я етаж на жилищен блок в Благоевград и почина на място. Георги Близнаков и съпругата му Ивона попаднаха под ударите на закона преди 3 години. Срещу тях тръгна разследване за данъчни престъпления и лихварство. Близо 250 са опарилите се от Дупнишката популярна каса, на които са обещавани лихви до 16%. В ръководената от Близнакови „Дупнишка популярна каса“ потънаха около 4 млн. лв., след като подмамиха хората с обещания за високи лихви. „Сега Георги си спести мъките, жена му също ще се измъкне. А какво ще стане с нашите спестявания, който цял живот сме събирали и накрая ни измамиха по този начин. Трябва да има осъдени и да ни се върнат парите“, гневят се измамени дупничани.", "date": "2019.10.29", "title": "Прекратиха наказателното производство срещу самоубилия се Георги Близнаков"}
{"url": "https://www.monitor.bg:443/bg/a/view/zadyrjaha-bashta-i-sin-otglejdali-marihuana-v-oranjerija-179291", "text": "Задържаха баща и син, отглеждали марихуана в оранжерия, съобщиха от полицията. На 28 октомври, под надзора на Русенската окръжна прокуратура, е проведена полицейска операция по противодействие на производството и разпространението на наркотични вещества. В хода й служители на Второ РУ са предприели проверка на имот в село Сандрово, обитаван от 48-годишен мъж, където открили оранжерия за отглеждане на марихуана. Открити са 56 засадени растения от рода на канабиса, достигнали различна височина, множество торове за отглеждането им, както и суха зелена маса, дала характерната реакция на марихуана при полевия наркотест. Намерени са и везни, гриндери и пистолет \"Макаров\" с боеприпаси. 48-годишният мъж - известен на полицията, и 19-годишният му син са задържани с полицейска мярка за 24 часа. По случая е образувано досъдебно производство.", "date": "2019.10.29", "title": "Задържаха баща и син, отглеждали марихуана в оранжерия"}
{"url": "https://www.monitor.bg:443/bg/a/view/scenaristite-na-igra-na-tronove-se-otkazaha-ot-mejduzvezdni-vojni-179279", "text": "Сценаристите и създатели на сериала „Игра на тронове“ Дейвид Бениоф и Дан Уайс се оттеглиха от плануваната поредица на „Междузвездни войни“. Двамата сключиха договор с Lucasfilm и “Дисни“ през месец февруари миналата година, като продукцията им трябваше да е завършена и да бъде представена пред публика за първи път през 2022 г. Когато Джордж Лукас построи света на „Междузвездни войни“, построи и нашия свят. Самият факт, че имахме възможността да говорим за сагата с него и с настоящия екип, беше много вълнуващо и винаги ще бъдем задължени на „Междузвездни войни“, които промениха всичко. Но има ограничен брой часове в денонощието и чувстваме, че няма да успеем да отдадем заслуженото едновременно на сагата и на проектите към Netflix. Затова със съжаление, се оттегляме“, гласи изявлението на Бениоф и Уайс. Двамата трябваше да представят първия си филм за галактическия франчайз на 16 декември 2022 г., като това трябваше да е и първата лента след предстоящия „Възходът на Скайуокър“, с който ще свърши настоящата трилогия. Създателите на „Игра на тронове“ вместо това ще се фокусират върху продукциите си за стрийминг гиганта Netflix, който през август им плати 250 милиона долара. Феновете на „Междузвездни войни“ няма да останат разочаровани обаче. Съвсем скоро премиерата си ще направи сериалът на Джон Фавро „Мандалориецът“. Нещо повече, това ще се случи на стрийминг платформата на „Дисни“, която ще заработи на 12 ноември. Самите епизоди пък съдържат голям спойлер за сагата. Подсказката за сюжета ще бъде излъчена повече от месец преди „Възходът на Скайуокър“ да се изкачи на голям екран.", "date": "2019.10.29", "title": "Сценаристите на „Игра на тронове“ се отказаха от „Междузвездни войни“"}
{"url": "https://www.monitor.bg:443/bg/a/view/zaev-lipsata-na-napredyk-s-es-riskuva-sdelkata-s-imeto-na-makedonija-179281", "text": "Премиерът на Северна Македония Зоран Заев предупреди, че решение да не започват преговори за присъединяване към Европейския съюз с балканската нация може да изложи на риск сделката за името, тъй като двата процеса са присъщо свързани, съобщава \"Катимерини\". Говорейки пред гръцкото издание на \"Евронюз\" в Скопие, Заев заяви, че някои основни глави от споразумението, подписано с Гърция през лятото на 2018 г., уреждащо десетилетия спор за името, са свързани с напредъка на присъединяването на страната му към ЕС. Парламентът на Гърция ратифицира споразумението от Преспа на 25 януари, а Скопие ратифицира споразумението на 11 януари. \"Някои глави ще бъдат замразени, защото не могат да бъдат приложени. Ще се опитаме да ги приложим, но двете са свързани помежду си\", обяснява Заев, като подчертава, че спорните глави се отнасят главно до вътрешното използване на новото име на страната. Заев, който свика предсрочни избори за април, след като кандидатурата на страната му за присъединяване към ЕС бе блокирана по-рано този месец, главно от Франция, каза, че приемането в блока е единственият път за страната и другите страни от Западните Балкани. \"Няма други оферти, които биха могли да послужат като алтернатива. Възможно е други предложения да не ни дават демокрация, върховенство на закона и свободи. Ако светлината на звездите на знамето на Европейския съюз угасне, тук ще имаме тъмнина. И може да се изгубим в този мрак\", обяснява Заев. \"Ако на радикализацията и възраждането на национализма се даде плодородна почва, това ще нанесе много вреда на целите Балкани. И когато Балканите имат проблем и Европа има проблем\", допълва премиерът. В същото време САЩ обявиха, че са разочаровани от ЕС и отложените преговори. Миналата седмица Европейският парламент прие резолюция, която призовава страните-членки на ЕС на следващото заседание да вземат решение за започване на преговорите за присъединяване. Датата за начало на преговорите за членство в ЕС на Македония и Албания ще бъде обсъдена преди срещата на върха ЕС-Западни Балкани. Тя предстои да се проведе през май 2020 г. в Загреб в рамките на Хърватското председателство. Междувременно в.\"Слободен печат\" помести мнения на експерти под заглавието „0И преговори, и методология - шанс и за Макрон, и за Македония\". Очаква се Франция скоро да оттегли ветото за Северна Македония, а да го остави за Албания, защото по този начин френският президент Еманюел Макрон окончателно ще се освободи от епитета \"лошо момче\", но все пак ще запази твърдата си позиция, че е нужна нова методология за преговори със съюза, обясняват експерти. Вестникът припомня и думите на премиера Зоран Заев, че Северна Македония има силни аргументи да убеди Макрон, че разширяването на ЕС може да върви паралелно с промяната на методологията. Стана ясно и че албанският премиер Еди Рама е отказал среща с президента на Северна Македония Стево Пендаровски, който беше на посещение в Албания, пише в. \"Независен весник\". Рама се обадил лично на Пендаровски и казал, че причината за отказа му е силна настинка. Вестникът припомня, че Пендаровски нарече посещението си в Тирана \"извънредно\" и каза, че целта му е да обсъди с колегата си от Тирана Илир Мета френското \"не\" за преговори на двете страни с Европейския съюз.  ", "date": "2019.10.29", "title": "Заев: Отказът на ЕС заплашва сделката за името"}
{"url": "https://www.monitor.bg:443/bg/a/view/otlojiha-izslushvaneto-na-puchdemon-179289", "text": "Карлес Пучдемон съобщи, че брюкселски съд е отложил за 16 декември изслушването по издадена от Испания заповед за арест и искане за екстрадиция на бившия каталунски лидер, предаде Ройтерс. Пучдемон избяга в Брюксел, след като Каталуния направи неуспешен опит да се откъсне от Испания през октомври 2017 г. и от тогава живее там. Каталуния обяви независимост след референдума, който испанските власти обявиха за незаконен и подведоха под отговорност представителите на каталунското правителство, замесени в опита за отцепване. Испания, която не успя да уреди екстрадицията на Пучдемон преди време, поднови опитите си, след като Върховният съд осъди девет други сепаратистки лидери на до 13 години затвор заради ролята им в събитията от 2017 г. Изпълняващата длъжността заместник-председател на правителството на Испания Кармен Калво каза днес, че би било неуважително, ако Белгия реши да не предаде Пучдемон.", "date": "2019.10.29", "title": "Отложиха изслушването на Пучдемон"}
{"url": "https://www.monitor.bg:443/bg/a/view/hristina-ruseva-se-zavryshta-v-nacionalnija-otbor-179293", "text": "Волейболистката Христина Русева се завръща в женския национален отбор след като стана майка. Тя попадна в разширения състав на България за олимпийската квалификация от 5 до 12 януари в холандския град Апелдорн. Ако вземе участие, Русева ще е отново на игрището само 4 месеца след раждането. 28-годишната състезателка дари половинката си - баскетболиста Ивайло Вучков, с първороден син на 10 септември. Селекционерът Иван Петков ще разчита на 21 волейболистки в битката за класиране на Игрите в Токио. \"Следя отблизо всички наши волейболистки от чуждите първенства, наблюдавам как се справят. Имам актуална информация за тяхното развитие. Заедно с целия щаб ще се опитаме да направим най-доброто в малкото време, което имаме за работа. Насрочили сме две контроли срещу Хърватия на 29 и 30 януари в София\", коментира Петков и добави: \"Селекцията в разширения състав не е окончателно завършена. Продължавам да наблюдавам волейболистките и евентуално в списъка може да попадне някоя друга състезателка.\" Преди дни стана ясно, че селекционерът ще напусне работата си в \"Марица\" и ще съсредоточи работата си само в националния отбор.  Лора Китипова, Петя Баракова, Гергана Георгиева, Полина Нейкова, Мирела Шахпазова, Елица Василева, Гергана Димитрова, Мария Каракашева, Силвана Чаушева, Елена Бечева, Моника Кръстева, Вангелия Рачковска, Нася Димитрова, Мира Тодорова, Мария Кривошийска, Анелия Джондрова, Христина Русева, Дима Ушева, Жана Тодорова, Кристиана Петрова, Силвия Андреева.", "date": "2019.10.29", "title": "Христина Русева се завръща в националния отбор"}
{"url": "https://www.monitor.bg:443/bg/a/view/opitaha-da-podpaljat-s-dvigatelno-maslo-kyshtata-na-kandidat-kmetica-179295", "text": "Вандали за пореден път посегнаха на дома на досегашната кметица и кандидатка за нов мандат на дупнишкото село Крайници – Мариана Димитрова. Днес призори са хвърлени 5 буркана с отработено двигателно масло по входната фасадна врата на къща й, като е направен и опит за палеж. Това е третият опит за сплашване на Димитрова да се откаже от надпреварата за кмет на селото. До този момент жената е намирала на два пъти заплашителни писма, като първото беше оставено пред вратата на дома й в края на август. За всеки един от случаите е уведомявана и полицията, но до този момент задържани няма. Преди малко повече от месец пък домът на Мариана Димитрова осъмна напръскан с червена боя, а част от саксиите в двора й бяха изпочупени. „Заплашват ме, няма как да не се страхувам вече. Първоначално реших, че е някаква шега, но това си стана система. Дано полицията разкрие извършителите по-бързо, тъй като на видеокамерите се вижда единия от тях“, обясни още Димитрова. В продължение на 12 години тя е кмет на село Крайници и казва, че проблеми с местното население няма. На местните избори Мариана Димитрова, която беше издигната от Земеделски народен съюз, постигна резултат от 49,02%, което обаче не й достигна и тя отива на балотаж в неделя.  ", "date": "2019.10.29", "title": "Опитаха да подпалят с двигателно масло къщата на кандидат-кметица"}
{"url": "https://www.monitor.bg:443/bg/a/view/papa-roach-idvat-s-hollywood-undead-prez-mart-179294", "text": "Столичните меломани ще дочакат да видят на живо големите Papa Roach. След като през лятото на 2015-та бандата заби на фестивала Summer Chaos Festival в Бургас, на 2 март 2020 г. ще изпробва акустиката на зала „Универсиада“. Papa Roach пристигат с друга любима банда на по-младото поколение – Hollywood Undead, който също пристигат в България за втори път. Двете групи пътуват на цяло съвместно европейско турне. „Това турне е може би малко закъсняло – феновете ни молят от много време да направим нещо съвместно с Hollywood Undead – и ние ще им дадем това, което искат! Едни от най-любимите ни концерти са именно в Европа, а публиката там има неповторима енергия! Наистина нямаме търпение!“, споделя вокалистът на Papa Roach Джейкъби Шадикс. Поредна страхотна новина за феновете е, че билетите за събитието са повече от достъпни, като първите 100 ще са дори на промоционална цена от 40 и 50 лв и ще влязат в продажба от петък. След изчерпването им цените стават 65 и 75 лв, а в деня на концерта – 80 и 90 лв. Papa Roach е създадена през 1993 година в Калифорния, като фронтмен и емблема на групата е невероятният Джейкъби Шадикс. В началото на кариерата си определят своя стил като ню-метъл и рап-метъл, а вдъхновение за тях са изпълнители като Nine Inch Nails, Faith No More, Rise Against The Machine. Петорката от Лос Анджелис Hollywood Undead дебютира направо с платинен албум – дебютният им Swan Songs от 2008. Съчетават рок, хип-хоп, индъстриъл и електронна музика. Двете банди са планирали над 20 концерта в 14 европейски държави. Почитателите ще имат възможност да чуят и песни от последния албум на Papa Roach – \"Who Do You Trust?\".", "date": "2019.10.29", "title": "Papa Roach идват с Hollywood Undead през март"}
{"url": "https://www.monitor.bg:443/bg/a/view/5-bezplatni-uslugi-koito-ne-znaete-179275", "text": "„Безплатен обяд няма“, казват англичаните. И това е факт, накрая винаги някой плаща сметката. Но все пак има услуги, които се подпомагат финансово от държавата, бизнеса, НПО-та или физически лица. Ето пет от тях, които може да ползвате, за да спестите някои лев. Българите първо си плащат данъците, сметките за парно или ток, както и ремонта на колата, а тогава чак си обръщат внимание на здравето. Защо? Първо, педанти сме на тема личен дом и автомобил. Второ - смятаме се за безсмъртни като любимия герой от детството ми в сериала „Шотландски боец“. Факт е, че Здравната каса поема всяка година част от лечението на болките ни в зъбите, защото си плащаме здравните осигуровки. Но останалата част може да ни излезе напълно безплатно, ако се престрашим да се доверим на студентите по дентална медицина във факултета в Пловдив. Спокойно, има кой да ги наглежда. Прегледите и лечението се извършва под ръководството на лекари. От тази услуга може да се възползва най-вече мъжката част от населението. Фризьорска школа в София всеки месец набира желаещи (основно чрез публикации Фейсбук), които желаят модерна подстрижка безплатно. Важното е да имате поне час, който да отделите на обучаващите се. Услугата за моделите е с гарантирано качеството, защото е под вещото наблюдение на майстори коафьори. Сигурно често ви се е случвало да пътувате у нас или по света и да се чудите как да изпратите снимки или видео с 4К на някой близък. Промените в роуминга облекчават много положението, но все пак всичко хубаво си има лимит. Ето защо безплатен безжичен интернет винаги е полезен при пътуване. В едно   са събрани над 2 милион Wi-Fi точки. Картата офлайн го прави идеалното приложение за пътуване. Автоматично свързване с Wi Fi веднага след като е налице е перфектно за летищата. Вече в няколко града се предлага туристическа обиколка за гостите. В София такава има по три пъти на ден, която се оценява като най-добрата атракция на столицата според потребителите на TripAdvisor. Разглеждането на забележителности в София се организира от водачи от нестопанска организация. Всяка обиколка е едновременно забавна и образователна, перфектното запознаване с града и неговата хилядолетна история. Забележка: Насочена е към чуждестранни гости на столицата, но ако знаете английски може да научите нещо ново. Всеки родител рано или късно си задава въпроса: С какъв спорт да се занимава детето ми? Всяка година през \" \" минават над 3000 деца, като за учебната 2018-19 са записани над 3500 деца. Школата предлага безплатно масово обучение по различни спортове. Тя е достъпна за всички деца в София на възраст между 5 и 18 години.", "date": "2019.10.29", "title": "5 безплатни услуги, които не знаете"}
{"url": "https://www.monitor.bg:443/bg/a/view/prezidentstvoto-otvarja-vrati-za-grajdani-v-denja-na-buditelite-179274", "text": "Администрацията на президента Румен Радев ще отвори врати за граждани от 10.30 до 16.30 часа на 1 ноемрви, Ден на народните будители. Радев за поредна година поема тази инициатива, като лично той и вицепрезидентът Илиян Йотова ще приемат първите гости на \"Дондуков\" 2. Посетителите на президентската институция ще имат възможност да разгледат Гербовата зала на \"Дондуков\" 2, кабинетите на президента и вицепрезидента, Огледалната зала и президентската библиотека. Специален акцент в празничния ден ще бъде експонираният в Гербовата зала първи препис на \"История славянобългарска\", направен от Софроний Врачански само три години след завършването на оригинала от Паисий Хилендарски през 1762 г. Основната покана от “Дондуков” 2 е към учениците и студентите, които в празничния и неучебен ден ще имат възможност да обогатят представата си за Паисиевата история. В предходните години от ранна сутрин стотици се подреждаха на опашка, за да влязат в президентството. Сред първите, които обикновено влизат, са децата, на които се разрешава дори да седнат в стола на държавния глава.", "date": "2019.10.29", "title": "Президентството отваря врати за граждани в Деня на будителите"}
{"url": "https://www.monitor.bg:443/bg/a/view/ben-aflek-si-hvana-gadje-ot-internet-179276", "text": "Актьорът Бен Афлек започна връзка с филмова композиторка. 48-годишната звезда е открил новата си изгора Кейти Чери благодарение на апликация за запознанства на представители на шоубизнеса. Заговори се, че наскоро той е осъвременил профила си, с надеждата да открие точната жена след раздялата си с продуцентката Линдзи Шукъс. Според неназован източник от обкръжението на актьора, Афлек и Чери са се запознали преди месеци, вече са се срещали няколко пъти и са запленени един от друг. Според друг източник обаче на този етап връзката им \"не е нищо сериозно\". Кейти е завършила музикалния колеж \"Бъркли\" и понастоящем работи като филмова композиторка в Лос Анджелис. Преди дни стана ясно, че звездата от „Батман срещу Супермен“ не иска да започва връзка със знаменитост, след тежкия си развод с актрисата Дженифър Гарнър.", "date": "2019.10.29", "title": "Бен Афлек си хвана гадже от интернет "}
{"url": "https://www.monitor.bg:443/bg/a/view/remonti-ogranichavat-dvijenieto-v-njakoi-uchastyci-na-am-trakija-179280", "text": "От Агенция \"Пътна инфраструктура\" съветват шофьорите да се движат с повишено внимание в някои участъци на магистрала \"Тракия\" заради ремонти. До 18 ч. шофьорите да се движат с повишено внимание по следните участъци от АМ \"Тракия\": - от км 2 до км 3 на АМ \"Тракия\" в посока Бургас движението се осъществява в една лента поради ремонтни дейности на асфалтовата настилка. Ограничава се движението в изпреварващата и втора активна лента, трафикът преминава по първа активна лента. - движението от км 41 до км 42 на АМ \"Тракия\" в посока София се осъществява в изпреварващата лента поради ремонтни дейности на асфалтовата настилка в активната лента; До 17 ч. шофьорите трябва да се движат с повишено внимание по следните участъци от АМ \"Тракия\": - преминаването при 89-ти км се осъществява в една лента в двете пътни платна поради ремонтни дейности на моста на река Елшишка; - трафикът от км 38 до км 40 и от км 43 до км 45 в посока София преминава по активната лента. Поради монтаж на мантинели в разделителната ивица е ограничено движението по изпреварващата лента; - движението от км 40 до км 41 и от км 48 до км 49 на АМ \"Тракия\" в посока София се осъществява с повишено внимание поради монтаж на мантинели в аварийната лента; Участъците са сигнализирани с пътни знаци.", "date": "2019.10.29", "title": "Ремонти ограничават движението в някои участъци на АМ \"Тракия\""}
{"url": "https://www.monitor.bg:443/bg/a/view/dvama-v-bolnica-sled-verijna-katastrofa-kraj-gorna-orjahovica-179283", "text": "Двама пострадаха при верижна катастрофа край Горна Оряховица, съобщават от Областната дирекция на МВР във Велико Търново. Пътният инцидент е станал около 17.15 часа вчера. По първоначална информация лек автомобил \"Шкода Румстър\", шофиран от 64-годишен мъж от Лясковец, предприел заобикаляне на друга спряла кола \"Форд Фиеста\" с водач 28-годишен мъж от Велико Търново. Шкодата обаче блъснала фиестата, тя ударила друг лек автомобил \"Нисан\", управляван от 54-годишен мъж от Горна Оряховица, който се ударил в шкодата и излязъл от пътното платно. При удара са пострадали шофьорите на шкодата и нисана. Двамата са настанени за лечение във великотърновската болница без опасност за живота. Водачите са изпробвани за употреба на алкохол. Причините за инцидента се изясняват. По случая е образувано досъдебно производство.  ", "date": "2019.10.29", "title": "Двама в болница след верижна катастрофа край Горна Оряховица"}
{"url": "https://www.monitor.bg:443/bg/a/view/nepalec-izkachi-vsichki-osemhiljadnici-samo-za-190-dni-179284", "text": "Непалецът Нирмал Пурджа осъществи феноменален рекорд в алпинизма. Той изкачи всички 14 осемхилядници в света само за 190 дни. Пурджа покори връх Шиша Пангма (8013 м) във вторник сутрин, завършвайки мисията си \"Възможен проект - 14/7\". Целта на непалеца бе да изкачи 14-те най-високи върхове за седем месеца, а успя да го направи за малко повече от шест, като приключи с най-ниския от тях. \"Мисията е изпълнена\", написа Нирмал Пурджа в социалните мрежи, след като стъпи на Шиша Пангма. \"Това бяха изтощителни, но смиряващи шест месеца\", коментира пред \"Франс прес\" 36-годишният непалец, който е бивш гурка (непалски елитен военен). Той добави, че се надява да е доказал, че всичко е възможно с решителност, самоувереност и позитивност. Рекордът е феноменален, тъй като предишният най-добър резултат за постигане на Хималайската корона бе повече от седем години. Корейският алпинист Ким Чан-хо изкачи върховете за 7 години, 9 месеца и 6 дни, завършвайки през 2013 г. Ким обаче го направи без кислород. Тогава кореецът подобри постижението на поляка Йежи Кукучка (между 1979 и 1987 г.), който пък покори осемхилядниците за 7 години, 11 месеца и 14 дни. Общо 40 души са успявали да изкачат 14-те осемхилядника, а 19 от тях без да използват допълнителен кислород. Пръв бе италианецът Райнхолд Меснер (между 1970 и 1986 г.). Нирмал Пурджа започна мисията си на 22 април с връх Анапурна (8091 м). Последваха изкачвания на Дхаулагири (8167 м) на 12 май и три дни по-късно Канчендзьонга (8586 м). На 22 май Пурджа стъпи на Еверест (8848 м) и на Лхотце (8516 м), както и на Макалу (8485 м) два дни по-късно. Последва експедицията в Пакистан, като на 3 юли непалецът покори Нанга Парбат (8125 м), а след това Гашербрум I и II (съответно на 15 и 18 юли). На 24 юли бе изкачването на К2 (8611 м), а на 26 юли - на Броуд Пик. Връх Чо Ойю (8201 м) бе изкачен на 23 септември, а Манаслу (8163 м) - на 27 септември. При похода си към историята бившият гурка използва допълнителен кислород, както и подкрепата на шерпи. Добрата дипломацията също изигра ключова роля за реализирането на проекта. Пурджа трябваше да получи специално разрешение от Китай, за да атакува Шиша Пангма, тъй както върхът бе затворен за изкачвания. Именно Шиша Пангма се оказа лобното място преди година на един от най-изявените български алпинисти Боян Петров, чиято цел бе също Хиламайската корона. Друг българин - Атанас Скатов, пък вече покори 10 от 14-те осемхилядника, като му остават още четири - Нанга Парбат, К2, Броуд Пик и Шиша Пангма. Тази година той изкачи четири от най-високите върхове в света.", "date": "2019.10.29", "title": "Непалец изкачи всички осемхилядници само за 190 дни"}
{"url": "https://www.monitor.bg:443/bg/a/view/sled-specakcija-izzeha-900-kg-tutun-bez-banderol-v-plevensko-179273", "text": "Изззеха 900 кг тютюн без акцизен бандерол в Плевенско, съобщиха от ОД на МВР. На 28 октомври на пътя до отбивката за село Николаево служители на сектор „Противодействие на икономическата престъпност“ спират Пежо \"Боксер\" Автомобилът е управляван от 57-годишен мъж от село Муселиево. При извършено претърсване са намерени 23 броя бали с тютюн - около 900 кг. По случая е уведомен дежурен прокурор и е образувано досъдебно производство.", "date": "2019.10.29", "title": "След спецакция: Иззеха 900 кг тютюн без бандерол в Плевенско"}
{"url": "https://www.monitor.bg:443/bg/a/view/41-godishen-s-narkotici-blysna-dve-koli-v-gonka-s-policijata-179287", "text": "41-годишен мъж, притежаващ наркотици, блъсна две коли в опит да избяга от преследващите го органи на реда в Плевен. Той е задържан с трева с тегло около 130 грама. Криминалистите предприели проверка на водача на автомобил „Фолксваген Голф“ на паркинг на улица „Константин Величков“. Шофьорът потеглил, за да осуети инспекцията, блъскайки паркиран „Форд Конект“, а на кръстовището с улица „Неофит Рилски“ се е ударил в правилно движещ се „Шевролет Авео“. При инцидентите няма пострадали хора. След втората катастрофа мъжът бил задържан, когато излизайки от колата изхвърлил прозрачен плик с марихуана с тегло около 130 грама. При арестуването му били използвани стоп патрони. На място бил извършен оглед, след което униформените претърсили дома на 41-годишния от село Дисевица. Там били открити електронна везна и плик с 10 грама суха, зелена тревиста маса. На иззетите количества са назначени експертизи, по данни на притежателя му те представляват марихуана. Образувано е досъдебно произеводство за притежание на наркотици. Работата на разследващите продължава под наблюдението на прокуратурата.", "date": "2019.10.29", "title": "41-годишен с наркотици блъсна две коли в гонка с полицията"}
{"url": "https://www.monitor.bg:443/bg/a/view/borisov-planirame-oshte-sredstva-za-aparatura-i-sanirane-na-pirogov-179286", "text": "Планираме за догодина, когато „Пирогов“ ще отбележи своята 70-годишнина, да отпуснем средства за цялостно саниране на сградата и за още важна апаратура. Това написа премиерът Бойко Борисов в профила си във Фейсбук, след като посети модернизираната Клиниката по изгаряне и пластична хирургия в болницата за спешна помощ. „Лекарите и сестрите в „Пирогов“ работят денонощно, всяка минута спасяват някой пострадал българин и се радвам, че клиниката е модернизирана“, написа още той. Борисов отбеляза, че медиците разполагат с най-модерната апаратура при изпълнението на мисията им - спасяване на човешки животи. По време на обиколката на клиниката, Борисов разгледа операционна зала, в която всичко е ново и е оборудвано \"перфектно\" - както обясни екипът от специалисти в клиниката, който го придружи и му показва залите. Премиерът видя и залите за почивка, и Детското отделение. \"И таван, и дограми, и радиатори - всичко\", възкликна Борисов. \"Колко изгорели съм гледал, колко съм спасявал, миличките. Ей сега пожарът на Рила го овладяха. Най-страшно бе в тъмното - не знаеш вътре дали има хора, или не“, допълни той, спомняйки си за опита си като пожарникар. От екипа изтъкнаха, че сградата е строена 1976 г. и от тогава не са се сменяли дори плочките и дограмите. Те заявиха, че благодарение на парите от правителството сега всичко е със съвременна техника.", "date": "2019.10.29", "title": "Борисов: Планираме още средства за апаратура и саниране на „Пирогов“"}
{"url": "https://www.monitor.bg:443/bg/a/view/blondinka-objavi-v-syda-che-bila-iznasilena-vyv-vilata-na-berluskoni-179300", "text": "Двайсет и седем годишната Киара Данезе обяви пред съда в Милано, че била станала жертва на „физическо и психологическо изнасилване“ във вилата на Силвио Берлускони в градчето Аркоре край Милано. Кошмарната история й се била случила на 22 август 2010 г., когато била поканена да участва в една от вечеринките на тогавашния премер на Италия. Същите, които станаха световни известни с името „бунга – бунга“ и които причиниха куп съдебни главоболия на лидера на партията „Форца Италия!“ и в момента евродепутат. В интерес на истината досега са изписани хиляди страници с пикантерии за щурите секс-купони със знойни красавици в именията му докато бе министър-председател, но никога не е ставало дума за изнасилване. Сега Киара Данезе е основния свидетел на обвинението на третия процес в Милано срещу Берлускони, на който той и още 28 негови авери и бивши изгори са подсъдими за подкупване на служители на Темида на първите два процеса срещу него и негови приятели за секс с малолетни девойки и склоняването им да проституират. Експремиерът излезе „сух“ от въпросните съдебни дирения, но в последствие тръгнаха приказки, че това станало след корумпиране на магистрати и на свидетели – твърдения, които трябва да бъдат доказани или отхвърлени на делото в ход. И вчера Киара обяви, че била поканена едва навършила 18 години на вечеря в Аркоре, където трябвало да бъде одобрена за участие в национален конкурс за красота, но всъщност попаднала на разюздана оргия с масов стриптиз, целувки, опипвания по интимни части и други креватни прелюдии. По собствените й думи тя била предназначена да стопли чаршафите на приятеля на Берлускони – тв-журналиста Емилио Феде, докато за постелята на експремиера била предопределена мургавата красавица и нейна приятелка Амбра Батилана. Киара не разкри как точно и от кого е била насилена „физически и психически“ в Аркоре, но подчерта, че след вечеринката при министър-председателя тя била натискана жестоко от пратеник на негово протеже да започне да заработва като луксозна проститутка – ескорт. Когато пък била решила да свидетелства срещу Берлускони и изцепките в неговия „харем“, не един и двама непознати мъже й били отправили смъртни заплахи по телефона или при случайни срещи. Русокосата млада жена едва не разплака служителите на Темида с твърдението си в съдебната зала, че мълвата за участието й в купоните „бунга бунга“ била съсипала нейния живот, тъй като сега всички гледали на нея като на долна проститука и тя нито можела да си намери нормална работа, нито да се омъжи.", "date": "2019.10.29", "title": "Блондинка обяви в съда, че била изнасилена във вилата на Берлускони"}
{"url": "https://www.monitor.bg:443/bg/a/view/ryst-na-prestyplenijata-v-parij-s-9-179278", "text": "Вестник „Льо Фигаро“ огласи числа за престъпленията и нарушаването на обществения ред, които били посочени на кметовете на парижките райони, и според вестника разкриват хаоса във френската столица. Умишлените атаки и нанасянето на физически наранявания са се увеличили с девет процента в Париж (без предградията), което в конкретни числа означава над 35 000 от началото на годината. Префектът на полицията в Париж Дидие Лалеман избра да използва картата за прозрачност. Той каза на кметовете на районите броя на престъпленията и нарушенията, както и основните оценки и поуки, извлечени от ежедневната работа на полицията. Това е оценка, направена от 20 досиета, които „Фигаро“ видял и анализирал, за да предостави стабилен преглед на полицейската дейност, нивата на беззаконие и несигурност, община по общини. Четвърти район буди най-голяма тревога, тъй като там злонамереното насилие се е увеличило с над 70 на сто за деветте месеца - от 285 на 487 случая. Насилието в Първи район, между Тюйлери и Ббеург, междувременно се е увеличило с повече от 40 процента, като са регистрирани близо 1000 нарушения. Само четири райони в столицата (Пети, Осми, 13-ти и 15-ти) отчитат намаление на нападенията, макар числата да са пренебрежимо малки, от 0,2 до четири процента в зависимост от мястото. Посегателствата върху собственост се увеличиха с над 13 процента в Париж, от 159 000 на повече от 180 000, средно повече от 650 нарушения на ден.", "date": "2019.10.29", "title": "Ръст на престъпленията в Париж с 9%"}
{"url": "https://www.monitor.bg:443/bg/a/view/arestuvaha-myj-plashil-s-pishtov-shofior-na-avtobus-179266", "text": "Мъж беше арестуван от полицията, след като заплаши с пистолет шофьор на градски автобус във Велико Търново. Екшънът се разиграл в понеделник по обяд. Автобусът си пътувал по редовната линия, когато внезапно бил засечен на една от централните градски улици от лек атомобил „Опел”, който го принудил да спре. От колата излязъл мъж, който размахвал в ръка пистолет и, ругаейки и обиждайки на висок глас, заплашил с оръжието шофьора на общественото возило. След подадения сигнал, въоръженият е задържан от полицията. Той е от Велико Търново, на 31 години, без криминални прояви досега. Оръжието, което се оказало газов пистолет, е иззето. Срещу мъжа е образувано бързо производство и той ще бъде предаден на съд.", "date": "2019.10.29", "title": "Арестуваха мъж, плашил с пищов шофьор на автобус"}
{"url": "https://www.monitor.bg:443/bg/a/view/900-kilogramov-bik-pokazvat-v-plovdiv-179268", "text": "Най-големият бик от породата „Симентал“, тежащ над 900 килограма, ще видят посетителите на изложението „Стекспо 2019“, което ще се проведе на 1 и 2 ноември в Международен панаир Пловдив. Това е единственият форум за месодайно говедовъдство в България от такъв мащаб. Неговото четвърто издание ще събере професионалисти в сектора на животновъдството, фермери, ресторантьори, топексперти от Европа и САЩ. На изложението ще има близо сто елитни животни от различни породи, като „Абердийн Ангус“, „Херефорд“, „Лимузин“, „Гаскон“, „Симентал“, „Шароле“, „Кианина“, „Маркиджана“, „Пиемонт“, и кръстоски, заявиха от Асоциацията  за развъждане на месодайни породи говеда в България /АРМПГБ/. Тя организира „Стекспо“ с подкрепата на Министерство на земеделието, храните и горите. За първи път ще бъдат показани и  овце със съдействието на Асоциацията  за развъждане на породата “Лакон” в България, която е съорганизатор на събитието. Тя представя овце от млечно направление, част от най-елитните чистокръвни животни от породата. За първи път идват и овце от единственото в България  чистопородно стадо „Съфолк“. Изложението ще предложи на гостите и много забавления. Сред тях е състезание за Angus Champion. Желаещите могат да научат тайни  за гледане на японската порода Wagyu, която дава  най-скъпото месо. Ценителите ще опитат деликатеси с премиум качество от специално отглеждани животни във фермите на членове на АРМПГБ. Най-големият бургер, правен досега, ще приготви екипът на Ути Бъчваров, подчертаха организаторите. Рок групите Kottarashky band, Валяк III-Добрич, Rock N Roll Train ще се погрижат за доброто настроение на гостите. Новост е и програмата за деца. На специална площадка те могат да опознаят животните и тяхното отглеждане. Там ще посрещнат  елена Рудолф, чието пристигане ще бъде една от големите атракции, твърдят организаторите. Те са подготвили и иновативно обучение по сноуборд в „Riglet  парк“, където децата ще придобият основни умения в този спорт. След това ще се забавляват с разучаването на различни видове скокове, ротации и трикове на батут и въздушна възглавница. За почитателите на ските ще има симулатор, наподобяващ спускането по снежните писти. Така нареченото „нинджа  трасе“ представлява поредица от препятствия, които развиват баланса, ловкостта и интелекта.", "date": "2019.10.29", "title": "900-килограмов бик показват в Пловдив"}
{"url": "https://www.monitor.bg:443/bg/a/view/otkriha-sprincovka-s-narkotichno-veshtestvo-v-zatvora-v-bobov-dol-179265", "text": "Откриха спринцовка с наркотично вещество в затвора в Бобов дол, съобщиха от полицията. Сигналът за намерения наркотик в полицията е подаден от служители на затвора. Местопроизшествието е обслужено от дежурна група. Започнато е досъдебно производство по случая и е уведомен е дежурен прокурор.", "date": "2019.10.29", "title": "Откриха спринцовка с наркотично вещество в затвора в Бобов дол"}
{"url": "https://www.monitor.bg:443/bg/a/view/pochina-aktioryt-ot-narodnija-teatyr-josif-shamli-179263", "text": "Тази нощ на 47-годишна възраст почина актьорът Йосиф Шамли от трупата на Народния театър \"Иван Вазов\", съобщават от Съюза на артистите в България. Йосиф ще остане в историята на българския театър със своите десетки превъплъщения на сцената. В последния сезон той беше част от спектаклите „Нощна пеперуда\" от Пьотр Гладилин, „Наблюдателите” от Константин Илиев, „Опит за летене” от Йордан Радичков, „Калигула” от Албер Камю, „Спускане от връх Морган” от Артър Милър, „Теремин: музика, любов и шпионаж” от Петър Зеленка”, припомнят от от Съюза на артистите в България.", "date": "2019.10.29", "title": "Почина актьорът от Народния театър Йосиф Шамли"}
{"url": "https://www.monitor.bg:443/bg/a/view/uchenik-ot-mezdra-schupi-rekorda-za-naj-mlad-obshtinski-syvetnik-179264", "text": "Ученик от Мездра счупи рекорда за най-млад общински съветник в държавата, съобщава Нова телевизия. Новоизбраният местен „старейшина” едновременно ще влезе в час и ще гласува на общинските сесии. Освен в парламента на Мездра,  Младият политик се похвали, че е спечелил най-много преференции от всички кандидати за място в Общинския съвет. 181 негови съграждани са дали гласа си за него, което формално му дава право да стане дори председател на местния парламент. Това обаче може да се случи, едва след като Косто завърши средното си образование. Той е категоричен, че в училище няма да злоупотребява или да се възползва от новия си пост.", "date": "2019.10.29", "title": "Ученик от Мездра счупи рекорда за най-млад общински съветник"}
{"url": "https://www.monitor.bg:443/bg/a/view/uchenik-zapomni-naizust-cifra-s-13-202-znaka-179269", "text": "10-класник влезе в Книгата на рекордите на Русия, запомняйки наизуст 13 202 знака след запетаята на числото Пи. Уникалното умение бе демонстрирано от възпитаника на специализирания учебно-научен център на Уралския федерален университет Денис Бабушкин. Самият рекордьор признава, че е посветил една година на тренировки и е използвал различни методики за запомняне.   Рекордът бил регистриран в университета, където учи Денис. Числото Пи се фиксирало по 1100 цифри на дъската в специална аудитория, като  младежът успял да изпише всичките 13 202 знака за 6 часа и 20 минути. След това експерти и юристи оформили съответния протокол и го предали в комисията на Книгата на рекордите на Русия. От своя страна тя потвърдила доказателната база и излязла с положително решение за установеното от Бабушкин постижение. За да достигне уникалния резултат, Денис се занимавал по 3-4 часа всеки ден. Той създал своя методика за запомняне – всяко число ученикът асоциирал с различни супергерои. „46 например, за мен е Човекът Паяк, 97 – Джони Деп. Всички цифри за мен се свързват с ярки и разнообразни образи“, обясни Бабушкин. Въпреки успеха си обаче, руският тийнейджър е далеч от световния рекорд, който принадлежи на индиеца Раджвир Мине. През 2015 г. за 9 часа и 27 минути той възпроизведе по памет 70 000 знака след запетаята на числото Пи.", "date": "2019.10.29", "title": "Ученик запомни наизуст цифра с 13 202 знака  "}
{"url": "https://www.monitor.bg:443/bg/a/view/djenifyr-anistyn-i-elyn-dedjenerys-se-celunaha-v-efir-video-179267", "text": "Дългогодишните приятелки Дженифър Анистън и Елън Дедженеръс си размениха целувка по устните в ефир. Това се случи по време на шоуто на Дедженеръс, където звездата от \"Приятели\" бе гост. призна Елън на въпрос от страна на своята дружка кога последно е целувала мъж. Впоследствие тв водещата върна \"жеста\" на актрисата, като я попита кога последно е залепяла устни за тези на друга жена. След като пооправи косата си, Анистън целуна Дедженеръс. \"Това е последният път, когато съм целувала момиче\", обяви екранната Рейчъл Грийн. Междувременно Анистън зарадва всички фенове на \"Приятели\". , където публикува снимка с останалите актьори от ситкома - Лиса Кудроу, Кортни Кокс, Мат Лебланк, Матю Пери и Дейвид Шуимър, тя проговори за бъдещите си професионални планове с колегите си. Въпреки че обяви, че продължение на \"Приятели\" не е в плановете на нито един от тях, Дженифър Анистън потвърди, че шестимата искат отново да работят заедно и в момента търсят подходящ проект. \"Искаме много да работим отново заедно, но все още не знаем точно по какво. Затова опитваме, работим в тази посока\", каза още актрисата.", "date": "2019.10.29", "title": "Дженифър Анистън и Елън Дедженеръс се целунаха в ефир (ВИДЕО)"}
{"url": "https://www.monitor.bg:443/bg/a/view/prouchvane-sochi-zdraveopazvaneto-ni-e-za-trojka-179271", "text": "Българското здравеопазване може да бъде оценено за среден три. Така са отговорили запитаните участници в проучване на социологическата агенция „Тренд“, която им е предложила да поставят оценка от едно до шест на оказваните грижи в този сектор. Това бе съобщено по време на Първата национална конференция „Заедно за повече здраве“, която се проведe в София. Приблизително седемдесет процента от запитаните смятат, че посоката, в която се развива българската здравна система е негативна. Едва 13 % дават положителен отговор. Ниското качество на лечението у нас е основен проблем за българското здравеопазване според 46 на сто от анкетираните. Около 43 процента от тях посочват като водещ проблем високото доплащане на медицински услуги, а 40 процента - доплащането на лекарствата. Лошият контрол в системата от институциите е посочен като основна причина за проблемите в здравеопазването. Така са отговорили 43 % от участниците. За 29 процента от хората недостатъчното финансиране на системата е сред основните причини за недобрата им работа. Близо 40 процента са удовлетворени от здравното обслужване, а 53 процента не са. „Разходите за здравеопазване от консолидирания бюджет се увеличават всяка година“, каза заместник здравният министър д-р Бойко Пенков. 5 млрд 256 млн. лв. е разходът за тази година, за следващата са предвидени 400 лн. лв. повече. „Предвижданите за 2021 година средствата за здравеопазване трябва да стигнат 6 млрд 400 млн. лева. Планираме до 2022 година увеличението да е с един милиард лева“, допълни зам.-министър Пенков. Независимо, че хората поставят тройка на българското здравеопазване, те имат високо доверие в медицинските специалисти, показва още социологическото проучване. Оказва се, че те вярват най-много на фармацевтите – 73%, на лекарите имат доверие 64 на сто от запитаните, а в медицинските сестри и акушерките – 65 процента. Масово хората смятат, че държавата е тази, която трябва да отделя повече средства за здравеопазване – 86 %. Други 96 процента смятат, че парите за здравеопазване трябва да се харчат по ефективно, дори да се въведе електронно здравеопазване, а 95 на сто вярват, че за пациентите е важно да се осигури добър и навременен достъп до лекарства. „В страната има достатъчно фармацевти и 3 880 аптеки, което би трябвало да задоволи нуждите на хората. Проблемът обаче е, че те се намират в големите градове и населените места с по-добре платено население, което затруднява лекарство снабдяването на болните. Има дори градчета, в които няма аптека, работеща с НЗОК, коментира проф. Илко Гетов – председател на Българския фармацевтичен съюз. - Като се има предвид това, по европейската класация страната ни е на средно ниво по осигуреност с фармацевтични грижи“, допълни проф. Гетов. В подкрепа на този факт той посочи, че у нас една аптека обслужва около 1900 души, докато в Европа една аптека осигурява медикаментите на около 3900 човека. Като негативен факт той посочи, че България е единствената страна в ЕС, в която не се осъществява доставка на лекарства от аптеката до домовете на болните, тъй като нормативната уредба не позволява тази дейност. Заместник-министър д-р Бойко Пенков пък посочи, че лекарствоснабдяването на болните с нови и иновативни медикаменти се подобрява с всяка изминала година. По думите му 176 са новите молекули, въведени в България в последните шест-седем години. През 2017-та новите са били 36, през 2018-та – 21, а през тази година 31, като за регистрация чакат още 30. Като успех на българската здравна система зам.-министърът изтъкна и фактът, че докато преди десетина години смъртността от рак на гърдата в България е била във водещата петица, сега вече не е в топ 5, тъй като се въвеждат нови терапии, подобрява се и профилактиката. „7000 работещи в спешната помощ ще преминат опреснителен курс. Периодично те ще бъдат проверявани дали са в крак със съвременните изисквания на медицината от сферата на спешната помо“, каза още зам.-министър Пенков.", "date": "2019.10.29", "title": "Проучване сочи: Здравеопазването ни е за тройка"}
{"url": "https://www.monitor.bg:443/bg/a/view/otlichiha-borisov-s-fakla-na-svobodata-179272", "text": "Министър-председателят Бойко Борисов бе отличен със специалната награда \"Факла на свободата\" на Националната коалиция в подкрепа на евразийското еврейство (НКПЕЕ), съобщи пресслужбата на кабинета. НКПЕЕ е американска неправителствена организация, чиято основна функция е подпомагане на евреите и еврейските общности в Източна Европа и Евразия, уточниха от МС. Българският премиер е първият чуждестранен лидер, удостоен с отличието, което до момента е било присъждано единствено на американски граждани с особено големи заслуги и лидерски качества в областта на международните отношения и правата на човека, в частност защита на еврейските общности в Източна Европа и страните от бившето съветско пространство, допълниха от МС. До този момент наградата, която датира от 1991 г., е връчвана на представители на Конгреса и Сената на САЩ, на посланици и американски общественици за цялостния им принос и за заслуги в областта на предотвратяването и борбата с антисемитизма. Министър-председателят Бойко Борисов е получил наградата от председателя на Националната коалиция в подкрепа на евразийското еврейство Даниел Рубин, който е известен водещ защитник на еврейската общност. НКПЕЕ е сред най-добрите партньори на България в САЩ заедно с Американския еврейски комитет и \"B'nai B'rith International\". При удостояването с наградата премиерът Борисов е отбелязал, че страната ни активно работи с българската и световната еврейска общност. \"Но това, което никога няма да забравим и предаваме на нашите деца, е спасяването на близо 50 000 евреи, живеещи в България, по времето на Втората световна война - безпрецедентен акт и проява на гражданска смелост на нашия народ, на Българската православна църква, на видни наши общественици и интелектуалци\", е заявил министър-председателят Бойко Борисов пред Даниел Рубин, цитиран от правителствената пресслужба. Премиерът е припомнил, че по повод Националния ден на спасението на българските евреи и почитане паметта на жертвите на Холокоста на 10 март т. г. Столичната община и Организацията на евреите в България \"Шалом\" организираха шествие под надслов \"Заедно за България, заедно за Европа\". Към него се присъединиха високопоставени лидери на Световния еврейски конгрес, както и председателят на българското Народно събрание и министърът на външните работи. \"Чрез шествието българското общество показа непримиримост към нетолерантността и речта на омразата, към ксенофобията и всички форми на расизъм\", е добавил премиерът Борисов. По думите му нашият народ винаги се е противопоставял и ще продължи да се противопоставя на всички опити за антисемитски прояви. На срещата на министър-председателя с представителите на Националната коалиция в подкрепа на евразийското еврейство са присъствали също посланикът на САЩ у нас Херо Мустафа и посланикът на Държавата Израел - Йорам Елрон. В рамките на разговора премиерът Борисов е очертал, че българското правителство последователно работи за конструктивно надграждане на установеното стратегическо партньорство със САЩ и за постигане на конкретни измерими резултати в ключови области. Такива сфери са сигурността и отбраната, контратероризмът, енергийната сигурност, правоприлагането, образованието и връзките между народите. \"Основна цел на усилията ни за засилване на двустранното икономическо сътрудничество със САЩ е привличането на нови преки американски инвестиции\", е изтъкнал министър-председателят Бойко Борисов. По време на срещата премиерът Борисов е акцентирал също, че България отдава дължимото голямо значение на отношенията си с Държавата Израел като политическият диалог между двете страни се развива непрекъснато във възходяща линия, в дух на взаимно доверие, сътрудничество и приятелство. \"А награди като днешната потвърждават, че както в миналото, така и в бъдещето оставаме силно свързани, за да посрещаме по-лесно световните предизвикателства\", е допълнил премиерът Борисов. Министър-председателят е бил категоричен, че отличието \"Факла на свободата\" е награда за целия български народ, пише в съобщението.", "date": "2019.10.29", "title": "Отличиха Борисов с \"Факла на свободата\""}
{"url": "https://www.monitor.bg:443/bg/a/view/trymp-pokaza-kucheto-hvanalo-bagdadi-179270", "text": "Президентът на САЩ Доналд Тръмп публикува снимка на кучето, придружавало американските войници в нападението през уикенда, при което беше ликвидиран лидерът на Ислямска държава Абу Бакр ал Багдади, предаде ДПА. \"Декласифицирахме снимка на чудесното куче (името му не е декласифицирано), което свърши такава ПРЕКРАСНА РАБОТА в залавянето и убиването на Лидера на Ислямска държава, Абу Бакр ал Багдади!\", заяви Тръмп в Туитър. Туитът му включваше и снимка на животното, седнало на задните си крака.", "date": "2019.10.29", "title": "Тръмп показа кучето, хванало Багдади "}
{"url": "https://www.monitor.bg:443/bg/a/view/s-fas-ustata-i-v-gorata-179241", "text": "Обичаме да се оплакваме за каквото се сетим и все друг да ни е виновен. Оправдаваме това държание с ген, манталитет, историческа съдба. Дали обаче в някои случаи не става дума и за ниво на възпитание? То от своя страна се култивира не само в семейството, където от малки болшинството от нас възпитават децата си да не се съобразяват много-много с общоприетите норми и после се чудим защо са се превърнали в гьонсурати, мислещи, че те винаги са прави и всички са длъжни да им ходят по гайдата. Повече от сигурно е, че именно такива субекти за пореден път са предизвикали пожара в Рила, където от дни огънят поглъща гората. И сега стотици хора се трепят да гасят пожара, защото някакви тъпанари са си палили огън или са си хвърлили фаса в шумата. Разхождайки се по Витоша често срещам разни субекти, излезли да подишат чист въздух и да се шетат из хората със запален цигара в устата. На забележката, че в гората това е опасно следва обикновено невъзпитан отговор. Нерядко и по пътищата се вижда как от прозорците на колите хвърчат фасове. Малоумен навик, който също може да стане причина за пожар. В съседна Гърция за подобно нещо санкцията е много по-тежка, отколкото да те хванат да караш пиян. Комшиите са се напатили от горски пожари и за това са решили, че за подобни прегрешения не бива да има прошка. У нас не съм чул за осъден турист или бракониер, предизвикали горски пожар. Или пък шофьор да е глобен за хвърлен фас през прозореца на возилото си. За последната постъпка в България просто няма предвидена санкция. Ще се сетим да я напишем в нормативните актове в последствие, когато се разбере за предизвикан пожар от подобна постъпка. Явно няма да е скоро. Дано обаче по-бързо се угаси пожарът в Рила. Засега поне до сряда не може да се надяваме дъждът да ни свърши работата и се хвърлят огромни средства за борбата с огнената стихия. Само вертолетът, който е ангажиран в операцията сигурно хаби тонове гориво, което у нас не е никак евтино. Трудно могат да се изчислят усилията, полагани от хората, заети с гасенето по планинските чукари. Според някои зачестяващите засушавания, увеличаващи опасността от горски пожари се дължат на глобалното затопляне. След няколко дни, когато стегне студът, ще се сетим за тези общопланетарни теории и описваните от тях климатични промени. Важното е обаче по-често да се опитаме да се променим поне малко и да не подлагаме на огнени рискове родната гора. Казват била много и да изгорят стотина декара нямало голямо значение. Напротив! За съжаление зеленото богатство на страната непрекъснато намалява, най-малкото защото 3 от 4 домакинства у нас разчитат на дървата за отопление през зимата.", "date": "2019.10.29", "title": "С фас в устата и в гората"}
{"url": "https://www.monitor.bg:443/bg/a/view/zvezdite-ot-zabravena-pokoriha-planinite-v-bylgarija-snimki-179209", "text": "Българската природа за пореден път привлече интереса на звездите от „Забравена“, които са у нас за снимките на трети сезон на сериала. Актьорът Патрик Хюсингер изкачи Седемте рилски езера и пусна няколко снимки и видеа оттам, в които коментира колко е очарован от гледката. категоричен е мъжът, който в поредицата се разхожда със значката на специалния агент на ФБР Ник Дюран. На обиколката го придружиха членове от екипа на „Забравена“, които се изявяват зад камерата, научи „Монитор“. Припомняме, че Хюсингер пръв пристигна в България, за да се подготви за новата порция епизоди на „Забравена“. Оттогава често отскача до различни заведения и фитнес зали в София. Преди време той разказа пред „Монитор“, че е голям почитател на родината ни и разполага с българска връзка – сестра му е омъжена във Варна от над десетилетие и след като опознава ширините ни, актьорът съжалява, че не е идвал преди с тях на екскурзия. Екранната му партньорка Стана Катич, която се прочу покрай участието си в „Касъл“, се полюбува на Седемте рилски езера още миналата есен. коментира тогава тя. Актрисата отдавна промотира страната ни с редица снимки на природни забелеожителности, баница, ракия и селскостопански животни. Преди дни световната звезда с балкански корени се включи в кампания за засаждането на дървета в природен парк Витоша. Междувременно феновете тръпнат в очакване на трети сезон. Той ще се завърти по AXN през 2020 г. Актуалната история започва три месеца след финала на драматичните събития от предходния сезон. Един от криминалните случаи на Ник (Хюсингер) се оказва смъртоносна заплаха за семейството му и е на път да унищожи всичко, което Емили (Катич) е съградила с толкова много усилия. Тя ще тръгне на опасно пътешествие, което ще я отведе далеч от Бостън и ще я подложи на нови тежки изпитания. Към каста се присъединяват две нови попълнения - Джоф Бел („Kingsman: Тайните служби“) и Жозет Саймън („Жената чудо“).", "date": "2019.10.29", "title": "Звездите от „Забравена“ покориха планините в България (СНИМКИ)"}
{"url": "https://www.monitor.bg:443/bg/a/view/naj-malko-13-ubiti-v-irak-pri-strelba-po-demonstranti-179258", "text": "Най-малко 13 души са били убити, а 865 - ранени, когато иракските сили за сигурност открили стрелба по демонстранти в град Кербала, южно от столицата Багдад, снощи, предаде Ройтерс, като се позова на медицински и полицейски източници. Телевизия Ал Арабия съобщи за поне 18 застреляни демонстранти при разпръсване на седяща стачка. 250 човека бяха убити при антиправителствените протести в Ирак този месец, отбелязва Ройтерс, цитирани от БТА. Над 150 души загинаха, а близо 3500 бяха ранени по официални данни при първата вълна от демонстрации срещу бедността, безработицата и корупцията в началото на октомври. След временно затишие протестите бяха възобновени преди няколко дни.", "date": "2019.10.29", "title": "Най-малко 13 убити в Ирак при стрелба по демонстранти"}
{"url": "https://www.monitor.bg:443/bg/a/view/iznasjaneto-na-informacija-sred-naj-tejkite-narushenija-v-denja-na-vota-179259", "text": "Изнасянето на данни от проучвания за вота е най-сериозното нарушение, отчетено от Централната избирателна комисия в деня на местните избори. Това заяви в ефира на Нова телевизия говорителят на ЦИК Александър Андреев. За това комисията е взела съответните мерки. Като цяло тази година и на тези избори регистрираните нарушения са по-малко обаче. Андреев не коментира ситуацията в Пловдив, където екзитполът даде сериозна преднина на кандидата Дани Каназирева пред Славчо Атанасов, кандидат на ВМРО. Първите резултати изпратиха Каназирева на балотаж, но разликата в последствие не само се стопи, но и Атанасов изпревари сериозно Каназирева и ще се явява на балотажа в неделя. По думите на Александър Андреев сигналът се разглежда и правилно е подаден в Общинската избирателна комисия. ЦИК регистрира и други нарушения, като най-много са свързани с недопускане на избиратели до секциите. Нарушенията са предизвикани от разминаване между настоящ и постоянен адрес, както и с желанието на някои избиратели да гласуват в определена изборна секция, въпреки условията на уседналостта от 6 месеца преди изборите.", "date": "2019.10.29", "title": "Изнасянето на информация сред най-тежките нарушения в деня на вота"}
{"url": "https://www.monitor.bg:443/bg/a/view/oshte-1-5-mln-dushi-v-kalifornija-ostavat-bez-tok-zaradi-pojarite-179260", "text": "Приблизително още 1,5 милиона души в американския щат Калифорния ще останат без ток днес, след като комунална фирма се опитва да спре електрозахранването по повредени кабели, предизвикващи пожари, съобщават американските медии. Компанията Pacific Gas & Electric (PG&E) вече е разследвана от страна на регулаторите, след като спря електроснабдяването на 970 000 домове и предприятия. От компанията обявиха, че още 650 000 имота ще трябва да изтърпят предпазни спирания на тока днес заради силните ветрове. В две части на щата бушуват горски пожари, подклаждани от силните ветрове.  ", "date": "2019.10.29", "title": "Още 1,5 млн. души в Калифорния остават без ток заради пожарите"}
{"url": "https://www.monitor.bg:443/bg/a/view/kotka-v-stenata-bg-akcent-na-kinomanija-179227", "text": "„Киномания 2019“ ще покаже филма на режисьорките Мина Милева и Весела Казакова „Котка в стената”, награждаван и номиниран многократно на престижни кинофестивали. Прожекцията ще бъде на 27 ноември от 20.30 ч. в кино „Люмиер Лидл”. Само преди седмица „Котка в стената” грабна престижната награда на ФИПРЕССИ (Международната асоциация на кинокритиците) на филмовия фестивал във Варшава, по-рано заслужено бе отличен за дебют на „Златна роза” във Варна, беше и в конкурсните програми в Локарно и Сараево. Изданието „Скрийн Интернешънъл” постави филма на челно място от всички заглавия на световните летни фестивали, а немското списание “Максимум синема” го класира на четвърто място в своята селекция от 11-те най-добри филми от Локарно тази година. Сюжетът разказва за българско семейство във Великобритания, което влиза в остър конфликт с живеещите на социални помощи свои съседи заради изоставена котка. Докато спорът се разгаря, зрителите виждат непозната, разяждана от противоречия Великобритания. Семейната комедийна драма умело съчетава политическата тема за брекзит с темата за емигрантския живот на сънародниците ни на Острова. Филмът е копродукция между България, Великобритания и Франция с подкрепата на подпрограма МЕДИА на Творческа Европа, БНТ, телевизия АРТЕ и др.", "date": "2019.10.29", "title": "„Котка в стената“ – БГ акцент на „Киномания“"}
{"url": "https://www.monitor.bg:443/bg/a/view/volvo-xc40-veche-zarejda-ot-kontakta-179238", "text": "Volvo представи своя първи сериен електромобил XC40 Recharge. Пълното име на кросоувъра е Volvo XC40 Recharge P8 AWD. Очевидно буквата P е запазена за моделите с чисто електрическо задвижване. Новото Volvo XC40 Recharge е базирано на многократно награждавания и най-продаван компактен кросоувър XC40. Новият модел е и първият електромобил на компанията и първото Volvo с чисто нова инфотейнмънт система, задвижвана от операционната система Android на Google. Компактният всъдеход на Volvo разполага с най-модерния изцяло електрически задвижващ механизъм на всички колела. Електромобилът е получил два електродвигателя с обща мощност 408 к.с. и въртящ момент 660 Нм, както и също и батерия с капацитет 78 кВтч, която осигурява автономен пробег с едно зареждане от над 400 км при реалистичния цикъл WLTP. При система за бързо зареждане с постоянен ток от колонка със 150 кВт, батерията поставена под пода на кросоувъра, има възможността да се зареди до 80% само за 40 минути. Динамичните параметри на презареждането на XC40 Recharge също са отлични. Електромобилът развива 100 км/ч при старт от място за 4,9 секунди и достига максимална скорост от 180 км/ч. Това са отлични резултати за сравнително тежката кола с маса между 2150 и 2250 кг, в зависимост от конфигурацията. Новият електрически модел XC40 Recharge на шведската марка Volvo разполага и със специално отделение за багаж под предния капак, което осигурява около 30 литра допълнително пространство. С името Recharge (презареждане) Volvo ще обозначи всичките си модели, свързани към контакта – Plug-in хибриди и електрически автомобили. Шведите обещават през следващите 5 години Volvo да пуска изцяло електрически модел всяка година. Компанията очаква през 2020 г. модификациите с кабел да представляват 20% от продажбите в световен мащаб, а до 2025 г. всички да са електрифицирани, от които 50% да са електрически и 50% да са хибриди със зареждане от мрежата. От началото на 2020 г. клиентите, посещаващи уебсайта на Volvo Cars, първо ще бъдат попитани дали искат автомобил от гамата Volvo Recharge или не. „За по-нататъшно насърчаване на електрическото шофиране, всеки модел Volvo Recharge ще бъде снабден с безплатно електричество за една година, тоест с възстановяване на средната цена на електроенергията за този период”, казва производителят, без да уточнява на кои пазари ще работи такава схема.  Новото Volvo XC40 Recharge е въплъщение на елегантния скандинавски дизайн и изключителна функционалност, които отличават новото поколение автомобили от останалите премиум марки на пазара. Смелият му, разпознаваем дизайн е още по-елегантен и по-модерен в изцяло електрическата версия. Без нужда от ауспухови тръби и голяма решетка за охлаждане, кросоувърът е още по-изчистен и модерно изглеждащ автомобил както отпред, така и отзад. Уникалната предна решетка в цвета на каросерията създава подчертана идентичност в предната част на автомобила. Новият облик на Volvo XC40 Recharge се дължи на факта, че електрическият автомобил се нуждае от по-малък въздушен поток за охлаждане. В решетката са вградени сензорите на новата платформа. Осемте предлагани екстериорни цвята, включително новият зелен металик, позволяват на клиентите да персонализират своето електрическо Volvo XC40, докато черният покрив се предлага като стандарт. Вече са налични и 19-инчови или 20-инчови опционални джанти. В интериора специално създаденият за електрически автомобили нов интерфейс осигурява на водача актуална информация за автомобила, като например какво е състоянието на батерията. Дизайнерският интериорен пакет включва нови спортни детайли, както и подово покритие, изработено от рециклирани материали. При компактната модулна архитектура CMA на Volvo, която е изработена специално за електрически автомобили, акумулаторната батерия е интегрирана в пода на автомобила, без да влияе на интериорното пространство. Това дава голямо предимство на електрическото XC40. Изобилието от функционално пространство за съхранение в купето и багажното отделение остават непокътнати. Новият подход в интериорния дизайн осигурява на притежателите на Volvo XC40 Recharge още повече практично пространство за съхранение във вратите и под седалките, сгъваема кука за пазарски чанти и подвижен кош за отпадъци в централната конзола. Изцяло електрическото Volvo XC40 е оборудвано с напълно нова инфотейнмънт система, задвижвана от Android и с вградени технологии на Google. Изцяло новата информационно-развлекателна система на Volvo е задвижвана от Android и разполага с вградени функции като Google Assistant, Google Maps и Google Play Store. Новата система предлага пълна интеграция на Android Automotive OS с актуализации в реално време на услуги като Google Maps, Google Assistant и автомобилни приложения, създадена от глобалната общност на софтуерните разработчици. Електрическото Volvo XC40 е и първият автомобил на марката, който получава актуализации на софтуера и операционната система по въздух, поставяйки Volvo Cars в челните редици при автомобилните услуги за свързаност. Една от най-добрите характеристики на Android Automotive OS е, че това е операционната система Android, позната на милиони хора и пригодена да работи в автомобила. Технологиите и услугите, създадени от разработчиците на Google и Volvo, са вградени в автомобила, докато допълнителните приложения за музика и медии ще бъдат достъпни чрез Google Play Store. Google Assistant дава възможност на водача да задейства определени функции в колата, като контрол на температурата, задаване на дестинация и възпроизвеждане на любимата им музика само чрез гласови команди.", "date": "2019.10.29", "title": "Volvo XC40 вече зарежда от контакта"}
{"url": "https://www.monitor.bg:443/bg/a/view/grigor-zapochva-v-parij-tazi-vecher-179257", "text": "Григор Димитров ще се изправи срещу французина Юго Умбер тази вечер, като мачът им вероятно ще започне около 18 часа. Срещата ще бъде четвърта на Централния корт в зала \"Берси\", като непосредствено преди Григор на корта ще излязат французинът Жил Симон и Денис Шаповалов. Димитров ще търси по-добро представяне в сравнение с това във Виена предишната седмица, където отпадна във втория кръг срещу италианеца Матео Беретини. Душан Лайович (Сърбия) - Корентен Муте (Франция) Карен Хачанов (Русия) - Ян-Ленард Щруф (Германия) Жил Симон (Франция) - Денис Шаповалов (Канада)", "date": "2019.10.29", "title": "Григор започва в Париж тази вечер"}
{"url": "https://www.monitor.bg:443/bg/a/view/sireneto-zarovi-tomahavkata-na-balkanite-179242", "text": "Вечната война между гърци, румънци и българи е на път да приключи с библейски хилядагодишен мир. Така трите страни, които са във вековен спор чие е саламуреното сирене, се обединиха и ще работят заедно за това да го направят известно из цял свят. Този грандиозен акт се случи по време на международния форум в Разлог миналата седмица. Събитието събра за няколко дни местните инициативни групи от целия Европейски съюз. Те споделяха опит как малките хора в земеделието от Общността се справят с малкото пари, които им се полагат по една от най-интересните програми на ПРСР - ЛИДЕР.    Едно от най-интригуващите събития, които се случиха, разбира се, бе подписването на договор между Гърция, Румъния и България за промотиране на марката „Балканско сирене“. В интерес на истината идеята е възникнала на предишния международен форум, който се е провел в Албена миналата година. Тази есен обаче беше финализиран, като към основните страни ще се присъедини и Молдова като типична балканска страна, в която сиренето е неразделна част от трапезата. В интерес на истината подписването буквално взриви цялата зала от присъстващи, защото даде надежда на всички, че когато малкият народ се обедини, става голяма сила, коментираха присъстващи чужденци.    Проектът беше представен от Гърция, в лицето на Панайотис Патрас. Мотото е повече от вдъхновяващо: „Кажи сирене! Балканско сирене!“ Така вместо балканските субекти да се карат дали фетата или саламуреното сирене е по-важно, решиха да се обединят, за да получат всички заедно пари. Тържествено бе обявено, че Европейският съюз подкрепя със 700 хил. евро идеята на предприемачите от трите страни. Те са за съвместни продажби и популяризиране на различните видове сирена и кашкавали в нашия регион.    Уникалният вкус и полезност на млечните продукти на Балканите се дължи на специфичните микрооганизми в региона. Те са нашето балканско съкровище, вдъхнови присъстващите Панайотис Патрас. Най- важното е, че производството на млеката и сирената може да осигури достоен живот на хората, които ги създават, допълни той.  Това съкровище трябва да излезе на пазара, за да носи просперитет на неговите производители. Гръцкият представител заяви, че особено е важно да се поощряват именно чрез местните инициативни групи и проектите по тях производството на неиндустриалните сирена и продукти въобще. Защото те дават цвета на регионите, задържат малките хора по селата. Според него този тип продукти, а особено сирената, са ценен туристически продукт. Затова в промоционалната програма ще се представи връзката между ценната храна и продукта и региона. Всяко сирене си има своята история. Защото то се прави на място, където има своите легенди и митове. А те чакат да бъдат разказани.    От България ще участват четири местни инициативни групи. Те са Раковски, Балчик, Троян-Априлци-Угърчин, Сливница и Драгоман.  Предвижда се да бъде регистрирана самостоятелна търговска марка „Балканско сирене“. На етикета на продуктите ще се отбелязва задължително регионът, от който произхожда. Целта е да се запази и подчертае уникалният произход на сиренето и да постигне повече почитатели по света. С проектите по ЛИДЕР към Програма за развитие на селските райони от нашата местна инициативна група от миналия период се създадоха 45 работни места. Това каза пред Телеграф Венета Нанева, която е изпълнителен директор на местната инициативна група МИГ по ЛИДЕР в Разлог. Общият бюджет на МИГ-а е 1,5 млн. евро за целия програмен период. Особено голям интерес има към мярката за неземеделски дейности. С тези пари в града НПО е изгради информационен туристически център, какъвто не е имало до този момент в града. Интересът на чужденците към него е огромен и очевидно от голяма полза. Друг интересен проект е изграждането на химическо чистене. Проектът се оказал толкова полезен и устойчив, че били назначени още двама души допълнително към първоначалните пет, каза Нанева. В типично земеделските дейности с проекти към МИГ-а малки фермери са успели да си закупят техника, с която да си обработват нивите, като особено полезна е била тя за животновъдите. В преработвателната индустрия пък проекти спечелили малкото месопреработвателно предприятие Сарай. Те са закупили автобуси за транспортиране на продуктите си. В него работят 50 души.", "date": "2019.10.29", "title": "Сиренето зарови томахавката на Балканите"}
{"url": "https://www.monitor.bg:443/bg/a/view/okonchatelnite-rezultati-ot-vota-stavat-jasni-tazi-vecher-179255", "text": "По закон до 20.00 ч. днес Централната избирателна комисия трябва да оповести официално окончателните изборни резултати. След вота на 27 октомври за местна власт е ясно, че в 9 областни града има избран кмет на първи тур. В 8 от тях победители са кандидатите на ГЕРБ, а в 1 - на ДПС. В останалите областни градове ще има балотажи тази неделя, включително и в София. За София при обработени 97,68% СИК протоколи в OИК Фандъкова печели първи тур с 36,42%, тя има 157 909 гласа. Втора е Мая Манолова с 27,73%, тя има 120 233 гласа. Трети е Борислав Игнатов от Демократична България с 12,21%, за него има 52 925 гласа. Четвърти е независимият Борис Бонев с 10,76%, той има 46 650 гласа.", "date": "2019.10.29", "title": "Окончателните резултати от вота стават ясни тази вечер"}
{"url": "https://www.monitor.bg:443/bg/a/view/gasjat-pojara-nad-chiprovci-i-ot-syrbija-179256", "text": "Разраства се пожарът в Стара планина над Чипровци до границата със Сърбия, гаси се както от българската, така и от сръбската страна, съобщава bTV. Фронтът му вече е близо десет километра и е на труднодостъпно място. Доброволци коментират, че обхватът е голям, а достигането му е сложно и се диша трудно. Не е и валяло отдавна, като гъстият дим е голяма пречка и за доброволци, и пожарникари. Запалени са предимно високи храсти и сухи треви, гората е частично засегната. Районът е труднодостъпен, местността е пресечена и се стига с високопроходим автомобил. Няма опасност за населените места, причините за пожара се разследват. Вече трети ден продължава и гасенето на пожара в Рила. Над 170 души участват в гасенето, вчера бяха включени и 2 военни хеликоптера. Засегнати са над 550 декара борово-смърчова гора, клек и хвойна. като мястото е труднодостъпно, но пожарът в гората е локализиран. \"Времето е спокойно, нормално, няма природни причини за възникването, така че очевидно е човешка небрежност\", обяснява инж. Дамян Дамянов, директор на ЮЗДП. Усилията са насочени в алпийската част.", "date": "2019.10.29", "title": "Гасят пожара над Чипровци и от Сърбия"}
{"url": "https://www.monitor.bg:443/bg/a/view/letim-do-11-novi-destinacii-ot-stolicata-i-moreto-179261", "text": "Единадесет нови маршрута ще се изпълняват от София, Варна и Бургас. Нови директни линии ще има до Германия, Великобритания, Франция, Италия и Украйна според зимното разписание на трите летища, което ще е в сила до края на март следващата година. От столицата до Германия вече лети нов за родните писти нискотарифен превозвач. Директните връзки от София до Дюселдорф са три пъти седмично и до Щутгарт два пъти седмично. На летище София до 57 международни дестинации вече оперират 22 авиокомпании, две от които са нови. Ръководството на летище София очаква 2019 г. да бъде „През декември очакваме 7-милионния пътник на столичното летище, миналата година завършихме малко под тази бариера“, коментира изп. директор на „Летище София“ Владимир Рапонджиев. Аеропортът обаче отчита два месеца с намален пътникопоток. По-слаби спрямо миналата година са април и септември, когато през летището са минали около 33 хил. по-малко пасажери, показва статистиката на летището. Заради по-слабия сезон черноморските ни летища също отчитат спад от 12 на сто на пътниците. Според „Фрапорт Туин Стар Еърпорт Мениджмънт“, концесионер на черноморските летища, спадът на пътниците е нормално развитие предвид над 50-процентовия ръст, достигнат в периода 2015 - 2018 г. и рекордната за всички времена изминала година. От началото на годината до края на септември варненското летище е обслужило над 1,8 млн. пътници. За сравнение за пръв път в историята си. През зимата летището в морската столица ще има директна въздушна връзка със 17 дестинации, от които пет са нови. През 2019 г. летището ще работи с 9 нови авиокомпании и ще обслужва 5 нови дестинации. Новите маршрути от и за летището във Варна са Ливърпул, Берлин - Шьонефелд, Кьолн, Хамбург и Париж Бове - Тиле. Останалите дестинации са София, Виена, Истанбул, Москва - „Домодедово“, Лондон - Лутън, Дортмунд, Мюнхен - Меминген, Айндховен, Ларнака, Тел Авив и Милано - Бергамо и Копенхаген. Спрямо въздушните връзки през миналия зимен период се отчита 60% ръст на целогодишните маршрути тази година. Ежедневни полети ще се изпълняват до София и Виена, а до Истанбул те ще са пет пъти в седмицата. За последните десет месеца летище Бургас е обслужило 2,8 млн. пътници. За този период най-много пътници са обслужени от Москва, Прага, Лондон, Тел Авив и Катовице. През тази година летището в морския град работи с 10 нови авиокомпании и обслужва 3 нови дестинации – Дърам във Великобритания, украинския Херсон и Ламеция в Италия. От и за летището в черноморския град през зимата ще се обслужват четири полета седмично до Москва и два полета на седмица до Лондон.", "date": "2019.10.29", "title": "Летим до 11 нови дестинации  от столицата и морето"}
{"url": "https://www.monitor.bg:443/bg/a/view/dimityr-ganev-neadekvatno-shte-e-da-se-govori-za-predsrochni-izbori-prez-sledvashtite-meseci-179229", "text": "Борис Бонев запази образа си, което му носи политически капитал, но пък можеше да има цяла група общински съветници, казва в интервю за \"Монитор\" политологът - Искам да акцентирам на няколко важни неща като очаквания спрямо реалности. На първо място ме изненада убедителният резултат на Борис Бонев в София. Другото, което ми направи силно впечатление, е, че ВМРО се представи много под очакванията. Имам предвид резултата на Ангел Джамбазки в столицата, както и на Славчо Атанасов в Пловдив. Не се случи и пробивът на ВМРО, който смятаха, че ще реализират в Русе. Ако си спомняте, само преди пет месеца като че ли ВМРО всъщност беше звездата на евровота. Тогава те успяха да консолидират цялото националистическо пространство. На тези местни избори обаче това не се повтори. - Всъщност може да се окаже, че ще е под листата на ВМРО. Според мен слабият му резултат се дължи най-вече на умората на Ангел Джамбазки като кампанийно лице. Все пак той проведе кампания само преди няколко месеца, и то много силна. Също така на всички като че ли им беше ясно, че целта му не е да спечели кметския пост, а да издърпа листата си и да даде лице на ВМРО в столицата. Ясно е, че имаше други фаворити за битката, и се очаква, че той няма да остане в София, тъй като има мандат в Европейския парламент. Освен това ВМРО не дадоха всичко от себе си в тази кампания. Тя не беше силна и мощна за разлика от това, което се случи през май. - Въпросът е изключително важен, защото това е недопустима разлика в структурата на нагласите - спрямо допустимата статистическа грешка на екзитпол. Първо, възможният вариант е да има грешка в извадката, но той трябва да бъде изключен, защото паралелното ни преброяване показа изключително точно съотношението между първите трима. Славчо Атанасов беше на балотаж според данните. Така че с извадката няма проблем. По всичко личи, че г-жа Каназирева е направила сериозна логистика, за да изсипе в началото на изборния ден нейни симпатизанти, които да се включват нерегламентирано в анкетите, симулирайки, че са гласоподаватели от секциите, и по този начин да излезе няколко процента по-висок резултат за нея. Вярвам, че опитите чрез манипулация да се печелят дивиденти не дава дългосрочно добър резултат. - Несъмнено това, което виждаме от резултатите, е едно много убедително представяне на ГЕРБ. Още повече че месеци преди местните избори анализите сочеха, че ще имат проблем в много областни градове и че ще загубят част от тях. Нищо подобно не се случи, ГЕРБ удържаха позициите си в местната власт. Тепърва трябва да видим какви ще са резултатите от втория тур, за да стане ясно къде партията ще успее да задържи влиянието си и къде не. Може да се стигне до някаква ерозия, но не голяма. - Не мисля. Много трудно може да се случи. Изводът е, че ГЕРБ остава най-влиятелната формация в местната власт и си гарантира още четири години много силно присъствие там. Без всякакво съмнение разговор за предсрочни парламентарни избори би бил неадекватен през следващите няколко месеца. По-скоро хоризонтът тук отива към пролетта на 2021 година и редовни парламентарни избори. - В Русе за мен бяха очаквани резултатите. Но между другото и там ГЕРБ се представиха по-добре, както и в Пловдив и Плевен. Оттук насетне важните балотажи за ГЕРБ са в Перник, защото там е сложна ситуацията, в Русе, Ловеч, Смолян. Тепърва развръзката предстои. - Разбира се, подобряват резултатите си, но ако сравняваме с тези от 2015 година. Спомнете си в каква ситуация бяха тогава БСП - буквално на дъното. През 2014 година партията получи 500 000 гласа на парламентарните избори, а през 2017 година получи 1 милион. Корнелия Нинова все пак успя да върне електоралните позиции на БСП и това дава отражение и днес. На всички избори след 2016 година имат по-добри резултати в сравнение с времето на Михаил Миков. - Без съмнение Мая Манолова беше най-печелившият кандидат на БСП. Всеки друг вероятно щеше да има по-слаб резултат. Прави ми впечатление, че имаше очакване за по-висок резултат на листата на БСП. Но тук има друг ефект - говоренето на Манолова, че не е кандидат на БСП, вероятно е дистанцирало някои от избирателите на червените, които винаги са много лоялни към партията си, а не към личности. Струва ми се, че този ефект е сработил тук, на софийски терен. - Всъщност през тази кампания имахме доста възможности да чуем идеите на всички кандидати. Проведе се дебат. Кампанията беше по-скоро добра, чуха се полезни предложения. Така че давам по-скоро висока оценка за софийските кандидати и тяхната кампания. - Ако трябва да говорим за избирателната активност в София, тя дори е малко по-висока от предишния път, но това се обяснява с по-оспорвания вот. И за ГЕРБ, и за БСП това беше битка от изключително значение. А и не само за тях. - Цветанов имаше влияние в ГЕРБ, но не съм сигурен доколко това важеше за София. Той беше силен в страната по-скоро. - От гледна точка на брой общински съветници загуби много. Въпросът е, че не съм сигурен дали е загубил като политически образ. Ако беше регистрирал партия, много бързо щяха да го вкарат в партийната игра. Знаете, че у нас партия е мръсна дума. Така че той държеше на много чист образ - на независим кандидат, независим общински съветник, граждански кандидат, експерт. Запази образа си, което му носи политически капитал, но пък за сметка на това можеше да има цяла група общински съветници. Но все пак успехът е сериозен, защото зад него не стои партийна машина със свои структури и ресурс. Димитър Ганев е роден през 1986 г. във Варна Завършил е френската езикова гимназия в родния си град Бакалавър и магистър по политология в СУ „Св. Климент Охридски”. Доктор по политология Съосновател е на социологическа агенция „Тренд”", "date": "2019.10.29", "title": "Димитър Ганев: Неадекватно ще е да се говори за предсрочни избори през следващите месеци"}
{"url": "https://www.monitor.bg:443/bg/a/view/silno-zamyrsen-vyzduh-v-ruse-vidin-i-plovdiv-179262", "text": "Замърсяване в опасно високи стойности е регистрирано тази сутрин във Видин, Русе и Пловдив, показва справка на Нова телевизия в портала „Air Quality Index” на Европейската комисия. Във Видин измервателните уреди на изпълнителната агенция по околна среда са отчели концентрация на фини прахови частици 125 микрограма на кубичен метър, което е повече от 2 пъти над нормата. В Пловдив станцията в жк. „Тракия” е регистрирала замърсяване 2 пъти над допустимото - 122 μg/куб.м при норма 50 μg/куб.м. В черната статистика попада и Русе, където стойностите на ФПЧ 2.5 са 56 μg/куб.м. Въздухът в трите града е „много замърсен” според показателите на „Air Quality Index” и опасен за здравето. С особена сила това важи за деца, хора от третата възраст, както и за всички с белодробни заболявания и дихателни проблеми. Освен Пловдив, Видин и Русе, в още 6 града въздухът е замърсен над нормите, но в по-малка степен. Плевен, Ловеч, Горна Оряховица, Шумен, София и Перник отбелязват концентрация на фини прахови частици над нормата от 50 μg/куб.м. С нахлуването на по-студен въздух очакваме атмосферата да се раздвижи и концентрацията на замърсители да намалее. По-осезаем вятър ще има в сряда по поречието на река Дунав, около Черноморието и в централните райони на Готрнотракийската низина.", "date": "2019.10.29", "title": "Силно замърсен въздух в Русе, Видин и Пловдив"}
{"url": "https://www.monitor.bg:443/bg/a/view/poleznite-valeji-za-posevite-shte-sa-prez-noemvri-179245", "text": "В началото на следващия период агрометеорологичните условия ще се определят от сухо и топло за сезона време, което ще доведе до задълбочаване на дефицита на влага при есенните посеви. В по-голямата част от страната, особено на места в Северозападна България (агростанциите Кнежа, Бъзовец), Софийското поле (агростанция Лозен) и Горнотракийската низина (агростанциите Пловдив, Пазарджик, Сливен), почвените влагозапси в 50 см слой са оскъдни, под 45-50% от ППВ, а на места напълно изчерпани. В тези райони дефицитът на влага ще ограничава и задържа развитието на пшеницата, ечемика и зимната рапица.  В средата на периода се прогнозира съществено понижение на температурите и нормализиране на топлинните условия. Очакваните превалявания в края на октомври ще бъдат без стопанско значение. По-съществени валежи, от които до голяма степен ще зависи оцеляването на част от покълналите зимни житни култури на места в Дунавската равнина, се прогнозират в началото на ноември.  На фона на задълбочилото се засушаване изключения има в крайните южни и югоизточни райони, където през първото десетдневие на октомври паднаха повече валежи - над 25-30 l/m² (Сандански, Кърджали, Хасково, Елхово, Бургас). Те осигуриха влага за поникване на засетите есенни посеви.  През следващия период в районите, където влагата не е лимитиращ фактор, при пшеницата и ечемика ще се наблюдава поникване и начално листообразуване. Част от посевите в южните райони, предимно тези, засети в началото на октомври, ще встъпят във фаза трети лист (агростанция Карнобат). До края на октомври условията ще бъдат подходящи за освобождаване на площите от късните окопни култури, за прибиране на реколтата от есенно-зимните сортове овошки. Периодът е подходящ за есенно засаждане на малини и френско грозде (касис). У нас благоприятни условия за отглеждане на касис има в планинските и полупланинските райони на страната. На големи площи се препоръчва засаждането на касиса да се извърши в редове, при междуредово разстояние 2.5-2.8 m и разстояние между растенията в реда 0.7 - 0.8 m. На малки участъци междуредовото разстояние трябва да е 1.5-2m, а вътре в реда – 1 m. Растенията се засаждат в предварително изкопаните за целта ямки (40/40/40 cm) на дълбочина с 5-6cm по-голяма от тази в разсадника и се поливат. ", "date": "2019.10.29", "title": "Полезните валежи за посевите ще са през ноември   "}
{"url": "https://www.monitor.bg:443/bg/a/view/chaka-ni-rjazko-zastudjavane-179244", "text": "Агрометеорологичните условия през първата половина на третото десетдневие на месец октомври се определяха от сухо и топло за сезона време. Средните денонощни температури на въздуха през изминалата семица бяха от 13.2°С във Видин до 17.6°С във Враца, като на повечето места в страната средните денонощни температури бяха по-високи от 14°С. Изключение правят районите на Кюстендил, Стара Загора и Видин. Навсякъде отклоненията на средните денонощни температури на въздуха спрямо нормата бяха положителни, т.е. температурите бяха по-високи за този сезон от годината. Средното оклонение е 3.6оС, като стойностите им се колебаят от 1.4°С в Стара Загора до 6.7°С във Враца.  Акумулираните суми от активни температури, достигна и надхвърли 400°С, с изключение на Софийското поле, Видин, Кнежа, Добрич, Шумен, Казанлък и Кюстендил. Тези температури са благоприятни за поникване и начално развитие на засетите посеви, при условие, че влагата в повърхностните слоеве на почвата позволява това.  Падналите до средата на третото десетдневие на октомври валежи бяха незначителни в Северна България, с изключение на Варна и Шабла, както и в Тракийската низина, с изключение на Чирпан и Ст. Загора и в цяла Югозападна България. В Югоизточна България и по Черноморието бяха регистрирани валежи със стопанско значение, достигащи до 30-40 l/m2. При тези условия в Северозападна България и част от Тракийската низина се задълбочиха процесите на засушаване и суша. След продължителното лятно засушаване, последвалите валежи от 15-20 l/m2 през септември и продължилият и през октомври безвалежен период от 25-30 дни доведе до достигане на нива на почвено овлажнение от 45-50% от ППВ (пределна полска влагоемност), а на места и до изчерпване на продуктивните почвени влагозапаси в еднометровия почвен слой. През периода 28 октомври - 3 ноември ще настъпи рязка промяна в агрометеорологичните условия. Те ще се определят от топло и сухо време през първата половина на периода и нормализиране на температурите и валежи през втората половина. В началото на седмицата времето ще остане топло за сезона, в повечето райони, до слънчево. На места в низините в източната половина от страната в часовете след полунощ и преди обяд ще има ниска облачност или мъгла. Преобладаващите максимални температури отново ще са между 22 и 27°С. Минималните ще са предимно между 3° и 8°С, по Черноморието до около 12°С. През нощта срещу сряда облачността ще се увеличи, а вятърът навсякъде ще се ориентира от северозапад и ще се усили. С него ще започне да нахлува студен въздух. В сряда ще преобладава облачно време, на места с превалявания от дъжд. В Западна България вятърът ще отслабне, а в Източна ще се ориентира от североизток и ще бъде умерен. По-съществено ще е понижението на температурите в североизточната половина от страната, като максималните ще бъдат около 10°С, в крайните югозападни райони, по-високи до 16-18°С, а минималните ще бъдат 6-11°С. В четвъртък и петък под влияние на преминаващ през Гърция средиземноморски циклон ще има валежи, през първия ден на отделни места и предимно слаби, а в петък - в много райони от страната; са възможни и по-значителни количества. В началото вятърът ще бъде от югоизток и температурите временно ще се повишат, впоследствие, със северозападен вятър отново ще застудее. През първата половина на периода условията в цялата страна ще бъдат оптимални и благоприятни за работа на полето и за извършване на сезонните дейности по довършване на есенната сеитба, прибиране на късните сортове овошки и засаждането плодни храсти – малини, касис и др. ", "date": "2019.10.29", "title": "Чака ни рязко застудяване "}
{"url": "https://www.monitor.bg:443/bg/a/view/parite-za-sedmica-ni-stigat-za-11-kg-kashkaval-179231", "text": "Със 140 лв., които са една четвърт от минималната работна заплата (без удръжките), и се предполага, че трябва да ни стигнат за седмица можем да си купим около 11 кг кашкавал, показа проверка на „Монитор“. Минималната заплата у нас до края на годината е 560 лв. В Полша най-ниско платените работници вземат по 523 евро, сочат данни на Евростат. С една четвърт от сумата или седмичната минимална ставка могат да се купят 18 кг гауда, млечен продукт подобен на родния кашкавал. У нас средната цена на кашкавала е 12,20 лв. за кило, а в бившата соцстрана на южния бряг на Балтийско море - 7 евро, но тук С еквивалента на 381 евро в паунди, което е четвърт от минималната му заплата британецът би могъл да си позволи над 76,2 кг кашкавал, който на Острова е по около 5 евро на кило. Малко повече - към 80 кг пък може да напазарува германският работник, който получава примерно най-малко по около 400 евро на седмица. В съседна Гърция, която дълго време бе станала нарицателно за криза, със 171 евро, които са една четвърт от минималната месечна заплата от 684 евро, могат да се купят над 28 кг кашкавал, който там по суперите е на цена около 6 евро килото. Във Франция килограм от най-евтината гауда излиза по около 10 евро. В Петата република най-ниската заплата е 1521 евро. С една четвърт от нея местните могат да си позволят 38 кг от млечния продукт. 140 лв. у нас биха ни стигнали и за 5-6 кг шунка. Четвърт минимална заплата пък на поляка - за почти същото количество, а на французина - за 38 кг. Със седмичния дял от най-мижавата заплата можем да си купим 103 л прясно мляко при средна цена от 1,37 л. На поляка тази част от възнаграждението би му стигнала за 285 л, при цена от 2 полски злоти, равняващи се на 0,46 евро за литър. Французин на най-ниска заплата може да си напазарува с четвърт от нея над 470 л мляко. Седмичната минимална заплата стига на гърците за 139 л прясно мляко при цена от 1,23 евро/л. Не германците пък за цели 394 л, което се предлага средно по евро за литър. 24 пакетчета от по 250 грама можем да си купим с въпросните 140 кинта. На британците тяхната четвъртинка им стига за 164 пакетчета, на поляците - за стотина, на гърците - за 85.", "date": "2019.10.29", "title": "Парите за седмица ни стигат за 11 кг кашкавал"}
{"url": "https://www.monitor.bg:443/bg/a/view/krajnodesen-politik-napadna-s-bombi-djamija-vyv-francija-179254", "text": "Бивш кандидат на крайнодясна партия на 84-години Клод Синке е нападателят, който стреля по граждани и опита да подпали джамия във Франция, пише АФП.   Двама души, преминали седемдесетте, бяха ранени при атаката. Президентът на Франция Еманюел Макрон осъди нападението и каза, че е солидарен с мюсюлманското малцинство в страната. Нападателят атакувал двама възрастни мъже, които подготвяли за следобедна молитва джамията в град Байон, на няколко километра от Биариц. \"Извършителят пристигнал с автомобил и хвърлил запалително устройство по страничната врата на джамията. Двама души излезли от сградата и той стрелял по тях. Ранил единият във врата и другият в гърдите и ръката, след което избягал.\", каза кмета на Байон. Двамата пострадали са на 74 и 78 години, откарани са в болница, като нараняванията им са сериозни.  Полицаите проследили извършителя по регистрационния номер на колата му и го намерили в дома му в градче на 16 километра от мястото на атаката. Местни медии пишат, че това е 84-годишният Клод Синке, който е заподозрян още, че е подпалил и една кола в близост до джамията. Синке е бил кандидат от партията на Марин льо Пен \"Национален фронт\" на местни избори през 2015, сочат данните от регистри на вота. Еманюел Макрон нарече атаката \"гнусна\" и написа в Туитър, че Франция никога няма да толерира омразата. Марин льо Пен също осъди нападението и каза, че то \"напълно противоречи на ценностите на нашето движение\". Полицията открила три оръжия в дома на Клод Синке. Нападението стана няколко часа, след като Еманюел Макрон отправи призив към мюсюлманите във Франция да се борят със \"сепаратизма\" на някои от хората в тяхната общност. Президентът имаше предвид последната атака, дело на ислямски радикалист, който уби четирима свои колеги в полицейски участък в центъра на Париж.", "date": "2019.10.29", "title": "Крайнодесен политик нападна с бомби джамия във Франция"}
{"url": "https://www.monitor.bg:443/bg/a/view/bik-izbjagal-ot-klannica-v-hyrvatija-179206", "text": "Бик, наречен Джери, стана звезда в интернет, след като избяга от кланицата, предаде ДПА. Шестстотин и петдесет килограмовият бик изскочил от поточната линия и след това успял да избяга от персонала. \"Цялата технология и мозъците, които имахме, не бяха достатъчни да се справят с неговата сила\", каза Петар Скейо, собственикът на кланицата в град Кастел Стари на брега на Адриатическо море. След бягството Джери се скрил в планината. \"Неговата брутална сила и желанието за живот ни победиха\", каза Скейо, като добави, че ако хване бика, ще го остави да живее. Междувременно хърватите заляха социалните мрежи с послания в подкрепа на Джери. \"Браво, Джери! Късмет!\", е един от типичните коментари. Мнозина се пошегуваха, като направиха паралел между избягалия бик и вълната от емигранти от Хърватия към по-богатите европейски страни. \"Отиде в Германия\", коментира един хърватин, а друг предположи, че бикът е \"отпрашил в чужда страна, както са направили вече всички, които могат\".", "date": "2019.10.29", "title": "Бик избягал от кланица в Хърватия"}
