{"url": "https://www.monitor.bg/bg/a/view/tiktakashta-bomba-za-5-kinta-142177", "text": "Има три причини да умрете или пострадате от газовата ви бутилка у дома. Гложене. Сапарева баня. Оградна. Чепопеч. А след това Сливен, Варна и София. Едно нещо обединява изброените населени места, малки и големи. В страната средно по една газова бутилка гърми в ръцете при ремонт или заради неизправност всяка седмица. През последните години от взрив си отиват около 70 души за 12 месеца. Статистиката е от публикации на колегите от медиите. Най-честите нарушения идват от бензиностанции, които си позволяват да пълнят битови бутилки на колонките за зареждане на автомобили. Там нямат везна и ги препълват повече, не се остава достатъчно пространство за температурни разширения. При промяна в температурата в голяма амплитуда или ако бутилката се остави на слънце, има голяма опасност тя да се взриви. Това е причината за взривовете в около 80% от случаите, коментират експерти. Подобни инциденти има предимно в малките населени места без пълначни станции и хората използват газстанциите, където цената е по-ниска. Килограм газ струва около 2,45 лева, а левче литър автогаз. Килограм газ се равнява на около 2 литра, т.е. хората спестяват около 45 стотинки. Простата сметка показва, че нелегалното зареждане спестява средно по 5 лева на газова бутилка от 16 кг. Толкова след това струва животът им. 5 кинта! Но не е виновна само немотията на хората, които жертват себе си и близките си, като пълнят от станциите автогаз. Виновни са и институциите, които кампанийно проверяват обектите, а не всекидневно. Ако за „черната статистика“ на загинали заради невнимание или спестени пари разбираме от медиите по страната, то институциите мълчат колко са старите бутилки, които нямат предпазни клапани. Някои от тях на 25-30 години. Тези бутилки, които фирмите не контролират, са с повредени вентили, изпускат газ. Иначе битовите газови бутилки трябва да се проверяват веднъж на 10 години. Когато по тях има корозия, има риск за изтичане на пропан-бутан в затворени помещения и при насищане и при най-малка искра може да последват и тежки взривове, които да унищожат цели апартаменти. Третата причина хората да измират от бомби в домовете, които институциите хващат, е честата употреба на газови уреди в затворени помещения от малцинствата, предназначени за употреба на открито, разликата е огромна. Горелката за закрито има предпазител, който при угасване на пламъка спира подаването на газ към нея, в противен случай помещението се изпълва с газ и той, смесвайки се с въздуха, прави взривоопасна смес.", "date": "2018.08.20", "title": "Тиктакаща бомба за 5 кинта"}
{"url": "https://www.monitor.bg:443/bg/a/view/tyrsjat-4000-uchiteli-predi-pyrvija-zvynec-142170", "text": "Около 4000 учители се търсят в цялата страна преди старта на новата учебна година. Кадри лисват във всички дисциплини, но най-голям е недостигът на млади преподаватели по физика, математика, химия, информатика, както и ресурсни учители. Това заяви образователният министър Красимир Вълчев, след като присъства на церемонията по присъждане на почетното звание „доктор хонорис кауза“ на японския учен и нобелов лауреат проф. Шиня Яманака. Просветният министър очаква около 4000- 4500 нови учители, като същевременно се очаква Според Вълчев обаче една част от преподавателите, които са придобили правото на пенсия, ще подновят трудовите си договори и затова министърът очаква свободните места все пак да бъдат заети. „Спрямо опита от предходни години тези места се заемат, но все още има недостиг на учители. Някои продължават след пенсия, има и учители, които временно преподават и по близки дисциплини“, коментира Вълчев. Според него може да има единични случаи, в които няма да могат да бъдат намерени преподаватели, но след началото на учебната година липсите ще бъдат запълнени. Той даде пример, че в София броят на кадрите, които се търсят, е около 650, но проблем с привличането на учители има и в по-малките и отдалечени места. За да улеснят процеса на търсене на кадри, още миналата година от МОН стартираха разработването на информационна система, която на педагогически специалисти. Вълчев поясни, че в нея ще могат да се регистрират както студентите, които завършват педагогическа правоспособност във висшите училища, така и такива, които вече са на пазара на труда. „Те могат да се регистрират, като заявяват в кои общини и кои дисциплини могат и искат да преподават“, разясни министърът начина на работа на новата система. Като имат предвид регистрираните профили на преподаватели и броя на педагогическите специалисти, които навлизат в пенсионна възраст, от МОН ще могат да прогнозират в кои общини и дисциплини ще има недостиг. Очаква се информационната система да стартира от следващата календарна година, но все още не е ясно по какъв начин преподавателите ще бъдат стимулирани да се включат в нея. Учителите ще имат повече свобода при тематичните разпределения на часовете според новата наредба за общообразователна подготовка. В началото на учебната година преподавателите ще трябва да заложат по какъв начин ще бъдат разпределени темите и уроците. Целите и очакваните резултати от съответния клас пък ще бъдат определяни по време на учебния процес, а не преди първия звънец. „Предлагаме по седмици да бъдат разпределени урочните единици, да се каже каква е целта, какви методи ще бъдат използвани, ще има и графа за забележка, която ще се използва при преструктуриране на учебните часове“, обясни зам.-министърът на образованието и науката Таня Михайлова. Това преразпределение на учебните занятия би било необходимо поради обявяване на учебен ден за неучебен или спрямо работата на самия клас.", "date": "2018.08.20", "title": "Търсят 4000 учители  преди първия звънец "}
{"url": "https://www.monitor.bg:443/bg/a/view/mvr-blokira-sajta-za-falshivi-medsestri-142167", "text": "Сайтът с фалшивите медицински сестри, за който „Монитор“ пръв писа на 14 август, вече е блокиран. Това стана след като МЗ сезира полицията след публикацията ни. „Сигнализирахме органите на МВР“, лаконични бяха от министерството предвид работата на разследващите. Електронната страница www.медицински-сестри.com набираше жени за обгрижване на пациенти по домовете. На анонимния сайт, който се афишираше като Национален портал за медицински услуги, не бяха посочени за обратна връзка нито телефони, нито имена на управителя и екипа, нито физически адрес. Контактите се осъществяваха чрез e-mail. Сред обявите на медсестри имаше и такива, които нямат нищо общо с медицината. Въпросният сайт, който вече е свален от интернет пространството, публикуваше кандидатките за работа, без да иска дипломи, нито каквато и да е референция за професионална квалификация и умения. За целта имената и телефоните на жените, желаещи да заработят от услуги по домовете на болни хора, бяха публикувани срещу активна e-mail форма за обява, но след привеждането на 69 лв. по банкова сметка. Сигналът за некоретният портал беше подаден от ужилени пациенти на легло, които са чакали по едно денонощие да дойде сестра за венозни животоспасяващи вливания и инжекции, след като са подали искане в блокирания вече сайт. По време на журналистическото разследване на „Монитор“ медицинска сестра, пожелала анонимност, също предупреди, че на него има и обяви на жени, които въобще нямат представа от медицина. Независимо че тя, както и нейни колеги бяха поискали обявата им да бъде свалена, от там не бяха се съобразили с желанието им. Междувременно пациенти, усъмнили се в професионалните услуги, предлагани от сайта, бяха регистрирали непълнолетните си деца като „медицински сестри“. Хората да не се доверяват на случайни сайтове и обяви, а да търсят действителните професионалисти, предупреди Милка Василева - председател на Българската асоциация на професионалистите по здравни грижи. Не са малко тези, които се възползват от дефицита на кадри и предлагат всякакви услуги от некомпетентни лица, допълни тя. Василева посъветва пациентите и техните близки да питат своите джипита за медицинска сестра или познат, който е ползвал услугите на дипломиран специалист, за да не стават жертва на измамници.", "date": "2018.08.20", "title": " МВР блокира сайта за фалшиви медсестри"}
{"url": "https://www.monitor.bg:443/bg/a/view/sa-sht-stanaha-pyrvi-po-dobiv-na-neft-prez-uni-142176", "text": "САЩ зае първото място по добив на петрол през юни и измести от върха Саудитска Арабия и Русия, съобщи „Прайм“. Янките са произвеждали през по-миналия месец средно по 10,9 млн. барела на денонощие. Второто място е за Саудитска Арабия – с 10,489 млн. барела на ден, а трета остава Русия - с 10,487 млн. барела, сочат данни консулантите от JODI. Според статистиката добивите в САЩ за периода са паднали спрямо май с 1,4%, в Русия - с 1,4%, а в богатото пустинно кралство - с 4,6 на сто. Износът на арабската страна обаче е нараснал на месечна основа с 3,7% до 7,244 млн. барела на денонощие. Американският износ обаче бележи скок от 20%, до 2,408 млн. барела на ден. Вторият производител на петрол в рамките на ОПЕК е запазил нивото на добивите си на ниво от 4,36 млн. барела дневно.", "date": "2018.08.20", "title": "САЩ станаха първи по добив на нефт през юни"}
{"url": "https://www.monitor.bg:443/bg/a/view/samo-za-uikenda-policai-zasjakoha-10-735-narushenija-po-pytishtata-142171", "text": "От петък до неделя при спецакция по пътищата в страната са проверени 14 625 автомобила и 19 412 души, като са установени 10 735 нарушения, съобщиха от пресцентъра на МВР. Издадени са 4960 фиша и 2063 акта за установени административни нарушения, констатирани са 3712 случая на превишена скорост. По време на осъществените проверки на място на гражданите са връчени общо 834 електронни фиша.", "date": "2018.08.20", "title": "Само за уикенда полицаи засякоха 10 735 нарушения по пътищата "}
{"url": "https://www.monitor.bg:443/bg/a/view/naj-velikoto-shou-za-iluzionisti-idva-u-nas-142168", "text": "Продуцентите на The Illusionists: Direct from Broadway анонсираха най-новото си европейско турне след изключително успешните си прояви в Ню Йорк, Лондон и Азия. Най-големият спектакъл с най-великите илюзионисти в историята на Бродуей е готов да завладее и София в началото на 2019-а – очакваме ги от 17 до 20 януари в Зала 1 на НДК. Трупата вече държи рекорда за най-продавано шоу в рамките на една седмица – големи и престижни зали на Бродуей, в Западен Лондон, Операта в Сидни, в Мелбърн и Мексико сити бяха разпродадени за дни. Удивителното шоу представя най-добрите илюзионисти в света – Luis De Matos (Мастърът/The Master Magician), James More (Измамникът/The Deceptionist), Enzo (Незабравимият/The Unforgettable), Andrew Basso (Измъкващият се/The Escapologist), Yu Ho-Jin (Манипулаторът/The Manipulator), Kevin James (Изобретателят/The Inventor) и Sos & Victoria (Трансформиращите се/The Transformationists). До момента милиони хора по света са станали свидетели на техните изумителни трикове и илюзии, левитация, четене на мисли и изчезване... „Худини по седем пъти!“, „Дори и само първите пет минути си заслужават цената на билета“, „Стани свидетел на невъзможното. Илюзионистите ще ви го доставят многократно“, са само част от суперлативите в световните медии за тях.  ", "date": "2018.08.20", "title": "Най-великото шоу за илюзионисти идва у нас"}
{"url": "https://www.monitor.bg:443/bg/a/view/klop-podgotvja-alison-s-prijomi-ot-rygbito-142164", "text": "Мениджърът на „Ливърпул“ Юрген Клоп разкри, че използва елементи от тренировки по ръгби, за да подготви новия вратар на тима Алисон за физическия аспект на английския футбол. 65 милионната покупка на мърсисайди записа безметежен дебют в първия кръг, когато „мърсисайдци“ победиха с 4:0 на „Анфийлд“ „Уест Хем“. За да бъде стражът подготвен за тежките сблъсъци в Англия, по време на вратарските тренировки са били изнесени щитове и чували за ръгби, а наказателното поле е било наситено с голям брой играчи, които да затрудняват бразилеца в опита му да се справи с центрираните топки към него. „Ситуацията със статичните положения тук е много по-различна. Има смисъл да правим това, защото тук вратарското поле не е безопасна зона. Ние взехме Алисон заради нещата, в които той вече е добър. Не става дума за това да се променя коренно заради Премиър лийг. Просто трябва да му помогнем в тези ситуации.  Тук отговорността не е на един играч, а на правилната организация при статичните положения\", коментира Клоп.", "date": "2018.08.20", "title": "Клоп подготвя Алисон с прийоми от ръгбито"}
{"url": "https://www.monitor.bg:443/bg/a/view/ronaldo-modrich-i-salah-v-bitka-za-igrach-na-godinata-142163", "text": "УЕФА обяви номинациите за играч на годината в европейските клубни турнири. Това са бившият играч на „Реал“ (Мадрид) и настоящ на „Ювентус“ - Кристиано Роналдо, Лука Модрич („Реал“ (Мадрид) и Мохамед Салах („Ливърпул“). Победителят ще бъде обявен на 30 август, когато ще се проведе и жребият за груповата фаза на Шампионската лига за сезон 2018/2019 г. Номинациите са логични с оглед на съперниците, които се изправиха един срещу друг във финала на Шампионската лига. В Киев „Реал\" извоюва успеха с 3:1 над „Ливърпул“ след два гола на Гарет Бейл и един на Бензема. Мохамед Салах пък напусна контузен двубоя още в средата на първата част, а почетното попадение за „мърсисайдци“ реализира Садио Мане.", "date": "2018.08.20", "title": "Роналдо, Модрич и Салах в битка за играч на годината"}
{"url": "https://www.monitor.bg:443/bg/a/view/tejka-katastrofa-zatvori-pytja-burgas-pomorie-ima-raneni-142172", "text": "18-годишен хлапак без книжка за малко не уби пеленаче в бебешка количка и майка му в Приморско. Инцидентът се размина на косъм, след като случаен минувач се хвърлил пред количката с новороденото, за да го спаси от удара. Пешеходецът, закрил с тялото си бебето е ранен, но опасност за живота му няма, съобщиха от болницата. Той е настанен в ортопедичното отделение със счупен крак и натъртвания на тялото. Рисковата ситуация се разиграла в около 16 часа в понеделник на пътна отсечка, водеща от Приморско към бившата Татова резиденция Перла. Неправоспособният Пеньо от Карнобат се метнал на лек автомобил „Пежо” с монтанска регистрация и настъпал педала. Докато фучал без книжка по платното, хлапакът изгубил контрол върху возилото, което излетяло от пътя вдясно право към пешеходците. \"Колата видимо стана неуправляема и тръгна към група туристи, които вървяха спокойно вдясно край пътя. Един мъж буквално се хвърли пред колата и предпази с тялото си майка с бебешка количка. Жената пък хукна с все сили настрани. На косъм се разминахме от страшна трагедия\", разказаха очевидци.  18-годишния карнобатлия е отведен в РПУ Приморско, където е тестван с дрегер, който обаче показал липса на алкохол. Тест за употреба на наркотици също бил отрицателен. Младежът обаче никога не е имал шофьорска книжка и не е имал право да шофира, уточниха от полицията.  Друга тежка катастрофа пък блокира в късния следобед пътя Бургас-Поморие и предизвика километрични опашки от автомобили. Три коли са катастрофирали близо до входа на Поморие и са буквално смазани. Мелето е станало с бургаски джип БМВ Х 5, такси и Дачия със варненска регистрация. Тежко пострадала е руска туристка, която е откарана в болница. Още няколко пътници от другите автомобили са по-леко ранени. За да бъдат извадени пострадалите, спасителни екипи рязаха на парчета една от колите. Заради жестоката катастрофа, отсечката Бургас - Поморие остана затворена часове наред, а движението бе пренасочено по обходен маршрут през с. Каменар.  Според очевидци, пътният инцидент е предизвикан от пострадалата рускиня, която се движела с автомобил взет под наем.", "date": "2018.08.20", "title": "18-годишен без книжка на косъм да прегази бебе (Обновена)"}
{"url": "https://www.monitor.bg:443/bg/a/view/karabinerite-pognaha-ultrasite-na-lacio-142165", "text": "Полицията в Рим е започнала издирването на част от тарторите на агитката на „Лацио“, които забраниха присъствието на жени в ядрото на сектора.  Преди първия мач за сезона с „Наполи“ се раздаваха флаери около стадиона, на които пишеше, че трибуната е „свещено място“, на което жените нямат място. „Тези, които избират стадиона като алтернатива на спокоен и романтичен ден на Вила Боргезе, трябва да отидат в други части\", пишеше на флаерът, подписан от „Direttivo Diabolik Pluto“, който е един от лидерите на ултрас групата Irreducibili. От полицията са започнали разследване по случая и е възможно да последват наказания заради дискриминационно поведение.", "date": "2018.08.20", "title": "Карабинерите погнаха ултрасите на „Лацио“ "}
{"url": "https://www.monitor.bg:443/bg/a/view/80-bitovite-gazovi-butilki-sa-bombi-sys-zakysnitel-142174", "text": "Поне 8 от 10 бутилки за пропан-бутан за битова употреба крият риск да гръмнат, защото нямат предпазен клапан, който при необходимост да изпуска излишната газ и така налягането в тях да падне до безопасни нива, научи „Монитор”. Става въпрос основно за стари бутилки от преди 2000 г., които се ползват в домакинствата и хората сами ходят да си ги пълнят, а не разчитат на доставка в къщи от специализирани фирми. „Налягането в бутилката в зависимост от сезона е от 1,5 до 6 атмосфери. Причината за нещастието в ботевградското село Скравена, където бутилка се взриви през януари 2009 г., бе именно липсата на такъв клапан”, каза Лъчезар Христов, имащ сервиз за газови уреди. Той показа как на старите вентили има само ревизионен отвор, затворен с плътен метален винт, а на новите предпазният клапан е или празна от външната страна тръбичка или има червена синтетична капачка, която под действието на налягането изхвърча и така се разбира, че клапанът се е задействал. По думите му не повече от 20% от бутилките за битова газ у нас имат такива клапани. От ДАМТН уточниха за „Монитор”, че няма регистър с информация колко и какви са бутилките с предпазен клапан и по-старите без. Според хора от бранша за разлика от бутилките на автомобилните газови уредби именно тези стари балони за пропан-бутан за бита са без предпазен клапан, а също нямат и нивомер, показващ какво количество е заредено в тях. В САЩ бутилките за битов пропан-бутан имат такива нивомери. За това у нас, както и в повечето страни от Европа зареждането на битови бутилки за пропан-бутан може да става само на специални пунктове. По данни на ДАМТН в цялата страна те са 311. На едно такова място в София се видя, че основно се пълнят повече туристически бутилки. Някои от клиентите, тръгнали на почивка извън града, даваха за зареждане по 7-8 балона. Други казваха, че ги ползват за да си готвят вкъщи. Собственикът на газстанцията Анатоли Господинов обясни за „Монитор”, че преди да започне пълненето на бутилката, кодът за вида й се задава в компютъра и на базата на данните от кантара се изключва подаването на газта към нея, когато бъде достигне максимално допустимото количество. „Обикновено то е до 80% от вместимостта на бутилката. На нея е изписано колко килограма максимално може да побере”, уточни той. По думите му основен проблем са течовете от бутилки, които с години не се поддържат от собствениците им. Според Яким Недков, управител на магазин за газови уреди, проблемите с бутилките с пропан-бутан за битова употреба почти винаги се получават през лятото, защото температурите се покачват и като се използват бутилки без предпазни клапани, рисковете се увеличават. „Хората, които пълнят бутилките на газстанциите трябва да гледат бутилката в какво състояние и тогава да решат дали да я напълнят. Прецени ли се, че е негодна, да се отказва пълнене. Когато има проблем, може да се смени кранът или главата на бутилката. Така нещата стават по-безопасни”, смята той. Недков твърди, че нерядко се използват в бита газови бутилки, които в други страни от Европа са изхвърлени и нашенци, връщащи се от там ги докарват в България. Също така от пунктове за скрап можело за малко пари да се купи газова бутилка, предадена там за старо желязо. Лъчезар Христов пък уточнява, че първо ги изкупуват като старо желязо. После друг ги купува, пребоядисва ги и продава като изправни. Повече подробности четете в хартиеното издание на \"Монитор\"", "date": "2018.08.20", "title": "80% от битовите газови бутилки са бомби със закъснител"}
{"url": "https://www.monitor.bg:443/bg/a/view/rumynski-shofiori-sa-sred-naj-chesto-katastrofirashtite-kraj-moreto-142149", "text": "Румънците най-често катастрофират от чуждите шофьори край морето. Това показва статистиката на местната полиция по повод на последните пътни инциденти. След най-тежкият от тях, варненски лекари в МБАЛ „Света Анна” се борят за живота на ранено 7-годишно дете от Румъния, което е пострадало тежко в поредната катастрофа. Тя е станала на 17 август край Генерал Тошево. Детето е пътувало в лек автомобил „Тойота” с румънска регистрация. Колата не е спряла на знак „Стоп” и е била пометена от движещия се по пътя с предимство товарен влекач DAF. По двете превозни средства са нанесени значителни материални щети. Водачите са с отрицателни проби за употреба на алкохол. Вчера стана ясно още, че други 2 румънки са се разминали с охлузни рани след катастрофа на пътя Русе – Варна. Черната статистика се попълва с всеки изминал ден с нови и нови инциденти, някои от които фатални. Рекордът на катастрофите с участието на румънски шофьори е за 6 инцидента с пострадали по пътищата във Варна и областта само за ден. Само за миналата година тежките инциденти във варненско са над 200, като 50 % от тях са с румънски шофьори. Много от катастрофите са причинени при движение с несъобразена скорост, какъвто бе неотдавнашния случай на автомагистрала „Хемус“ в района на Провадия с „Ауди“, управлявано от 29-годишен румънски гражданин, който загубил контрол над автомобила и се преобърнал в отводнителна канавка. При друг случай пострадаха 4 румънски граждани, пътуващи в „Хюндай“, управляван от жена, която загубила концентрация. Според данни на МВР за миналата година, у нас са наложени около 40 000 глоби, на обща стойност над 5 милиона лева. Събрани са едва 4% от тях. Статистика на ЕС пък сочи, че най-висока е смъртността по пътищата на Румъния и България, съответно 98 и 96 жертви на 1 милион души население. Най-много катастрофи със смъртни случаи (55%) стават на извънградските пътища и само 8% на автомагистралите. Други 37% от смъртоносните инциденти стават в градовете.", "date": "2018.08.20", "title": "Румънските шофьори най-често катастрофират край морето "}
{"url": "https://www.monitor.bg:443/bg/a/view/shumenec-specheli-konkursa-suveniri-na-bulgarika-142156", "text": "Кавал, изработен от еленски рог, дело на сръчния шуменски майстор Георги Димов, грабна приза за най-атрактивен сувенир в конкурс, организиран в рамките на ХХII Международен панаир на занаятите и изкуствата „Булгарика“ във Варна. На второ място бе класирана красива ръчно изработена кукла „Мария с народна северняшка носия“, чийто автор е Детелина Димитрова от Девня. Третото място бе за дървено пано „Жена с менци“, изработено от Тодор Танев от Варна. Победителят Георги Димов се занимава от 3 години с изработка на народни музикални инструменти, като се е специализирал предимно в гайди и кавали. „Също така съм музикант и свиря на кавал в ансамбъл „Мадара“ в Шумен. Този кавал от еленски рог е изцяло моя изработка. В конкурса „Сувенири“ реших да участвам с нещо по-различно. Оказа се, че идеята ми е печеливша“, коментира изкусният майстор. Победителят демонстрира и как се свири уникалния музикален инструмент, изработен от еленски рог. „По време на тазгодишното изложение общо 84 авторски произведения бяха изложени в специално изградена сувенирна палата, разположена до галерия „Къщата на майсторите“. Тук пред вас сме изложили 15-те сувенира, които гражданите на Варна и гостите на Панаира номинираха. От всичките 84 сувенира имаше много, които заслужаваха да достигнат до втория етап на конкурса, но в крайна сметка гласуването определи тези 15, каза Веселина Савова, организатор на Международния панаир на занаятите и изкуствата. Сред другите номинирани автори бяха още Михаил Аврамов, Миглена Ангелова, Петко Петков и Румяна Рангелова от Варна, Ралица Йовчева от Троян, Веса Вълова, Йордан Григоров и Студио „Коруджикови“ от София и Оксана Олеговна от Русия. Авторите на отличените произведения в конкурс „Сувенири“ ще получат грамоти за участие, а класиралият се на първо място  - парична награда от 150 евро. Те ще им бъдат връчени на официалното закриване на 22-ия Международен панаир на занаятите и изкуствата „Булгарика” на 21 август от 20 часа на сцена „Раковина” в Морската градина на Варна.  ", "date": "2018.08.20", "title": "Шуменец спечели конкурса „Сувенири” на „Булгарика”"}
{"url": "https://www.monitor.bg:443/bg/a/view/zadyrjaha-makedonec-izdirvan-v-rodinata-si-za-neplatena-izdryjka-142150", "text": "Варненският окръжен съд разгледа искане на Окръжна прокуратура – Варна за предаването на македонския гражданин Александър К. на властите в Македония, където да изтърпи наказание от 1 година „лишаване от свобода“. Съдът определи временна мярка за неотклонение „задържане под стража“ за 40 дни, до приключване на производството му по екстрадиция. Той е обявен за международно издирване от съдебните власти на Република Македония въз основа на Европейска заповед за арест, издадена на 25 февруари, 2016 г. от Първоинстанционния съд в Куманово. Алесандър е бил задържан на Летище-Варна на 17 август 2018г., при пристигането му на почивка в България със семейството. Според съдържанието на Европейската заповед за арест, причина за издирването на 40-годишния мъж е неплащането на издръжка на непълнолетната му дъщеря. Присъденото му наказание е 1 година лишаване от свобода, което трябва да изтърпи ефективно. Днес съдът, като съобрази всички представени доказателства и становища прецени, че искането за временно задържане на Александър е съобразено с изискванията на Европейската конвенция за екстрадиция, както и че е налице валидна заповед за арест. ВОС определи мярка за неотклонение „задържане под стража“, за да бъде гарантирано явяването на лицето на делото, на което ще се разглежда по същество искането на македонските власти за екстрадицията му.", "date": "2018.08.20", "title": "Задържаха македонец, издирван в родината си за неплатена издръжка"}
{"url": "https://www.monitor.bg:443/bg/a/view/alpinisti-ukrepvat-srutishtata-po-pytja-za-rilski-manastir-142158", "text": "Започва укрепване на ската над срутищата по пътя за Рилския манастир, информираха от Агенция „Пътна инфраструктура“. От вторник стартира изрязването на дърветата над трите срутища и обрушването на скатовете от алпинисти. Дърветата ще се премахват от собственика на гората - Рилският манастир. „Днес беше направен оглед на терена и е решено двете дейности да се извършват паралелно. След като завърши обрушването ще се монтират и мрежите. Първоначалното укрепване се очаква да приключи за срок от два месеца“, коментираха специалисти. Екип от геодезисти работи върху набелязването на мерки за дълготрайното решаване на въпроса в този участък. За укрепването на ската Агенция „Пътна инфраструктура“ подготвя документация за стартиране на обществена поръчка за изработване на технически проект и извършване на укрепителни и обезопасителни работи в участъка. Целта е проучвателно-проектанските работи да изяснят инженерно-геоложките условия в района на срутищните процеси, причините за тяхното възникване и да бъдат предложени конкретни мероприятия за трайното укрепване, възстановяване и недопускане в бъдеще на срутване на скални маси върху пътното платно. Движението в отсечка от 250 м по пътя до Рилския манастир ще продължи да се осъществява в една лента. Участъкът е сигнализиран с необходимите пътни знаци, а скоростта е ограничена до 40 км/ч. Преминаването е безопасно и шофьорите трябва да карат спокойно. Укрепителните дейности няма да се извършват в петък и в почивните дни - събота и неделя, когато Рилският манастир се посещава от повече туристи, поклонници и трафикът е по-интензивен. За да не се затруднява движението на 28 август /вторник/ – Голяма Богородица по стар стил, също няма да се предприемат ремонтни работи.", "date": "2018.08.20", "title": "Алпинисти укрепват срутищата по пътя за Рилски манастир"}
{"url": "https://www.monitor.bg:443/bg/a/view/spipaha-na-granicata-top-kradec-tarashil-morski-hoteli-142160", "text": "Топ крадец, тарашил цяло лято хотелите в Слънчев бряг заловиха ченгетата. 33-годишният Сандьо И. от Бургас е бил закопчан на ГКПП Калотина при опит да избяга в чужбина. Апашът е с богато криминално досие и ще бъде изправен пред съда за серия от кражби. Сандьо \"заработвал\" предимно по хотелите в най-големия черноморски курорт. Маскиран като турист, той пристигал и се интересувал какви са цените и условията за почивка. Изчаквал сгоден случай, когато служителките на рецепция напуснат работното си място и бързо преравял касите. По идентичен начин обирал и СПА-центровете в хотелските комплекси. Отделно от това, обиграният крадец тарашил наред и хотелските стаи. До момента ченгетата са събрали доказателства за общо откраднати от Сандьо над 5000 лева, но по-всяка вероятност плячката му ще се окаже в пъти по-голяма. ТОт полицията съобщиха, че той е криминално проявен и осъждан.  \"На 6-ти юли арестуваният е извършил кражба на сумата от 375 лв. от регистратурата на хотел във вилна зона “Чолакова чешма” в село Кошарица. На 2-ри август около 17.00 ч. е извършена кражба на сумата от 873 лева от рецепцията на спа-центъра в хотел в Слънчев бряг. На 5-ти юни откраднал мобилния телефон на 20-годишна българка, като кражбата е извършена през незаключена входна врата. На 14-ти август извършил кражба на лични документи, две дебитни карти, мобилен телефон и сумата от 180 лв., отнета от офис-помещение в хотел в Слънчев бряг\", казаха от полицията. От чуждата дебитна карта, крадецът източил точно 1 600 лв.  Серийният обирджия е направил пълни самопризнания за всеки един от случаите и вече е привлечен като обвиняем. Наложена му е мярка “задържане под стража”.", "date": "2018.08.20", "title": " Спипаха на границата топ крадец, тарашил морски хотели"}
{"url": "https://www.monitor.bg:443/bg/a/view/kipyrski-i-bg-eksperti-bistrjat-sluchaja-olimpik-142162", "text": "Да има незабавна среща на експертно ниво между представители на КФН и кипърското финансово министерство, за това е настояла вицепремиерът и външен министър Екатерина Захариева, която прие на среща посланика на Кипър у нас Мариос Кундуридес. „Засегнати са много хора, а все още нямаме официална информация от кипърската страна относно процедурата, по която ще бъдат изплатени обезщетенията\", заявила Захариева по време на срещата, съобщиха от МВнР. Захариева заявила, че сме готови веднага да пратим експерти от КФН в Кипър, както и да приемем техни специалисти у нас. Посланик Кундуридес уверил вицепремиера, че ще съдейства за организирането на среща и изясняването на детайлите по случая. На разговора в Министерството на външните работи е присъствала и председателят на Комисията за финансов надзор Карина Караиванова, която информира посланик Кундуридес за запитването до кипърското финансово министерство. Документът е изпратен на 7 август 2018 г, но до момента все още не е получен отговор.", "date": "2018.08.20", "title": "Кипърски и БГ експерти бистрят случая „Олимпик“"}
{"url": "https://www.monitor.bg:443/bg/a/view/plejofite-za-shampionskata-liga-prjako-po-tv-kanalite-na-a1-i-na-live-a1-bg-142153", "text": "Спортните канали на А1 ще излъчат пряко трите първи мача от плейофната фаза в Шампионската лига този вторник, 21 август, от 22.00 ч. Залогът за отборите е повече от висок, тъй като победителите от двойките ще си гарантират място в груповата фаза на надпреварата. По MAX Sport 1 феновете ще могат да проследят пряко сблъсъка от сръбската столица Белград между местния \"Цървена звезда\" и австрийския \"Ред Бул\" от Залцбург. По същото време – вторник от 22.00 ч., MAX Sport 2 ще излъчи мача \"Бенфика\" срещу ПАОК. Онлайн платформата Live.a1.bg пък ще предложи на pay-per-view двубоя между \"Бате\" (Борисов) и ПСВ (Айндховен), като мачът е отново от 22.00 часа. С трите сблъсъка от плейофната фаза стартира и излъчването на Шампионската лига в каналите на А1 във вторниците. Феновете на футбола ще имат възможност да гледат два пъти повече мачове от турнира на живо, защото двубоите вече ще се излъчват с два начални часа – 19.55 и 22.00 ч., вместо досегашната схема, в която срещите започваха по едно и също време – 21.45 ч. През последните 5 сезона испанските клубове наложиха тотална доминация в надпреварата – един път триумфира \"Барселона\" и 4 пъти \"Реал\" (Мадрид), като Кралския клуб е в безпрецедентна серия от 3 последователни купи. Този сезон обаче \"Белия балет\" ще трябва да защитава отличието без суперзвездата си Кристиано Роналдо, който премина в състава на \"Ювентус\".", "date": "2018.08.20", "title": "Плейофите за Шампионската лига - пряко по ТВ каналите на А1 и на Live.a1.bg"}
{"url": "https://www.monitor.bg:443/bg/a/view/zdravnijat-dans-vleze-v-slivenskata-bolnica-obzor-142159", "text": "Здравният ДАНС, както е известна Изпълнителната агенция „Медицински одит“, влезе на проверка в сливенската болница „Д-р Иван Селимински”, за да провери обстоятелствата около смъртта на родилката Ренета Томова. Проверката е по разпореждане на здравния министър Кирил Ананиев. Междувременно БЛС изказа своите искрени съболезнования към близките на пациентката и апелира „за повече толеранс от обществото към българските лекари и за търпение за установяване на нарушения по надлежния ред, тъй като всеки един човек има право на справедлив процес за изясняване на вина“. Не е имало лекарска грешка при смъртта на родилката, твърдят в същото време от лечебното заведение. От там отрекоха твърдението на близките на починалата жена, че при раждането са използвани удари в корема. Не е имало време за секцио при раждането на малката Мария и форцепсът е бил единственият вариант пред екипа, категоричен е директорът на болницата. „Раждането е започнало като нормално раждане. В един момент напъните на родилката са станали неефективни, главата на детето вече е била прорязала, затова се е наложило раждането да бъде с инструмент. Родилката, след като се влошава, й е направен скенер. Няма счупени ребра. Няма счупена ръчичка и на детето. Никой не е скачал върху родилката, няма такова нещо. Възможно е някой да я е натискал”, заяви Весислав Петров, цитиран от Нова ТВ.  Вчера от болницата оказаха да дадат на близките епикризата на Ренета. Пред лечебното заведение пък се проведе протест. Междувременно във Фейсбук майки настояха за законови промени, забраняващи раждане с натиск върху корема.", "date": "2018.08.20", "title": "Здравният ДАНС влезе в сливенската болница (Обзор)"}
{"url": "https://www.monitor.bg:443/bg/a/view/el-maestro-napravihme-stypka-nazad-kym-realnostta-142152", "text": "Двама от тримата футболисти на ЦСКА, които получиха травми през последните две седмици, ще отсъстват дълго от терените. Става въпрос за Жеферсон и Енрике, които почти сигурно няма да са възстановени дори за дербито с „Левски“ на 29 септември. Добрата новина за „червените“ е, че друг контузен - Жоржиньо, ще се възстанови по-бързо от очакването, като фланговият футболист ще пропусне следващите два двубоя на своя тим срещу „Верея“ и „Ботев“ (Пловдив), но ще се завърне за срещата с „Черно море“, която е след паузата за националните отбори. „Червените“ ще опитат да привлекат и двама нови футболисти в този период, като треньорът Нестор Ел Маестро е заявил пред ръководството, че има нужда най-вече от офанзивен халф и крило. Наставникът остана доволен от своите футболисти, въпреки загубата от „Лудогорец“ в последния кръг и отстъпването на първото място на „Левски“. Специалистът дори коментира, че за него резултатът не е изненадващ. „Загубихме от най-добрия отбор в България. Имахме големи надежди, но не е краят на света, загубихме от шампиона. Направихме малка стъпка назад към реалността\", заяви треньорът на ЦСКА. „Шампионатът е много дълъг и не се губи и печели всичко в първите мачове. Надявам се да направим в четвъртък един добър мач и да влезем в групите на Лига Европа“, пожела си Аутори.   Умерен в коментарите си бе и изпълнителният директор Ангел Петричев, според когото за шампионите ще бъде по-трудно в Първа лига, ако се класират в групите на Лига Европа. „Трябва да сме много големи наивници, ако мислим, че сме абонирани за титлата“, сподели Петричев.", "date": "2018.08.20", "title": "Ел Маестро: Направихме стъпка назад към реалността"}
{"url": "https://www.monitor.bg:443/bg/a/view/razchetoha-genoma-na-pshenicata-142151", "text": "Международен екип учени за пръв път успя да разчете пълния геном на меката пшеница, преде АФП. По думите на един от авторите на изследването, Костя Каниука от изследователския института Ротамстед, новите знания ще позволят на специалистите да идентифицират гените на пшеницата, които са от ключово значение за земеделието. Разчитането на генома ще даде силни козове в ръцете на учените в борбата срещу гъбичните заболявания по пшеницата. Пшеницата изхранва над една трета от световното население и дава една пета от калориите, консумирани от хората. Но тази култура е трудна за отглеждане в топли и сухи условия, които явно ще стават все по-разпространени във връзка с климатичното затопляне. Според експертите светът се нуждае от по-устойчиви на болести разновидности на пшеницата и на сортове, които се нуждаят от по-малко влага в сухи условия. Разчитането на генома ще даде бърз и значителен ефект в полза на производителите на пшеница, като по този начин ще бъдат развити елитни сортове. То е коствало на специалистите 13 години упорит труд, тъй като пшеницата има пет пъти повече гени от човека (107 891 при тази зърнена култура срещу 20 хиляди при Хомо сапиенса).", "date": "2018.08.20", "title": "Разчетоха генома на пшеницата"}
{"url": "https://www.monitor.bg:443/bg/a/view/marius-kurkinski-stava-ovchar-kraj-ivajlovgrad-142138", "text": "Мариус Куркински ще се превъплъти в пастир от Източните Родопи и ще снима как пасе стадо овце в околностите на живописното село Плевун. За снимачните планове, които един от най-креативните български творци ревниво пази в тайна, разказаха местни хора. Куркински бил очарован от природата в община Ивайловград. Плевун е малко селце със запазени То се намира на няколко километра от границата с Гърция. Запазена марка на някогашните строители е било да изграждат покривите от слепени плочки от гнайс – минерал , подобен на мрамора, който се намира в изобилие в тази част на Хасковска област. Мариус гостувал и във фермата на местния агробизнесмен Мирослав Хусков. Двамата обсъдили идеята да построят архаична колиба и кошара за овце. Актьорът режисьор ще ги използва за декор в дебютния си пълнометражен игрален филм, а след това Хусков възнамерявал да ги запази и Куркински се е срещнал и с младите актьори от самодейната театрална трупа в Ивайловград. Това било и неформален кастинг за статисти – изпълнители на епизодични роли в бъдещия филм. Вероятно снимачният екип ще акостира в Плевун през есента. Преди 2 години Мариус Куркински спечели субсидия на конкурсна сесия на Националния филмов център с проекта си „Засукан свят“ по разкази на Николай Хайтов. По регламент държавното финансиране за никобюджетната лента възлиза на сума до 500 000 лв. Сценарист на проекта е Емил Бонев. По разкази на класика на Родопите Мариус създаде два забележителни моноспектакъла – „Сътресение“ и „Черно пиле“, а сега освен режисьор ще бъде и в главната роля в бъдещия си филм. Той ще трябва да представи героя си в различни възрасти на екрана – от младеж до старец, един от малцината останали мъже в обезлюдено от войната село.", "date": "2018.08.20", "title": "Мариус Куркински пасе овце край Ивайловград"}
{"url": "https://www.monitor.bg:443/bg/a/view/zadyrjaha-uchenik-za-razprostranenie-na-narkotici-142147", "text": "Окръжният съд във Варна определи постоянна мярка „задържане под стража“ на 19-годишния ученик Исидор И., обвиняем за разпространение високорискови наркотични вещества. Срещу него има още 3 висящи производства по същия член на Наказателния кодекс. При опит на органите на полицията за проверка на самоличността на Исидор по настоящето досъдебно производство, той избягал и се укрил. Престъплението, в което е обвинен младежът е тежко по смисъла на закона и НК предвижда наказание „лишаване от свобода“ от 2 до 8 години и глоба от 5 000 до 20 000 лв. Като разгледа събраните до момента гласни и писмени доказателства, протоколи от претърсвания и изземвания, съдът прецени че предвид характеристиката на действията му и високата обществена опасност, има реална опасност той пак да се укрие и да извърши друго деяние. Затова определи най- тежката мярка за неотклонение „задържане под стража“.", "date": "2018.08.20", "title": "Задържаха ученик за разпространение на наркотици"}
{"url": "https://www.monitor.bg:443/bg/a/view/mateo-salvini-podpuka-diskotekite-142142", "text": "След мигрантите вицепремиерът и министър на вътрешните работи Матео Салвини подпука и дискотеките. От началото на лятото силите на реда в Италия, чиито началник е той, са затворили с нарочни заповеди 80 нощни заведения. На практика те са капка в морето – клубовете за нощни птици между Алипите и Сицилия са към 2500 с годишен оборот повече от 1 млрд. евро. Но поне досега броят на заведенията, спуснали кепенци за такъв кратък период, не е надхвърлял броя на пръстите на едната ръка. Като нарушенията им най-често са били за дребни данъчни измами или за неспазване на хигиенно-санитарните изисквания. Докато основните причини за затварянето на 80-те дискотеки през това лято са били на първо място превръщането им в арени на насилие и побоища, а на второ – в щедри супермаркети на всякакви наркотици. „Налице е невиждана ескалация на напрежението в обществото и за съжаление през нощните часове дискотеките се превръщат в негов отдушник!“ – заяви пред медиите шефът на браншовия синдикат Маурицио Паска. Той посочи, че младите хора вече идват в нощните клубове не за да се забавляват, а за да се разтоварят от проблемите на битието чрез дрогиране, кавги и масови побоища. „Ето защо предложих на Матео Салвини да вкара полицията и в дискотеките, дори това да стане за наша сметка!“ – обяви още Маурицио Паска. Браншовият синдикален шеф подчерта, че ако тази стъпка не бъде предприета, тоест ако силите за сигурност не въведат ред в нощните заведения, то тепърва ще бъдат затваряни много от тях. „А жертвите не са само младите хора, откарани в болница след безсмислени свади, но самите ние, тъй като оставаме без работа!“ – каза още Паска. Свидетелство за повсеместното превръщане на дискотеките в насилствен отдушник на младите хора е фактът, че затворените заведения не са само по морето, а и в градовете. Така например последният нощен клуб, който е спуснал завчера кепенци заради побоища с ранени, за кражби и разпространение на наркотици, се намира в Рим, до древния мост „Милвио“. Ден преди това пък бе затворена пак зарад свади между надрусани млади хора е дискотеката „Фелини“ в сателитното градче на Милано – Поляно.", "date": "2018.08.20", "title": "Матео Салвини подпука дискотеките "}
{"url": "https://www.monitor.bg:443/bg/a/view/i-publikata-s-medali-ot-svetovnoto-na-graciite-142143", "text": "Уникална възможност да притежават медал от световно първенство по художествена гимнастика ще имат всички зрители в „Арена Армеец“ между 10 и 16 септември. Тогава София ще бъде домакин на шампионата на грациите, а в залата ще има специален щанд, от който всеки желаещ ще може да закупи реплика на златното отличие, придружено с диплома със собственото му име. Общо 300 кг злато, сребро и бронз вече бяха доставени в България, съобщиха от федерацията. За тях ще се борят и нашите Катрин Тасева, Невяна Владинова и Боряна Калейн, както и момичетата от националния ансамбъл. „Нека заедно напълним залата и да покажем подкрепата си към нашия отбор. Какво по-хубаво от това да спечелиш медал пред родна публика\", призова Радина Филипова, талисман на световния шампионат. С реплики на медалите и дипломи президентът на БФХГ Илиана Раева ще награди и всички бивши президенти на федерацията, на клубовете, както и всички наши деятели на този спорт, работили в международен план от неговото създаване. \"За мен е много важно всички тези хора да усетят, че са част от световното и че със своята дейност и отдаденост към спорта ни също са неизменна част от славната история на българската художествена гимнастика и гордото й настояще“, коментира Раева. Утре в 12:30 часа пък в градинката до Народния театър в София ще бъде открита изложба \"Златните момичета\", посветена на отбора ни по художествена гимнастика.  ", "date": "2018.08.20", "title": "И публиката с медали от световното на грациите"}
{"url": "https://www.monitor.bg:443/bg/a/view/17-mosta-na-hemus-i-trakija-plachat-za-remont-142141", "text": "17 моста и други съоръжения по автомагистралите \"Хемус\" и \"Тракия\" са за ремонт, защото са в лошо експлоатационно състояние. \"Ако тази и следващата година не извършим тези планови ремонти, ни грози опасността след 3-4 години да затворим в някои участъци и двете магистрали.\" Това заяви министърът на регионалното развитие Николай Нанков по време на пресконференция в Министерския съвет вчера . По време на правителственото заседание миналата седмица премиерът Бойко Борисов поиска от министъра на регионалното развитие да изготви решение, с което да се започне ремонт на всички мостове, които имат нужда от това. Тогава Николай Нанков обяви, че общо 211 моста у нас плачат за ремонт и обеща до 20 август да бъде изготвен график и механизъм, по който ще стартира и ще бъде оссигурено финансирането на ремонта на съоръженията. През миналата година са ремонтирани 7 моста по двете автомагистрали, тази година се ремонтират 3 моста на аутобана „Хемус\", сред които съоръжението на Коренишки дол на 37-ми км., съоръжението на 33,6-и км в посока от Варна към София, близо до тунел \"Витиня\", съоръжението на Потоп и две мостови съоръжения на АМ \"Тракия\" - на 20-и километър и на 37-и километър. Ремонтите по двете магистрали ще приключат до 1 ноември тази година, обеща строителният министър. За последния мост Нанков припомни, че е бил компрометиран, когато преля общинският язовир при Ихтиман. За ремонта на всичките мостови съоръжения, които регионалният министър изброи и са в процес на ремонт, са предвидени над 130 млн. лева Нанков заяви, че било хубаво, че били изготвени работните проекти и конструктивните становища за ремонт на всичко, което трябва да се ремонтира. А до края на годината ще започне ремонтът на още три съоръжения – две по автомагистрала \"Хемус\" и едно на \"Тракия\". Нанков призова шофьорите да бъдат търпели, преминавайки през участъци, на които текат ремонтни дейности, защото това се прави в името на тяхната безопасност. Останалите мостове, според възможностите на бюджета, планово ще бъдат ремонтирани в рамките на 2019 - 2020 г.”, коментира Нанков, който заедно с финансовия министър Владислав Горанов представиха на премиера разчет на необходимите средства за ремонт на мостови съоръжения по магистралите и първокласните пътища, които са в тежко експлоатационно състояние. \"Не трябва да чертаем апокалиптични картини. Съоръженията и досега са поддържани в съответни конструктивни и експлоатационни характеристики, в нелошо състояние, но експлоатационният им срок от 40-45 г. е на път на изтече, допълни още Николай Нанков. Междувременно вчера заради авария по електропреносната мрежа временно спря токът в тунел \"Кривия\" на път I-1 /E-79/ Благоевград – Кулата, в района на Кресненското дефиле.", "date": "2018.08.20", "title": "17  моста на „Хемус“ и „Тракия“  плачат за ремонт "}
{"url": "https://www.monitor.bg:443/bg/a/view/svetovnoto-po-motokros-se-zavryshta-v-sevlievo-142146", "text": "Световният шампионат по мотокрос в класовете MXGP и MX2 се завръща на мотополигона \"Горна Росица\" край Севлиево след 4-годишно прекъсване. Този уикенд признатото многократно за №1 трасе в света ще посрещне и надпреварата от европейското първенство в 2 класа - ЕМХ250 (250сс, четиритактови мотоциклети) и ЕМХ300 (300сс, двутактови). До момента за участие в Гран при на България 2018 са подали заявки 150 състезатели от 33 страни (MXGP - 32, MX2 - 30, EMX250 - 58 и EMX300 - 30). В събота 4-те класа имат по една свободна тренировка и една квалификация, а в неделя ще има общо 6 манша в битката за призовете. В най-мощния клас MXGP (350-450cc, 4-тактови мотоциклети) се води здрава битка между Джефри Херлингс (Хол) с КТМ и Антонио Каироли (Ит) също с КТМ. Досега италианецът има две победи в Севлиево (2014 - МXGP, 2007 - МХ2), а холандецът е също с две (МХ2 - 2013 и 2014). В този клас ще се пусне и нашият Петър Петров с \"Хонда\". В неделя Петър Петров спечели три точки от 16-ия кръг на световния шампионат - в Гран при на Швейцария във Фрауенфелд-Гахнанг. Той завърши на 19-о място в първия манш на 450-кубиковия клас и 20-о във втория. Джефри Херлингс беше най-бърз и в двете състезания. В първото той се възползва от падане Кайроли и заслужи 12 точки повече за класирането. Холандецът финишира с 4,858 сек. пред Клеман Десал (Бел) с \"Кавазаки\", а трети остана Роман Февр (Фр) с \"Ямаха\". Във втория манш Херлингс изпревари с 14,868 сек. Февр и двамата заеха първите две места на подиума, а Десал остана трети. Кайроли взе 22 точки по-малко от Херлингс като цяло, след като удари коляното си при падането в първия манш. Италианецът ще започне Гран при на България този уикенд с пасив 58 точки от лидера.", "date": "2018.08.20", "title": "Световното по мотокрос се завръща в Севлиево"}
{"url": "https://www.monitor.bg:443/bg/a/view/egiptjanite-praveli-mumii-oshte-predi-faraonite-142144", "text": "Египтяните са балсамирали мъртвите си още преди времето на фараоните и на по-голяма територия, отколкото мислеха специалистите досега, съобщи ДПА. Изследване на известна праисторическа мумия, за която се смяташе, че се е запазила естествено от престоя в горещия сух пясък в Южен Египет, показа, че балсамирането е започнало 1500 години по-рано, отколкото мислеха специалистите досега. Мумията на 5600 години се съхранява в Египетския музей в Торино, Италия. \"Като комбинирахме химически анализ с визуален преглед, генетични изследвания, въглеродно датиране и микроскопски анализ на платното, потвърдихме, че ритуалното мумифициране е направено около 3600 г. на мъж на възраст от 20 до 30 години, когато той е починал\" каза египтоложката Джейна Джоунс от университета Маккуори в Сидни. Учените разкриха и използваните за мумифицирането материали - растително масло, загрята смола от иглолистно дърво, екстракти от ароматни растения и растителна захар и дъвка. С тях са напоени платовете, в които е увито тялото. В тази \"рецепта\" има антибактериални съставки, използвани в подобни пропорции през пика на мумифицирането 2500 години по-късно. Междувременно специалисти определиха пола и възрастта на хората, чиито кости бяха намерени в древния черен гранитен саркофаг, открит в Александрия през юли, съобщи АП. Костите принадлежат на 20-годишна жена, на мъж към края на 30-те и на мъж в началото на 40-те. Единият от черепите има отвор, насочващ към \"хирургическа интервенция\", каза ръководителят на изследването Зейнаб Хашиш. В някои от костите е открито злато. Червената течност, намерена в саркофага, е от отпадни води. Саркофагът от черен гранит е с височина 1,85 м, с дължина 2,65 м и широчина 1,65 м. Той е на 2000 г. и е най-големият, намиран в Александрия. Гробницата е от периода на Птолемеите.", "date": "2018.08.20", "title": "Египтяните правели мумии още преди фараоните"}
{"url": "https://www.monitor.bg:443/bg/a/view/cvetan-vasilev-razprodal-za-skrap-peshtite-v-parachin-142140", "text": "От 20 пещи в Сръбската фабрика за стъкло само 2 функционират, а останалите са спрени или продадени за старо желязо по времето на Цветан Василев. Това информира сръбският вестник „Блиц“, позовавайки се на данни от доклада, който ръководството на фабриката обяви преди около 10 дни и в който е направен опис на състоянието и механизацията на фабриката. Детайлно е описана съдбата на всички производствени мощности във фабриката, като се оказва, че 2013 г. е фатална за по-голямата част от тях, тъй като това е периодът, в който повечето пещи са спрени и разпродадени за скрап. „От 20 пещи са запазени само две. Всичко останало и разрушено и продадено за старо желязо, включително и 20 производствени машини“, гласи официалното заключение на доклада. Документът е подписан от генералния и изпълнителния директор по техническите въпроси на фабриката. „Този доклад е най-добрата илюстрация на пагубното управление, на което беше подложена фабриката от 2007 г., когато в нея влезе Василев“, пише „Блиц“. В предишните си броеве сръбската медия писа кой помага на българския бизнесмен в Сърбия от 2012 г., а и преди това. Както е известно, той се скри в Сърбия през 2014 г. заради страх, че е издирван от българските власти заради източването на близо 4,7 млрд. лв. от парите на вложителите в управляваната от него Корпоративна търговска банка. И в Сърбия той е разследван от специализираната прокуратура за борба с организираната престъпност. А междувременно в съда в Крагуевац продължава делото, което ще реши дали фабриката да бъде обявена в несъстоятелност.", "date": "2018.08.20", "title": "Цветан Василев разпродал за скрап пещите в Парачин"}
{"url": "https://www.monitor.bg:443/bg/a/view/vnukyt-na-kusto-razpechatva-koralovi-rifove-s-3d-printer-142139", "text": "В световен мащаб кораловите рифове изчезват. Една четвърт от тях са непоправимо увредени. Според Световния фонд за дивата природа, това се е случило заради замърсяването, прекомерния риболов, изменението на климата и дори заради слънцезащитните кремове. Учените, които се занимават с изследване на моретата търсят нови начини да спасят кораловите рифове. Част от изобретенията им включват роботи, които възпират морските звезди и парфюм за морски охлюв. Легендарният изследовател на океана, природен защитник и режисьор на документални филми Жак Кусто прекарва живота си, показвайки на хората чудесата на моретата, по-късно обръща вниманието на обществеността върху опазването на морската среда и заплахите от замърсяването. Сега неговият внук Фабиен Кусто иска да възстанови световните океански рифове с помощта на корал, създаден от 3D принтери. В природата скелетите на кораловите рифове са съставени от калциев карбонат. В него именно живеят миниатюрните организми, наречени полипи. Полипите изграждат свои собствени рифове, но го правят твърде бавно – само със сантиметър на година. Това е твърде недостатъчно, за да заменят коралите, които са унищожени. Кусто се надява, че напечатаните 3D релефи на скелети, изградени отново от калциев карбонат, ще примамят полипите да живеят в тях. „Ние експериментираме с изграждане на корали от веществото, от което са съставени истинските корали в природата“, заявява Кусто. „Природата работи много по-добре, отколкото бихме могли да си представим. Защо не се възползваме от нейния пример при създаване на кораловите структури?“ Фабиен е изработил разнообразни порести текстури и повече от 30 коралови фигури, за да имитира външния вид на естествен коралов риф. Всъщност тези принтирани рифове вече са поставени на дъното на океана или са интегрирани директно в съществуващи рифове. Изследователите от Центъра за обучение по океанология „Фабиен Кусто“ провеждат експетименти с този метод. Първата подобна разработка е преминала изпитания още преди пет години в Персийския залив и се смята, че е успешна. Поставените още тогава във водата структури след 8 месеца започнали да се покриват с полипи, в тях се заселват рифови риби, а екосистемата започва да се възстановява. Подобни 3D-коралови рифове вече има и в Средиземно море, край бреговете на Австралия и в Карибския басейн. Най-големите надежди на учените е спасяването на Големия Бариерен риф. Големият бариерен риф, който може да се види от Космоса, обхваща 348 хил. квадратни километра (по-голям е по площ от Италия) и е обявен за световно културно наследство през 1981 г. от ЮНЕСКО. Това е една от екосистемите с най-голямо биоразнообразие в света и дом на милиони морски форми на живот. През последните години тя страда от нашествие на вид морски звезди, известен с името \"трънен венец\", от окисление на океана и от явление, при което коралите се избелват в резултат от високите температури. Да се изсветлят облаци, за да отразяват по-добре слънчевата светлина или морето да бъде покрито със защитен слой са някои от проектите, които австралийското правителство проучва, за да бъде защитен застрашеният от климатичните промени Голям бариерен риф. През 2016 г. и 2017 г. Големият бариерен риф бе засегнат от избелване вследствие на покачването на температурите на водата. Специалисти смятат, че 2300-километрова зона е понесла непоправими щети. Австралия ще вложи 380 млн. долара (500 млн. австралийски) през следващите години за възстановяване и опазване на Големия бариерен риф. Средствата ще са за възстановяване на кораловия риф, подобряване качеството на водата, борба с вредители и увеличаване на устойчивостта на коралите към по-високи температури и ярка светлина. Правителството обеща да води борба с климатичните промени, но също да проучи краткосрочни мерки, за да осигури временно „облекчение” на най-големия коралов риф в света. През януари Канбера отправи призиви към учените, като отпусна 2 млн. австралийски долара, за да се финансират иновативни идеи, които ще дадат възможност да бъде спасен Големият бариерен риф. Той е застрашен също от индустриалната и селскостопанската дейност, както и от инвазивната морска звезда Ancanthaster planci, наричана също Трънен венец, която се храни почти изключително само с корали. Шест проекта, селектирани от 69 предложения, ще бъдат тествани, за да установи дали са приложими. Единият от тях предвижда облаци да бъдат изсветлени, като в тях се инжектират кристали морска сол. Това ще увеличи отражателната способност на облаците. Дейвид Мийд от Австралийския институт за морски изследвания заяви, че предложението има потенциал, макар че на пръв поглед може да изглежда ексцентрично. „Екипът ни обмисля възможността да бъдат инжектирани милиарди капчици морска вода в секунда”, поясни той. „Водата се изпарява и остават кристали морска сол, които се реят във въздуха. По този начин ще бъде увеличено количеството отразена слънчева светлина”, допълни Мийд. Друга идея е свързана със свръхтънък биоразградим слой, съдържащ отражателни частици. С него ще бъдат покрити някои рифове, за да бъдат защитени от климатичното затопляне. „Хубавото е, че слоят е с дебелината на молекула”, отбеляза Андрю Негри от същия институт. „След като си плувал в него, той ще се самовъзстанови”, допълва експертът.", "date": "2018.08.20", "title": "Внукът на Кусто разпечатва коралови рифове с 3D-принтер"}
{"url": "https://www.monitor.bg:443/bg/a/view/vryshtat-v-germanija-poslednija-ot-osem-tinejdjyri-obvineni-v-iznasilvane-na-13-godishno-momiche-142128", "text": "Последният от осемте български тинейджъри ще бъде екстрадиран в Германия по искане на прокуратурата на тамошния град Вупертал по обвинение за участие в изнасилване и блудство с 13-годишно момиче, реши апелативният съд в Пловдив. Според германското държавно обвинение 15-годишният Иван М. е участвал в гаврата, която е била на 21 април т.г. в град Фелберт. Според адвоката на Иван – Снежанка Почева, подзащитният й не е участвал в изнасилването и блудствените действия. Иван се е присъединил към групата български тинейджъри в края на гаврата и само е наблюдавал отстрани. Според германското законодателство обаче и това е престъпление и подлежи на наказателно преследване. „Той е все пак 15-годишно дете, но по тяхното законодателство това се води съучастие. Той само е стоял отстрани и не е участвал в престъплението. Няма никакво участие в самото изнасилване. Други две деца са били активните в изнасилването, а четирима са снимали. Но той нито е от тези, които са изнасилвали, нито е от тези, които са снимали. Само с още едно момче са стояли отстрани и са гледали”, обясни адвокат Почева за Агенция Монитор. Апелативният съд в Пловдив обаче прие, че искането на германските власти е основателно и отговаря на изискванията на закона. В eвропейската заповед за арест на Иван М. е посочено, че според германското законодателство се касае за тежък случай на сексуална злоупотреба  над деца, извършена колективно от няколко лица.  Също така е записано, че предвиденото според приложимия за непълнолетни лица закон в Германия, максималното наказание за извършените престъпления е лишаване от свобода до 10 години. Заседанието на съда бе проведено при закрити врати, а решението е окончателно. След престъплението в Германия Иван и семейството му се върнали в пловдивския квартал „Столипиново”, откъдето са всъщност. Според адвоката на тинейджъра връщането им у нас не е било бягство от правосъдието. Причината била, че бащата на обвиненото момче е загубил работата си и семейството е трябвало да се прибере в родината.  ", "date": "2018.08.20", "title": "Връщат в Германия последния от тинейджърите, обвинени в изнасилване"}
{"url": "https://www.monitor.bg:443/bg/a/view/9-gorski-dejurjat-denonoshtno-v-gorata-nad-karlovo-142136", "text": "9 служители на Горското стопанство в Карлово са дежурили през цялата нощ срещу понеделник, за да предотвратят наново разгаряне на пожара в местността „Боровият триъгълник”. Огънят напълно е локализиран, въпреки че около 8 часа сутринта на 20 август е имало три нови огнища, които са били бързо потушени. Това съобщи шефът на Горското стопанство в Карлово инж. Златю Кличев. „4 патрула съм пуснал, които дежуриха през цялата нощ. Периметърът на всеки от патрулите бе около 150 -200 метра. Хората вървят с пръскачки с вода на гърба и с мотики, за да може, ако отнякъде нещо пак пламне, да го загасят”, каза инж. Кличев. По думите му новите разгаряния се получили, защото на мястото на пожара още имало тлеене и вятър. „Я някоя шишарка ще прехвръкне през просеката, която сме направили, за да ограничим пожара, или съчка и наново пламва. Но освен патрулите, сме позиционирали и хора, които отдалече да гледат за нови пушеци. Ако видят, звънят по телефоните и хората отиват на мястото, за да гасят”, каза още той. Местността е изключително труднодостъпна. Теренът е с наклон от около 38 градуса и затова гасенето на огъня е било много трудно. Вече, след потушаването на пламъците, е ясно, че пожарът е бил обхванал борова гора с площ между 80 и 100 дка, каза още шефът на Горското в Карлово. Според местните хора от подбалканския град най-вероятните виновници за случилото се са младежи, които са запленени от дивите и непристъпни местности у нас и ги посещават. Дали пожарът в труднодостъпната местност над Карлово е бил причинен от такива нехайни туристи, не е ясно, защото огънят е унищожил всички доказателства.  ", "date": "2018.08.20", "title": "9 горски дежурят денонощно в гората над Карлово"}
{"url": "https://www.monitor.bg:443/bg/a/view/remontirat-900-uchilishta-v-stranata-142130", "text": "В близо 900 училища в страната протичат ремонти дейности. Това заяви образователният министър Красимир Вълчев след като присъства на церемонията по присъждане на почетното звание „Доктор хонорис кауза“ на японски учен и нобелов лауреат проф. Шиня Яманака. „Близо 100 са училищата, които се ремонтират изцяло по Оперативна програма „Региони в растеж“ и Оперативна програма „Развитие на селските райони“.“, коментира Вълчев, като допълни, че 80 детски градини също са предмет на цялостна реновация. В останалите школа ремонтните дейности са козметични или на отделни компоненти от инфраструктурата като спортни площадки, коридори, покриви, кабинети. Вълчев обясни още, че до началото на учебната година в около 50 училища ще продължават с ремонтните дейности. Това обаче няма да попречи за нормалното протичане на учебния процес, тъй като началните на Регионалните управления на образованието за направили необходимата организация. Освен реновация на близо 900 школа, в Бургас предстои да бъде открита нова професионална гимназия по информатика и информационни технологии.", "date": "2018.08.20", "title": "Ремонтират 900 училища в страната"}
{"url": "https://www.monitor.bg:443/bg/a/view/prisadiha-cheren-drob-na-pacient-ot-trupen-donor-142127", "text": "Специалисти от Военномедицинска академия извършиха поредна чернодробна трансплантация, като присадиха черен дроб на пациент от изпаднал в мозъчна смърт, съобщиха от лечебното заведение. Реципиентът е 50-годишен мъж, а донорът – мъж на 53 години. „Оперираният е в добро състояние, контактен и адекватен“, заяви проф. д-р Никола Владов, началник на Клиника по чернодробно-панкреатична и трансплантационна хирургия. Сложната интервенция бе извършена от екип под ръководството на доц. Васил Михайлов и лекарите доц. Иван Василевски и д-р Радослав Костадинов. Експлантационният екип, който летя със самолет C-27J “Спартан” до Велико Търново е включвал доц. Ивелин Такоров и д-р Цонка Луканова. Екипите са се допълвали от анестезиолозите д-р Мария Абрашева, д-р Едлир Груда, както и медицинските сестри Ивелина Ефремова, Камелия Димитрова, Диляна Костадинова и Недялка Петришка. Добрите резултати са израз на приемствеността, непрекъснатостта, системните действия и усилия през годините за развитие на трансплантологията във Военномедицинска академия, заявиха от лечебното заведение. Ръководството на болницата изказва своята изключителна благодарност към близките на донора, които въпреки трудния за тях момент, са разрешили експлантацията, благодарение на която ще бъде спасен човешки живот. Благодарности и за екипите на Военновъздушните сили, както и на главен комисар Христо Терзийски - директор на Главна дирекция “Национална полиция”, за оказаното съдействие за реализиране на донорската ситуация.  ", "date": "2018.08.20", "title": "Присадиха черен дроб на пациент от трупен донор  "}
{"url": "https://www.monitor.bg:443/bg/a/view/spasiha-8-germanci-bedstvashti-na-ostrov-v-r-arda-142135", "text": "Пожарникари спасиха с лодка 8 бедстващи германци на остров в река Арда край Маджарово. Групата била от 6 деца и двама възрастни, съобщиха от полицията в Хасково. В неделя привечер двама мъже на 64 и на 56 г. заедно с шест деца на възраст от 2 до 13 години отишли на разходка до остров в реката. Той се намирал в участъка между Маджарово и село Бориславци. Неочаквано нивото на водата на водата рязко се повишило. Връзката им с брега, по която дошли била залята и те се оказали във воден капан на острова. За щастие групата била забелязана от местни жители. Те се обадили в противопожарната служба и към мястото потеглили екипи. Началникът на местната пожарна взел при акцията личната си лодка. С нея немската група била успешно евакуирана от острова на брега. Мъжете и децата са от две немски семейства, които живеят постоянно в региона. Едната фамилия се е установила в Ивайловград, а другата в село Ефрем, община Свиленград. Били големи почитатели на красивата природа в Източните Родопи и често ходели на излети по поречието на Арда. „Мястото е много красиво, навсякъде е обградено с високи скали. Това обаче се оказало голям проблем. По принцип когато има изпускане на вода от язовирите се включват сирени, които предупреждават рибарите и къпещите се в реката. Воят им предупреждава, че нивото на водата ще се вдигне скоро. Високите скали и хълмове обаче са попречили на германците да чуят сигнала“, казаха местни жители.", "date": "2018.08.20", "title": "Спасиха 8 германци, бедстващи на остров в р. Арда"}
{"url": "https://www.monitor.bg:443/bg/a/view/grisho-se-vyrna-do-nomer-8-v-sveta-142134", "text": "Григор Димитров записа най-слабото си класиране от 10 месеца насам, след като не успя да защити титлата си на турнира от сериите \"Мастърс\" в Синсинати. Българинът отпадна на 1/8-финалите от бъдещия шампион Новак Джокович след доиграване с 6:2, 3:6, 4:6. Това изпрати Гришо с три места надолу в класацията на АТР и той вече е осми с 3790 т. Все пак Димитров изпреварва с 300 т. деветия Доминик Тийм (Ав), а на неговото пето място застава Кевин Андерсън (РЮА). Джокович пък регистрира скок от 4 позиции до №6 в света. Начело продължава да е Рафаел Надал (Исп), следван от Роже Федерер (Швейц) и Хуан Мартин дел Потро (Арж). В топ 10 се завърна Давид Гофен (Бел), който измести Джон Иснър (САЩ), а пред Гришо са още Александър Зверев (№4) и Марин Чилич (№7). За Димитров предстои участие на US Open, където има шанс да натрупа точков актив, жизненоважен в борбата му за участие в Лондон, където също е шампион от миналата година. Към момента той е с едно място по-напред – 13-ти, към мечтания топ 8, от който го делят 1315 т. През 2017-а Гришо напусна Откритото на САЩ във втория кръг след загуба от Андрей Рубльов.  ", "date": "2018.08.20", "title": "Гришо се върна до номер 8 в света"}
{"url": "https://www.monitor.bg:443/bg/a/view/dani-de-vito-s-nagrada-za-cjalostno-tvorchestvo-ot-san-sebastian-142132", "text": "Американският актьор и режисьор Дани де Вито ще бъде почетен с приз за цялостно творчество в рамките на предстоящия кинофестивал в Сан Себастиан. Това ще се случи на 22 септември, ден преди звездата да представи най-новото си заглавие – Smallfoot. „Тази награда почита кариера в театъра, киното и телевизията, продължаваща вече почти пет десетилетия.“, отчитат организаторите на испанския кинофорум. Междувременно широкото разпространение на анимацията Smallfoot по кината ще стартира от 28 септември. В нея глас назаем на персонажите дават още Чанинг Тейтъм, Зендая, Джеймс Кордън, Леброн Джеймс, Джина Родригес и др.", "date": "2018.08.20", "title": "Дани де Вито с награда за цялостно творчество от Сан Себастиан"}
{"url": "https://www.monitor.bg:443/bg/a/view/uinona-rajdyr-i-kianu-rijvs-sa-jeneni-ot-26-godini-142129", "text": "Актьорите Уинона Райдър и Киану Рийвс издадоха, че са женени. Сватбата им датира от 1992 година, когато истински свещеник ги изповядал за снимките на филма „Дракула“ на режисьора Франсис Форд Копола. Именно Копола осигурил реално духовно лице за екранната церемония. Това разкриха звездите по време на представянето на новата им съвместна лента „Дестинация сватба“, която скоро ще излезе в кината. „Ние действително се оженихме в „Дракула“. Не, кълна се, мисля, че сме женени в истинския живот“, разкри Уинона пред сп. Entertainment Weekly, където дава интервю заедно с Рийвс. Звездата от сериала „Странни неща“ дори се сети, че церемонията от преди 26 години е била навръх Свети Валентин. Като изключим случайния брак с 53-годишният актьор, Райдър не се е разхождала до олтара. Тя е в сериозна връзка от 2011-а с мъж на име Скот Хан, но предпочита да не се омъжва, за да не й се налага после да се развежда.", "date": "2018.08.20", "title": "Уинона Райдър и Киану Рийвс са женени от 26 години"}
{"url": "https://www.monitor.bg:443/bg/a/view/slavisha-shte-brani-vyrha-sys-skorostna-selekcija-142131", "text": "Треньорът на „Левски“ Славиша Стоянович ще натисне здраво педала на селекцията в следващите три седмици. Специалистът настоява за подсилване на редиците от първия си ден на „Герена“, като се е заел лично с подбора на играчи. Словенецът е представил дълъг списък на своите началници, като първата цел е да се привлече футболист в средата на терена. За целта тези дни се очаква в София да пристигне естонски халф, чието име се пази в тайна. Играчът пристига по желание именно на треньора Славиша Стоянович и трябва да запълни дупката след проваления трансфер на Мартин Райнов от „Берое“. Въпросният играч ще премине медицински прегледи и се очаква да подпише до края на седмицата. Стоянович иска да привлече и поне още двама играчи, като не е изключено освен в дефанзивен план да бъде привлечен и типичен голаджия. За да реализират сделките, „сините“ ще имат на разположение три седмици, тъй като крайният срок за привличане на нови играчи в Първа лига е полунощ на 6 септември, когато трансферният прозорец у нас затваря. С началото на седмицата Стоянович получи добра новина от лекарския щаб, като стана ясно, че крилото Паулиньо и дефанзивният халф Антони Белмонт ще са готови за гостуването на „Етър“ в събота, когато „сините“ трябва да защитят първото си място в класирането. Бразилецът и французинът взеха участие в тренировката, която треньорът Славиша Стоянович проведе с футболистите, които не играха при победата с 2:0 над „Септември“. Двамата са излекувани от травмите си, като имат нужда да натрупат още малко практика на заниманията, преди да бъдат включени в разширения състав. От „Герена“ продължават и развитието на социалната си програма по превенция и лечение на инсулиново-зависими деца със захарен диабет „ТИП 1“. „Сините“ подновиха сътрудничеството си с „Асоциация Докосни дъгата“, като предоставиха места за деца с диабет в предварителните подготвителни групи на детско-юношеската школа.", "date": "2018.08.20", "title": "Славиша ще брани върха със скоростна селекция  "}
{"url": "https://www.monitor.bg:443/bg/a/view/ford-fiesta-sreshtu-fish-za-8-lv-v-sliven-142133", "text": "Лекият автомобил \"Форд Фиеста\" от \"Втори ТОТО шанс\" за \"6 от 49\" е една от атракциите в тираж №66 на БСТ. Спечели го късметлия, играл в Сливен с четворен фиш за най-популярната игра, абонаментен за 2 тиража, на стойност 8 лв. От \"Втори шанс\", но за \"6 от 42\" към петицата за 1055,50 лв. 20 000 лева , ще прибави друг играч, пуснал 1 комбинация плюс 1 за \"Тото Джокер\" за 95 стотинки. Номерата на техните фишове бяха изтеглени от всички пуснати без допълнителен залог. Най-скъпата парична печалба пък дойде от \"Тото Джокер\". Цели 25 390,40 лв. ще прибере любител на залозите, уцелил единствената тройка за 24 432,80 лв. и 18 двойки по 53,20. Той е пуснал 4 комбинации за \"6 от 42\" и 9 числа пълно комбиниране (ПК) за \"джокера\" - 84 комбинации. От играта \"5 от 35\" пък щастливец си осигури 24 831,30 лв., след като улучи единствената петица в I теглене за 24 724,90 лв., 1 четворка за 99,20 и 1 тройка от II теглене за 7,20 лв. Играл е с 4+3 комбинации за 3 лв. Джакпотът в \"6 от 49\" порасна с нови 98 181 лева и достигна 6 014 322,69 лева. Очаква се до четвъртък да скочи с още към 90 000 лв. Във всички джакпоти пък се съберат над 9,5 млн. лева.  Числа - (5, 8, 13, 16, 28, 29); 6 - няма, 5 - 20 по 1636,40 лв., 4 - по 32,90 лв., 3 - по 3,10 лв.; ДЖАКПОТ: 6 014 322,69 лв.  Числа - (7, 19, 20, 25, 39, 42); 6 - няма, 5 - 10 по 1055,50 лв., 4 - по 25,90 лв., 3 - по 2,60 лв.; ДЖАКПОТ: 401 117,34 лв.  I теглене - (3, 6, 24, 29, 33); 5 - 1 от 24 724,90 лв., 4 - по 99,20 лв., 3 - по 4,80 лв.; II теглене - (4, 6, 24, 25, 34); 5 - няма, 4 - по 212,50 лв., 3 - по 7,20 лв.  Числа - (26, 39, 41, 47, 49); Зодия 2 - Телец; 5+1 - няма, 5 - няма, 4+1 - няма, 4 - няма, 3+1 - 6 по 100,00 лв., 3 - 138 по 10,00 лв., 2+1 - по 5,00 лв., 1+1 - по 1,50 лв., 2 - по ,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (1, 2, 8); Цифри – (7, 6, 9); 3 - 1 от 24 432,80 лв., 2 - 459 по 53,20 лв.; ДЖАКПОТ: 0,00 лв.  Година 09, месец 11, дата 09, ден 6; I група - няма, II - няма, III - няма, IV - няма, V - 1 от 233,00 лв., VI - 4 по 46,60 лв., VII - 13 по 17,90 лв., VIII - 18 по 10,40 лв., IX - 38 по 7,40 лв., X - по 4,40 лв., XI - по 2,50 лв., XII - по 2,60 лв., XIII - по 1,90 лв., XIV - по 1,40 лв., XV - по 1,10 лв.; ДЖАКПОТ: 11 756,14 лв.", "date": "2018.08.20", "title": "\"Форд Фиеста\" срещу фиш за 8 лв. в Сливен"}
{"url": "https://www.monitor.bg:443/bg/a/view/kamyk-se-stovari-vyrhu-glavata-na-24-godishen-turist-helikopter-go-spasi-142120", "text": "Камък се стовари върху главата на 24-годишния турист Николай Н., който заедно със свой приятел  правили преход в Пирин планина над хижа „Безбог“. Инцидентът станал в близост до м.“Стражите“, канарата изненадала младия турист, който бил и без каска. Приятелят му веднага подал сигнал на тел. 112 и дежурния екип на ПСС-отряд Банско веднага се включил в спасителната операция. Идвайки на мястото спасителите установяват, че Николай има открита рана на главата, а от симптомите, които проявява младият мъж, става ясно, че той е с черепно-мозъчна травма. Това налагало веднага  пострадалият да бъде транспортиран с хеликоптер до болница. За по-малко от половин час до мястото на инцидента долетял хеликоптера на „Лев  инс“, който за минути транспортирал пострадалия млад турист до софийската болница „Св. Анна“. По пътя, обаче, във въздушната линейка състоянието на пострадалия рязко се влошило, което наложило лекарят от спасителния екип да включи наличната на борда животоспасяваща апаратура и да подаде кислород. Николай е стабилизиран още във въздуха и при кацането на летателната площадка на болницата, той успява дори сам да се надигне от носилката: „Момчето ще се оправи“, категорични са лекарите от спешния екип, които поели пострадалия..За последните четири дни това е втора инфарктна ситуация в планината,  която завършва  щастливо,   благодарение на отличния синхрон между ПСС, въздушните и наземни екипи на „Лев Инс“ и застраховка „Планинска грижа“.  Припомняме, че на 16 август от Рилските езера до болница „Св. Анна“ бе транспортирана 61-годишна жена в тежко състояние със съмнение за инфаркт. В момента тя е добре и се възстановява успешно: „Благодаря ви, каквото и да кажа ще е малко, за да изкажа признателността си към вас, към „Лев Инс“ за моето спасение“, заяви по телефона Нели, минути преди нейното изписване от болницата.", "date": "2018.08.20", "title": "Камък се стовари върху главата на 24-годишен турист,  хеликоптер го спаси"}
{"url": "https://www.monitor.bg:443/bg/a/view/plovdiv-stava-stolica-na-visokoalkoholnite-napitki-142122", "text": "До 25 август Пловдив ще бъде световната столица на високоалкохолните напитки, чрез конкурса  Spirits Selection by Concours Mondial de Bruxelles. Общо 1300 еликсира от 50 държави участват в конкурса. Те ще бъдат оценявани от над 70 международни експерти. Церемонията по откриването на Spirits Selection by Concours Mondial de Bruxelles е на 20 август от 19 часа. В продължение на 5 дни експертите от цял свят ще дегустират уиски, водка, текила, бренди, джин, грапа, байжиу, писко и ракия, ще посещават български производители и културно-исторически забележителности. Как се разпознават различните видове уиски ще представи френският експерт и автор на енциклопедия Сирил Малд. „Посланикът“ на чилийското писко Родриго Флорес ще говори за отлежали спиртни напитки. Три от майсторските класове са за българската ракия – различни видове, как се дегустира и консумира, как се съчетава с храна. Мастъркласовете за родната „вода на живота“ ще водят проф. Николай Бакалов, проф. Николай Стоянов и бизнесменът Светлин Мирчев. Всеки предиобед международното жури ще оценява чрез „сляпа дегустация“ високоалкохолни напитки. На 21 и 22 август следобед те ще посетят производители на етанол и суровини и изби. Следващата страна-домакин на Spirits Selection ще бъде обявена на 23 август на обяд. След това, международното жури ще посети забележителности в Пловдив. Денят ще приключи с концерт на Ансамбъл „Тракия“ от 20 часа на Античния театър (с вход свободен), както и с галавечеря за гостите в Стария град. За международните съдии, които искат да научат повече за България, е предвидена допълнителна програма в централната и източната част на страната ни. На 24 и 25 август те ще разгледат производствата на родни изби, Долината на тракийските владетели (Казанлъшката гробница) и Долината на розите, както и дестилерията „Дамасцена“, където ще видят как се прави българско розово масло. Пловдив е домакин за втори път на проява от такъв ранг. През 2016 г. в града под тепетата се проведе винения конкурс Concours Mondial de Bruxelles. България участва в Spirits Selection за първи път през 2015 г., като успеваемостта ни (спечелени медали спрямо подадени мостри) e между 30% и 40%. Миналата година, когато  1200 мостри от 54 страни се бореха за отличие, родна напитка е отличена за първи път с Grand Gold медал. Spirits Selection 2018 се организира с подкрепата на Министерството на икономиката и Община Пловдив. Той е единственият пътуващ конкурс в света и единственият, който прави проверка на качеството на отличените напитки. Последните три държави-домакин на Spirits Selection са Чили (2017г.), Мексико (2016 г.) и Китай (2015 г.).  ", "date": "2018.08.20", "title": "Пловдив става столица на високоалкохолните напитки"}
{"url": "https://www.monitor.bg:443/bg/a/view/parlamentyt-se-sybira-izvynredno-utre-142126", "text": "Народното събрание ще прекъсне ваканцията си и ще се събере извънредно днес по казуса с фалиралото застрахователно дружество \"Олимпик\". Това съобщиха от пресцентъра му. Парламентарната шефка Цвета Караянчева взе решението, след като вчера БСП внесе 61 подписа с такова искане. Още преди седмица от БСП заявиха, че събират подписи за извънредно свикване на парламента. На него те ще искат изслушване на премира Бойко Борисов заради срива в Търговския регистър, а впоследствие на на сайта на правосъдното министерство. Втора точка те ще предложат да бъде изслушан финансовият министър Владислав Горанов, заради фалита на застрахователната компания „Олимпик“. \"Щом се е стигнало дотук, не можеш да излезеш и да кажеш на всички потърпевши хора, водете си сами делата в Кипър, ние ще ви помогнем с адвокат или ще променим европейското законодателство\", заяви Корнелия Нинова. За разрешаването на казуса от БСП предложиха Българския гаранционен фонд и Обезпечителния фонд в България да платят на хората и да влязат в тяхното положение, като водят техните права в Кипър от свое име.", "date": "2018.08.20", "title": "Парламентът се събира извънредно (Обновена)"}
{"url": "https://www.monitor.bg:443/bg/a/view/neli-petkova-pokaza-sina-si-142121", "text": "Певицата Нели Петкова показа сина си Даниел за първи път годинка след неговото раждане. Изпълнителката на „Аз и ти“ пази ревностно личния си живот, което е и причината да отложи публикуването на кадри на детето до този момент. „Честит първи рожден ден на нашия син Даниел! Много те обичаме!“, написа щастливата майка във Фейсбук. Празника Петкова посрещна в София, като за повода бе подсигурила две торти. Припомняме, че тя се сдоби с първородна рожба през месец август миналата година, като само няколко седмици по-късно тя отново се завърна на сцената.", "date": "2018.08.20", "title": "Нели Петкова показа сина си"}
{"url": "https://www.monitor.bg:443/bg/a/view/gabriela-kozareva-e-novijat-izpylnitelen-direktor-na-agencijata-po-vpisvanijata-142118", "text": "Със заповед на министъра на правосъдието Цецка Цачева, считано от днес, 20 август 2018 г., на поста изпълнителен директор на Агенцията по вписванията е назначена Габриела Козарева, съобщиха от министерство на правосъдието. Габриела Козарева е магистър по право от Софийския университет СУ „Св. Климент Охридски”. От февруари 2018 г. до сега Козарева е била изпълнителен директор на Изпълнителната агенция за насърчаване на малките и средните предприятия. Тя има над десетгодишен управленски, административен и професионален опит в сферата на бизнеса и търговското право. Била е директор на Дирекция „Спортна инфраструктура и управление на държавното участие” в Министерство на младежта и спорта от май 2015 г. до май 2017 г. Заместник-министър в Министерството на младежта и спорта е от май 2017 г. до февруари 2018 г. Преди това Габриела Козарева е била консултант в частния бизнес и съдебен помощник във Върховния Административен съд на Република България.", "date": "2018.08.20", "title": "Габриела Козарева е новият шеф на Агенцията по вписванията"}
{"url": "https://www.monitor.bg:443/bg/a/view/nikoleta-lozanova-e-s-shina-na-kraka-snimka-142116", "text": "С шина на крака позира плеймейтката Николета Лозанова. Не е ясно какъв инцидент е претърпяла сексапилната брюнетка, но снимка в личния й профил в социалните мрежи потвърждава, че тя е изкълчила левия си глезен. „Без късмет“, лаконична е към кадъра Лозанова. Това предизвика своеобразна паника в многобройната армия от фенове на Ни Ло. Причината – Лозанова за пореден път е сред спряганите участници за риалити формата „Вип брадър“. Дори обявяването на „Женско царство“ като основен сюжет на актуалния сезон провокира почитателите на Лозанова да я коронясат в аванс. Официално потвърждение за участието на Николета няма, но спряганата сума за влизането й при Големия брат е 250 000 лв.", "date": "2018.08.20", "title": "Николета Лозанова е с шина на крака (СНИМКА)"}
{"url": "https://www.monitor.bg:443/bg/a/view/remontyt-na-bul-bylgarija-prikluchva-na-9-septemvri-142123", "text": "Ремонтът на участъка от бул. “България” в София- между булевардите “Гешов” и “Гоце Делчев”, ще приключи на 9 септември.Това стана ясно от столичния кмет Йорданка Фандъкова днес. Тя направи проверка на мястото със зам.-кмета по транспорта Евгени Крусев. Движението ще бъде пуснато изцяло на 10 септември. “Работи се активно. Виждате, че движението е изключително натоварено, заради затвореното платно. Затова благодаря на софиянци за търпението. По мое настояване на целия участък ще се сложи мрежа, за да бъде по-здрава новата настилка. Ако строителите спазят графика и не вали от събота движението в това платно ще бъде пуснато и ще затворим другото - в посока център”, каза Фандъкова. За следващата година остават ремонтите на участъците от булеварда - между НДК и бул. “Гешов” и от бул. “Гоце Делчев” до околовръстния път. Още не е ясно дали ще се работят паралелно или на етапи.", "date": "2018.08.20", "title": "Ремонтът на бул. “България” приключва на 9 септември "}
{"url": "https://www.monitor.bg:443/bg/a/view/misterijata-na-bylgarskite-glasove-pokori-polsha-142119", "text": "Повече от два месеца след световната премиера на новия си албум \"БууЧииМиш\", “Мистерията на Българските гласове” покори един от най-големите алтернативни фестивали в Европа – Off Festival в Катовице, Полша. Хорът, носител на „Грами“ беше сред хедлайнерите на тридневния форум, заедно със звезди като M.I.A., Charlotte Gainsbourg, Grizzly Bear. Концертът беше вторият от 10 препоръчани концерта в рамките на събитието от полското издание Cojestgrane 24. Близо 2000 души са станали свиделите на вокалното майсторство на българските певици. Те аплодираха шумно и екзалтирано всички песни от програмата и не позволиха на артистите да слязат от сцената с нестихващи аплодисменти, продължили повече от 10 минути. Освен силната подкрепа на публиката, директорът на Off Festival също изпрати специални благодарности до продуцентите на хора, определяйки представянето му като \"невероятно\", а концертът - за един от най-успешните на фестивала. Възторжени са отзивите и на полските медии, които споделиха впечатления като: “историческа сила на духа и красотата, която е била усъвършенствана за период по-дълъг от човешкия живот и която може да бъде гледана със смирение\" (The 405). Според изданието Interia muzyka: \"Хорът с традиционните си костюми, със своите инструменталисти и диригент, се представиха повече от добре, с невероятен вкус и красота. Не бихме излъгали, ако напишем, че концертът им бе … очарователен\". \"БууЧииМиш\", който е първият студиен албум на “Мистерията на българските гласове” от повече от 20 години насам излезе на 25 май. Специален гост в него е австралийката Лиса Джерард - известна като член на дуото \"Дед кен денс\" и като композитор и изпълнител на филмова музика. Албумът е продуциран от Шуберт Мюзик Пъблишинг, а песните в него са дело на композитора и музикален продуцент на албума Петър Дундаков, ирландския му колега Джулс Максуел и самата Лиса Джерард. Излизането на албума и завръщането на хора бяха отразени от чуждите медии изключително позитивно. За хора и албума писаха авторитетни издания, като The New York Times, Mojo, Songlines, NPR, Agence France Presse, Laud.de, a според списание Rolling Stone с \"БууЧииМиш\" хорът показва, че \"все още е едно от най-големите музикални чудеса на света\". В края на август „Мистерията на българските гласове“ и Лиса Джерард ще изнесат концерти в Белгия, а през октомври, ноември и декември \"БууЧииМиш\" ще бъде представен пред публика в Германия, Франция и Италия.", "date": "2018.08.20", "title": "“Мистерията на Българските гласове” покори Полша"}
{"url": "https://www.monitor.bg:443/bg/a/view/djej-lo-e-sred-hedlajnerite-na-nagradite-na-mtv-142124", "text": "Латино дивата Дженифър Лопес е сред хедлайнерите на тазгодишната церемония по връчване на видео музикалните награди на MTV. Бляскавото събитие ще се проведе довечера в \"Рейдио сити мюзик хол\" в Ню Йорк. Сред колегите на Лопес, които ще отправят музикален поздрав към присъстващите, са Ариана Гранде, Шон Мендес и Пост Малоун. Изпълнителката на On the Floor обаче е най-очаквана от феновете, тъй като ще получи и специалния приз „Авангард“. Отличието е на името на Краля на попа Майкъл Джексън и се присъжда за постижения в музика и филми, както и на режисьори на музикални клипове. Престижната награда се връчва още от учредяването на видео музикалните награди на MTV през 1984 г. На първото наградно шоу с приза са почетени The Beatles, Дейвид Боуи и режисьорът Ричард Лестър. През 1991 г. наградите са преименувани в чест на Майкъл Джексън. Джей Ло е номинирана за още две награди за парчето Dinero, което е колаборация с младата й колежка Карди Би и диджей Калед. Самата Карди Би е основен претендент с цели десет номинации в актива си. Бионсе и Джей Зи са с 8 номинации за видеото си Apeshit, заснето в Лувъра. Рапърите Чайлдиш Гамбино и Дрейк са с по 7 номинации.", "date": "2018.08.20", "title": "Джей Ло е сред хедлайнерите на наградите на  MTV    "}
{"url": "https://www.monitor.bg:443/bg/a/view/glaven-aktivist-na-me-too-si-plati-za-potulvane-na-seks-skandal-142125", "text": "Италианската актриса Азия Ардженто стана известна като една от най-изявените активистки на движението #MeToo срещу сексуалното насилие. Ардженто е една от първите жени, които обвиниха Харви Уайнстийн в изнасилване - в нейния случай, посегателството би трябвало да се е случило, когато е била само на 20 г. Разследване на New York Times обаче показва, че преди няколко месеца тя е дадена на съд от 22-годишния актьор и музикант Джими Бенет, който я е обвинил в сексуално посегателство. Ардженто е решила да си плати, за да бъде оставена на мира – сумата, с която се е разделила е 380 000 долара. Познанството между Ардженто и Бенет датира още от 2004 г., когато двамата се снимат във филма \"The Heart Is Deceitful Above All Things\" (\"Сърцето е измамливо повече от всичко\"). В него италианската актриса играе проститутка и майка на героя на Бенет. От съдебния иск става ясно, че през 2013 г., двамата са се срещнали в хотел в Калифорния, където са преспали заедно. Тогава Бенет е на 17 години - с една година по-малък от законовата възраст за сексуално съгласие в щата. Актьорът твърди, че на следващата сутрин се е почувствал \"изключително объркан, уплашен и отвратен\" от случилото се. Защитата му посочва, че Бенет е бил толкова травматизиран от сексуалния си контакт с 20 години по-възрастната италианка, че кариерата му е претърпяла упадък, приходите му са намалели, а психическото му здраве се е разклатило. New York Times посочва, че в съдебните документи е приложено и селфи на Ардженто и Бенет в едно легло. Няма информация за отношенията между двамата в периода между 2004 и 2013, нито за продължението на историята им до октомври 2017, когато Бенет е внесъл жалбата си пред съда. Тогава Ардженто започна да говори за негативните си преживявания с Уайнстийн. Окончателното споразумение е било сключено през април 2018 г.", "date": "2018.08.20", "title": "Главен активист на #MeToo си плати за потулване на секс скандал"}
{"url": "https://www.monitor.bg:443/bg/a/view/arestuvaha-djado-nasochil-pistolet-sreshtu-policai-142110", "text": "62-годишен мъж от Стражица е арестуван след като насочи огнестрелно оръжие срещу полицаи. В неделя в районното полицейско управление е получен сигнал за скандал на адрес в града. При пристигането патрулът заварил възрастният мъж, който размахвал в ръка пистолет. При вида на полицаите той насочил оръжието срещу тях и им отправил закани за саморазправа. Мъжът е арестуван и ще бъде изпрвен пред съда по реда на бързото производство.", "date": "2018.08.20", "title": "Арестуваха дядо, насочил  пистолет срещу полицаи"}
{"url": "https://www.monitor.bg:443/bg/a/view/izdirvat-myj-namushkal-s-noj-brat-si-v-centyra-na-v-tyrnovo-142109", "text": "Полицията издирва мъж, намушкал с нож брат си в центъра на Велико Търново в събота на обяд. Между 37-годишния Иво и 49-годишния му брат имало конфликт заради неуредени отношения. Двамата се засекли в почивния ден на главната улица в старата столица и между тях отново избухнал кандал. Според разказите на очевидци, братът извадил нож, с който намушкал Иво в областта на бъбреците, след което избягъл в неизвестна посока и вече трети ден не може да бъде открит, заради което е обявен за общодържавно издирване. Раненият пък е откаран и настанен в болница. Оказало се, че за щастие нанесенета му порбодна рана не е сериозна и не е засегнала вътрешен орган. В понеделник сутринта той е бил изписан от болницата за домашно лечение. От полицията във Велико Търново съобщават, че работата по случая продължава.", "date": "2018.08.20", "title": "Издирват мъж, намушкал с нож  брат си в центъра на В. Търново"}
{"url": "https://www.monitor.bg:443/bg/a/view/zatvornik-poiska-50-hil-lv-ot-dyrjavata-poluchil-depresija-zaradi-zabrana-da-raboti-142112", "text": "Затворник от Бобовдолския зандан поиска 50 хил. лв. обезщетение от държавата, след като бил принудително спрян от работа на 17.01.2018 г. и към настоящия момент не му се разрешавало да работи. В съдебния иск лишеният от свобода Красимир И. посочил, че това му причинило „адаптивна криза“ и депресия. Отделно от това Красимир настоява съда да му се зачете като работни всички пропуснати дни, в които не е бил на работа, както и да бъде компенсиран изцяло за пропуснатия период. „Ищецът е бил уволнен правомерно от компетентния за това орган, а именно ръководителят на ДП Фонд „Затворно дело“, след като е допуснал производството на 800 бройки брак от изработваните от него подаръчни торбички“, се посочва в документите по делото. Оказва се, че Красимир се разболял от грип и това попречило на работния му процес. „Затворникът не е имал определена норма или период за изработването на подаръчните торбички. Заготовките са били при него в килията му, с оглед на това, че той изтърпява наказанието си на специален режим и тя се намира в зона с повишена сигурност и охрана. Ако той не се е чувствал работоспособен, не е било необходимо да ги изработва, тъй като не е имало спешна производствена необходимост“, посочват още от администрацията на затвора. В крайна сметка, след като Административния съд изслуша страни поряза мераците на Красимир за исканото обезщетение. Отделно от това той ще трябва да заплати и сумата от 100 лв. за адвокатски хонорар.", "date": "2018.08.20", "title": "Затворник поиска 50 хил. лв. от държавата, получил депресия заради забрана да работи"}
{"url": "https://www.monitor.bg:443/bg/a/view/pijan-katastrofira-sled-gonka-s-policai-142111", "text": "Пиян шофьор  катастрофира, след като драсна от авто патрул в насрещното на хасковски булевард, съобщиха от полицията. При удара, предизвикан от обилно почерпения Ангел С. (32) е пострадала 19-годишната му спътничка. Нощният екшън станал около 3 часа сутринта в неделя, след като пътни полицаи махнали на криволичещ по булеварда опел. Вместо да спре, шофьорът от с. Перперек с мръсна газ влязал в насрещното и се опитал да избяга към изхода за Кърджали. Патрулката го последвала с включени сигнални светлини и надута сирена. След като бягал повече от 10 км, спрял на разклона за село Манастир. В момента, в който единият от полицаите слязал и тръгнал към колата-беглец, шофьорът отново потеглил. Направил маневра на заден ход и този път отпрашил в посока село Конуш. Патрулката го последвала отново и след около 4-5 километра видяла, че беглецът е забил колата си в крайпътна издатина. При удара е пострадало 19-годишното момиче, което Ангел С. возел на задната седалка на колата. Тя с охлузен крак без опасност за живота. След като раните й са били обработени в болницата е пусната да се лекува в къщи. 32-годишният беглец е задържан за денонощие в ареста. Срещу него е образувано досъдебно производство за съпротива на органите на реда.      ", "date": "2018.08.20", "title": "Пиян катастрофира след гонка с полицаи"}
{"url": "https://www.monitor.bg:443/bg/a/view/gol-si-razvjava-chlena-pred-dete-na-ulicata-142107", "text": "Гол мъж беше арестуван след като тръгна да си развява члена насред улицата. Случката се разиграла в неделя около 13,30 ч. в района на бившия пионерски дом във Велико Търново. 34-годишният мъж излязъл навън, както майка го е родила и започнал да размахва мъжкото си достойнство пред минувачите, сред кото имало и 4-годишно дете, излязло на разходка с майка си. Извиканите от възмутените граждани полицаи доста бързо охладили ентусиазма на ексхибициониста, като го натоварили на патрулката и го откарали в районното да си поговорят. Срещу него е започнато бързо производство и голата му разходка ще завърши с явяване пред Темида.", "date": "2018.08.20", "title": "Гол си развява члена пред дете на улицата"}
{"url": "https://www.monitor.bg:443/bg/a/view/starec-koloezdach-beshe-ubit-na-pytja-142113", "text": "Старец загина при пътен инцидент в Бяла черква. 86-годишният мъж пресичал пътното платно, бутайки велосипеда си, когато внезапно бил ударен от „жигула”, управлявана от 81-годишен водач. Велосипедистът е транспортиран в областната болница в Търново където въпреки усилята на лекарите да го спасят, починал. Водачът на лекия автомбил е тестван за алкохол, като дрегерът показал отрицателен резултат. Причините за инцидента са в процес на изясняване а по случая е образувано досъдебно производство, съобщават от Областната дирекция на МВР във Велико Търново. Ранен при друга катастрофа пък почина три дни след инцидента. 48-годишният водач на лек атомобил, пострада в петък при катастрофа на главния път София – Варна, край стражишките села Кесарево и Кавлак. Причината за катастрофата е куче на пътя, което водачката на единия автомобил опитва да избегне. В резултат на това тя навлиза рязко в насрещното платно и се удря в идващия насреща и товарен автомобил „Шкода”. Най-тежко пострадал е водачът на „шкодата”. Той е откаран в болницата, където умира без да излезе от състоянието на кома, в което изпада Другият ранен се отърва с леки травми и след прегледа е освободен за домашно лечение.", "date": "2018.08.20", "title": "Старец колоездач  беше убит на пътя"}
{"url": "https://www.monitor.bg:443/bg/a/view/nikol-kidman-se-razdelja-s-golemite-malki-lyji-142115", "text": "Никол Кидман се сбогува с екипа, работил с нея върху хитовия минисериал на HBO “Големите малки лъжи“. Раздялата, поне засега обаче, е само временна, тъй като приключиха снимките към втория сезон на продукцията. „Това е край за „Големите малки лъжи“, сезон 2. Беше прекрасно преживяване с моите пет сестри от Монтерей. Благодаря на отдадения ни екип, на HBO за страхотната възможност и на режисьорката ни Андреа Арнолд за това че беше наш безстрашен лидер през цялото това време. Благодаря, разбира се, и на единствената Мерил Стрийп за това, че повярва в нас!“, написа носителката на „Еми“ в Инстаграм. Премиерна дата за старта на втория сезон на сериала все още не е обявена от HBO. Припомняме, че продуцентският екип до последно не беше сигурен дали продукцията ще се сдобие с нови епизоди в края на първата порция миналата година. „Фактът, че успяхме да постигнем реализацията на втори сезон е малко чудо само по себе си. Ще видим, към момента всички са доста заети“, обясниха преди време от HBO.", "date": "2018.08.20", "title": "Никол Кидман се разделя с „Големите малки лъжи“"}
{"url": "https://www.monitor.bg:443/bg/a/view/valeri-bojinov-napusna-hyrvatija-142103", "text": "Българският нападател Валери Божинов разтрогна своя договор с хърватския \"Риека\", предаде Sportal.bg.  \"Разбрах се с ръководството да прекратим нашите взаимоотношения. Говорих с треньора и шефовете, като им обясних, че моето желание е да играя. С всички съм в много добри отношения, но на този етап старши треньорът предпочита да играят други нападатели. Аз съм на 32 години, направих за първи път от дълги години добра подготовка. Имам нужда от мачове. Матиаш Кек беше в основната да подпиша договор за още две години, но няма какво да правя в \"Риека\", след като не ми се дава шанс. Бъдещето ми? Още не знам. Истина е, че говорих с кмета на Враца Калин Каменов, като \"Ботев\" (Враца) е вариант за мен. Преди това обаче чакам трансфер в чужбина. Има някакъв вариант да намеря отбор в Европа, но ако не се получат нещата, бих се радвал да работя с баща ми Сашо Ангелов. Ще видим какво ще стане\", сподели Божинов пред Sportal.bg.", "date": "2018.08.20", "title": "Валери Божинов напусна Хърватия"}
{"url": "https://www.monitor.bg:443/bg/a/view/vertikalna-mishka-namaljava-uvrejdanijata-ot-rabota-s-komputyr-142114", "text": "Уврежданията от постоянната употреба на компютър са твърде често срещани, но новата мишка на Logitech, MX Vertical се опитва да промени това. Мишката е проектирана да се държи в по-естествена за ръката позиция, намалявайки усилието и напрежението, като същевременно запазва всички стандартни функции. Това не е първата вертикална мишка, която се предлага на пазара, но е първата от Logitech. С размери от 79 x 78.5 x 120 мм и тегло от 135 гр., MX Vertical е по-тежка от повечето мишки, но ползите от ергономичния дизайн си заслужават, казват от Logitech. Logitech е включил и допълнителни настройки за скоростта и точността на курсора в придружаващия софтуер, което води, до около четири пъти по-малко движения на ръката, намалявайки натиска и натоварването на държащата мишката ръка. Тези настройки могат бързо да се коригират, посредством специален бутон в горната част на мишката. Освен стандартните, ляв, десен бутон и колелцето, мишката разполага с два допълнителни бутони, от лявата си страна, които могат да се персонализират.   Цялото майсторство и качество на дизайна, с които е известна Logitech, се забелеязват в MX Vertical, въпреки че от компанията казват само, че мишката е изработена от мека гума и алуминий. Зареждането се извършва чрез USB-C, като мишката работи около четири месеца, с едно зареждане, според спецификациите. Свързването може да бъде осъществено посредством USB-C зареждащ кабел, Bluetooth или Logitech Unifying Receiver. MX Vertical се предлага с кабел и приемник и е съвместима с Windows и MacOS. Предварителни поръчки за MX Vertical се приемат на сайта на Logitech, като доставките започват през септември.", "date": "2018.08.20", "title": "Вертикална мишка намалява уврежданията при работа с компютър"}
{"url": "https://www.monitor.bg:443/bg/a/view/kola-se-vrjaza-v-peshehodci-v-ispanija-142117", "text": "Два акта на насилие разтресоха испанското общество само дни след годишнината от атентатите в Каталуния от миналата година. 29-годишният Абделуахаб Талиб се опита да нападне с нож служители на полицейски участък в Корнея, област Барселона, съобщи в. \"Ла Вангуардия\". Мъжът влязъл въоръжен в участъка малко преди 4 ч. по Гринуич с намерението да атакува полицаите. Тогава той бил прострелян и починал. Според \"Ла Вангуардия\" заподозреният е бил гражданин на Алжир. Влизайки в сградата на участъка, той викал в прослава на Аллах, допълва вестникът. Телевизия Ер Те Ве Е съобщава, че нападателят е бил алжирски жител на град Корнея, но имал с испански документи за самоличност, предаде Ройтерс. На този фон стана ясно, че трима души са били ранени, след като кола блъсна няколко пешеходци на тротоара в испанския град Сарагоса, съобщи испанският вестник „Ел Мундо“. Пострадали са 45-годишен мъж и по-възрастна двойка, които са откарани в болница. Мъжът е прегледан и няма опасност за живота му. Все още няма информация за състоянието на другите двама пострадали, съобщава Heraldo.es Очевидци разказват, че колата се движела с около 60-70 км/ч, когато се качила на тротоара и помела пешеходците точно преди пешеходна пътека. След това автомобилът минал покрай масите на кафене, които били на тротоара. Полицията съобщава, че инцидентът засега се смята за пътнотранспортно произшествие, а не е умишлено действие. Миналата седмица Испания отбеляза една година от терористичните актове в Каталуния, при които бяха убити общо 16 души. Цветя бяха положени на прочутия булевард \"Рамбла\" в Барселона, където на 17 август миналата година пикап се вряза в преминаващите пешеходци. Няколко часа по-късно в Камбрилс бе извършен втори атентат, един от пострадалите при който почина от прободните си рани с нож. Отговорност за нападенията пое терористичната групировка \"Ислямска държава\". На възпоменателната церемония присъстваха испанският крал Фелипе Шести, кралица Летисия, премиерът на Испания Педро Санчес и местни политически лидери. Фелипе Шести обаче бе посрещнат в Барселона със закачен на сграда на площад \"Каталуния\" транспарант с надпис \"Испанският крал не е добре дошъл в каталунските земи\". Близките на жертвите на атентатите в Барселона и Камбрилс помолиха годишнината да не бъде помрачавана от политическия конфликт между Испания и Каталуния.", "date": "2018.08.20", "title": "Алжирец нападна полицаи в Каталуния"}
{"url": "https://www.monitor.bg:443/bg/a/view/razbiha-sejfa-na-detska-vyrtelejka-142096", "text": "\"Сейф\" на детска въртележка, задвижвана с монета е бил разбит в Разград през нощта срещу петък, съобщи говорителят на ОДМВР Илиана Георгиева. Злосторниците си тръгнали с плячка от 100 лева, но полицията бързо попаднала по следите им и ги задържала. Оказали се с коктейл от престъпления само за една нощ. Според полицейската информация в нощта срещу петък в района на Разград и Кубрат е върлувала групичка от възпитателно-учебния интернат в гр. Завет. Още към 8 вечерта трима възпитаници на поправителното заведение - на 15, 16 и 17 години тръгнали да търсят приключения. Първо се опитали да задигнат \"Волво S-40\", собственост на учител в интерната, но не успели. Стигнали до село Острово и вече към 1 часа в събота с помощта на 14-годишен сподвижник успели да подкарат \"Рено\", паркирано в селото. С него поели към Разград. Там вече към 4 сутринта нападнали детски клатушки, които се задвижват с монета, разбили въртележка и прибрали монетник със 100 лева в него. В събота сутринта отнетата от Острово кола била намерена изоставена и аварирала в землището на Киченица. Полицията успяла да намери и задържи четиримата тийнейджъри, а по случая е образувано досъдебно производство по чл. 346 ал. 1 за противозаконно отнемане на МПС.", "date": "2018.08.20", "title": "Разбиха сейфа на детска въртележка"}
{"url": "https://www.monitor.bg:443/bg/a/view/aresti-za-korupcija-v-ruskija-kosmicheski-sektor-142099", "text": "Корупционен скандал разтърси руското ракетно-космическо предприятие \"Енергия\", информира в. „Ведомости“.  При мащабна акция следствието арестува трима представители на ръководния състав на корпорацията. Зад решетките се оказаха зам.-генералният директор на „Енергияа“ Алексей Белобородов и двама негови подчинени. Те са задържани по подозрение в мошеничество, уточнява изданието. Агенциите посочват, че „Енергия“ произвежда пилотираните космически кораби \"Союз\" и товарните \"Прогрес\". От Следствения комитет на Русия отбелязват, че арестите са били извършени в рамките на разследване, водено с \"активната помощ\" на Федералната служба за сигурност /ФСС/. От „Роскосмос“ добавиха, че тясно си сътрудничат със силовите ведомство по въпросите с борбата с корупцията и посочиха, че ще пресичат в корен всички опити за вземане на подкупи и други финансови престъпления в отрасъла. По-рано генералният директор на космическата агенция Дмитрий Рогозин помоли Сметната палата да провери предприятията на „Роскосмос“, като при проверката бяха установени нарушения на обща стойност от 760 млрд. рубли или близо 10 млрд. евро. Пресата припомня, че в края на миналия месец ФСС проведе няколко обиска, насочени срещу руския космически сектор, в съответствие с разследване за държавна измяна, съобщиха местни медии. Те бяха проведени в Централния научноизследователски институт по машиностроене (ЦНИИмаш) - главния изследователски институт на руската космическа промишленост, чийто служител Виктор Кудрявцев бе арестуван. Според в. \"Комерсант\" десетина служители от сектора са заподозрени, че са предали на западни тайни служби секретна информация за проекти за руски хиперзвукови оръжия. В началото на март руският президент Владимир Путин се похвали с нови, по думите му, непобедими хиперзвукови и подводни оръжия, разработени от неговата страна.", "date": "2018.08.20", "title": "Арести за корупция в руския космически сектор "}
{"url": "https://www.monitor.bg:443/bg/a/view/pojar-izpepeli-sgradata-na-staroto-uchilishte-v-selo-vetren-dol-142100", "text": "Сградата на старото училище в септемврийското село Ветрен дол  е изгоряла при внезапен пожар в неделя вечерта. Това съобщи кметът на селото Димитър Христосков.Сигнал за възникналия пожар бил получен около 20.30ч. сноши. В унищожената постройка се е помещавал физкултурният салон на сегашното училище. Все още не е ясно дали става дума за умишлен палеж или техническа неизправност, които са предизвикали лумването на огъня. Пожарът е бил потушен, но за съжаление сградата вече е напълно неизползваема. Огънят е бил ликвидиран с помощта на три пожарни автомобила и 9-ма служители на Участъка „ Пожарна безопасност и защита на населението“ в  Септември, РСПБЗН- Белово и РСПБЗН- Пазарджик. Унищожена е покривна конструкция 250 м2 и почти целия салон с прилежащото гимнастически оборудване. Спасено е училището и хранителен магазин. Сградата на малкото училище е построена през 1910 г.", "date": "2018.08.20", "title": "Пожар изпепели сградата на старото училище в село Ветрен дол"}
{"url": "https://www.monitor.bg:443/bg/a/view/spasiha-s-helikopter-mlad-myj-v-pirin-142108", "text": "Поредна спасителна акция вдигна на крак в неделя планински спасители от ПСС и въздушните екипи от хеликоптер. В ранния след обяд млад мъж и негов приятел се разхождали в красивата, но опасна местност между хижа Безбог и Стражите в Пирин, когато върху тях полетял камък. Канарата се стоварила върху главата на 24-годишния Николай Н., който в този момент бил без каска. Приятелят на пострадалия подал сигнал през тел. 112 в Планинска спасителна служба. Идвайки на мястото спасителите установяват, че Николай има открита рана на главата, а от симптомите, които проявява младият мъж, става ясно, че той е с черепно-мозъчна травма. Това налага пострадалият да бъде транспортиран с хеликоптер до болница. Буквално за минути хеликоптерът излита към мястото, подава се сигнал и към спешното отделение на столичната болница „Св. Анна“. Във въздушната линейка състоянието на пострадалия рязко се влошава, което налага лекарят от спасителните екипи да включи наличната на борда животоспасяваща апаратура и да подаде кислород. Николай е стабилизиран и при кацането на летателната площадка на болницата, той успява дори сам да се надигне от носилката. „Момчето ще се оправи“, категорични са лекарите. Това е втора инфарктна ситуация в планината само за последните четири дни от миналата седмица, която има щастлива развръзка. На 16 август отново до болница „Св. Анна“ бе транспортирана жена в тежко състояние със съмнение за инфаркт. В момента тя е добре и се възстановява успешно.", "date": "2018.08.20", "title": "Спасиха с хеликоптер млад мъж в Пирин"}
{"url": "https://www.monitor.bg:443/bg/a/view/pravitelstvoto-poiska-ostavkata-na-ralica-agajn-142104", "text": "Правителството призова зам-шефката на КФН Ралица Агайн да подаде оставка. Това стана ясно от думите на финансовия министър Владислав Горанов след среща в Министерски съвет с премиера Бойко Борисов, на която освен представители на КФН, са присъствали и такива от ДАНС и от застрахователния бранш. Именно Агайн е ръководителят на управлението \"Застрахователен надзор\" в КФН. Горанов обясни, че кабинетът няма законови лостове да иска оставката на Агайн, и затова тя доброволно трябва да освободи поста. Той обаче изтъкна, че НС има достатъчно изчерпателни хипотези, при които предсрочно да освободи Агайн като зам-шеф на КФН. „Някой трябва да поеме отговорност“, каза Горанов. Той обясни, че още през май е било ясно, че лицензът на фирмата е отнет, а КФН на свой ред забранява сключването на нови полици. „И до тук свършва приносът на Комисията за финансов надзор“, каза Горанов. Липсвало обаче информация към финансовото министерство, правителството и бюджетната комисия в НС за последиците от отнетия лиценз. “От няколко месеца текат съдебни процедури. А се оказва, че в деня, в който финансовото министерство в Кипър обявява искане за несъстоятелност на дружеството, българската Комисия за финансов надзор не знае нито правилата, нито процедурите, нито начина, по който засегнатите български граждани трябва да реагират\", каза Горанов. с които дружеството е привличало клиенти и така допълнително е влошила състоянието на застрахователния сектор. Правителството ще настоява ЕК по-бързо да предвижи и т.нар. „моторна директива“, която позволява националните гаранционни фондове да изплащат веднага обезщетенията на засегнатите и след това да си търсят парите от съответният гаранционен фонд в дадена страна. Той подчерта, че Българският гаранционен фонд не може да изплати обезщетение на пострадалите от фалита на \"Олимпик\", защото дружеството е внасяло пари само във фонда, в който се събират средства за обезщетяване при липса на установен застраховател. Горанов даде да се разбере, че ще помогнат на засегнатите българи. За тази цел специализирало в търговското право, което да представлява пострадалите клиенти на \"Олимпик\". Финансовия министър обясни още, че с вицепремиерът Екатерина Захариева ще по повод фалита на „Олимпик“. Целта на разговора е да се поиска съдействие на официалните кипърски власти. Трябва да бъде уточнено какъв е статусът на компанията в Кипър в момента и дали дружеството се прекратява поради несъстоятелност или на друго основание. Ако е по несъстоятелност, то българските граждани, стават кредитори и ще имат право да получат обезщетение от кипърския фонд за обезпечаване. \"Ако дружеството се прекратява на друго основание, българските граждани, които имат вземания, ще трябва да се удовлетворят от масата на състоятелността – така, както са процедурите при общата несъстоятелност в ЕС\", каза още Горанов.", "date": "2018.08.20", "title": "Правителството поиска оставката на Ралица Агайн  (ОБНОВЕНА)"}
{"url": "https://www.monitor.bg:443/bg/a/view/dans-i-prokuraturata-vlizat-v-kfn-142098", "text": "ДАНС и прокуратурата започват проверка в КФН. Тя е по разпореждане на главния прокурор Сотир Цацаров по повод Застрахователна компания \"Олимпик\", информира държавното обвинение. Предмет на проверката са държавният застрахователен надзор на Комисията, на ресорния й заместник-председател, ръководещ управление \"Застрахователен надзор\" и на това управление, по отношение на конкретния застраховател. Ще бъде проверено спазването на изискванията на закона за започване на дейността на клона на ЗК \"Олимпик\" в България, изпълнението на правомощията от страна на надзорните органи по Кодекса за застраховането и Закона за Комисията за финансов надзор, както и упражняването на текущ надзор, включително след издадената забрана \"Олимпик\" да сключва нови договори и да удължава срока на досегашните.", "date": "2018.08.20", "title": "ДАНС и прокуратурата влизат в КФН"}
{"url": "https://www.monitor.bg:443/bg/a/view/zlaten-djokovich-syrbinyt-sybra-titli-ot-vsichki-9-turnira-na-mastyrs-142102", "text": "Сърбинът Новак Джокович срази с 6:4, 6:4 седемкратния шампион Роджър Федерер на финала на турнира от серията \"Мастърс\" в Синсинати. Поставеният под №10 Джокович имаше 5 загубени финала в тази надпревара, но днес за първи път в кариерата си успя да грабне този чакан дълго трофей. Триумфът позволи на Джокович да запише историческо постижение. 31-годишният сърбин стана първият тенисист в историята, който може да се похвали, че е спечелил всичките 9 турнира от категорията \"Мастърс\". Така той постигна т.нар. \"Златен Мастърс\". Сърбинът вече има 31 \"Мастърс\" титли, а Федерер остава с 27. Рекордьор е испанецът Рафаел Надал с 33. След този триумф Ноле, който неотдавна спечели и \"Уимбълдън\" (титла №13 за него от \"Големия шлем\"), се изкачва на шеста позиция в ранглистата на ATP с равни точки с хърватина Марин Чилич (4445). 37-годишният Федерер остави втори със 7080 точки, а водачът Надал е с 10040. Това бе мач №46 между двамата тенис титани, като Джокович има вече 24 победи срещу носителя на рекордните 20 титли от \"Големия шлем\".", "date": "2018.08.20", "title": "Златен Джокович! Сърбинът събра титли от всички 9 турнира на \"Мастърс\""}
{"url": "https://www.monitor.bg:443/bg/a/view/real-startira-s-lesna-pobeda-142097", "text": "\"Реал\" (Мадрид) срази гостуващия \"Хетафе\" с 2:0 на старта на новия сезон в Примера дивисион. Кейлор Навас започна титуляр на вратата на „кралския“ клуб вместо привлечения от \"Челси\" белгийски национал Тубо Куртоа, избран за най-добър страж на Мондиал 2018 в Русия. Дани Себайос бе титуляр в халфовата линия до Тони Кроос и Иско, а в атака действаха Карим Бензема, Гарет Бейл и Марко Асенсио. Срещата на „Сантяго Бернабеу“ премина под диктовката на домакините, които доминираха през цялото време, а показателен е фактът, че \"Хетафе\" отправи първия си удар едва в 70-ата минута и то неточно над вратата. След четвърт час игра Марсело центрира и Бейл с плонж засече топката с глава, пращайки я в напречната греда. В 20-ата минута Бейл центрира отляво, Давид Сория изби с една ръка, но Дани Карвахал прехвърли вратаря с глава за 1:0. Две минути преди края на първата част Серхио Рамос се разписа, но след съдийски сигнал за нарушение в атака. Малко след почивката в 51-ата минута Асенсио бе изведен зад защитата на гостите и асистира на Гарет Бейл, който с премерен удар удвои аванса на домакините. Три минути след това Асенсио разтресе дясната греда след силен шут от средна дистанция. В 71-ата минута в игра се появи избраният за най-добър играч на Световното в Русия Лука Модрич, но срещата просто се доиграваше в спокойно темпо.  ", "date": "2018.08.20", "title": "\"Реал\" стартира с лесна победа "}
{"url": "https://www.monitor.bg:443/bg/a/view/kleyr-holt-se-omyji-povtorno-142105", "text": "Австралийската актриса Клеър Холт, която се прочу покрай участието си в сериали като „Дневниците на вампира“ и „Древните“ се разходи за втори път до олтара. За това загатна самата звезда, като публикува кадри от голямото събития в социалните мрежи. Сватбената церемония се е състояла през почивните дни, а почетен гост на нея било и домашният любимец на двойката – кучето Теди, което спази традицията да е облечено в смокинг. Избраникът на Холт е брокерът Андрю Джоблон, който доскоро бе свързван с друга актриса – Аманда Сейфрид. Двамата се сгодиха в края на миналата година, или около осем месеца, след като бившата половинка на екранната Ребека – Матю Каплан, подаде документи за развод. Това се случи малко преди навършването на първата годишнина от сключването на брака между него и Холт.", "date": "2018.08.20", "title": "Клеър Холт се омъжи повторно"}
{"url": "https://www.monitor.bg:443/bg/a/view/vanja-stambolova-sprintira-kym-pobeda-vyv-fermata-142106", "text": "Една от най-успешните ни лекоатлетки Ваня Стамболова ще спринтира за победа в новия сезон на „Фермата“. Спортистката ще се стреми да стане първата жена, грабнала голямата награда в рамките на риалити формата. „Искам да знам, че мога да бъда победител и в други сфери на живота, не само в спорта. Ще се боря, за да победя. Спортът ме е научил, че винаги се играе за победа, второто място не е цел“, категорична е 34-годишната европейска шампионка. Причината спортната звезда да кандидатства за участие в предаването, което калява тяло и дух, е носталгия по състезанията. „Записах се за кастинг за „Фермата“ сама. Много ми липсват състезанията, а това предаване е страхотно състезание. Искам да придобия умения, които нямам, и да се преборя със страховете си“, допълни тя. Припомняме, че вокалистът на D2 Деян Каменов-Дидо е първият обявен известен участник, който ще загърби семейния уют в полза на селскостопански уроци. \"Фермата: Съединение“ стартира на 7 септември по bTV.", "date": "2018.08.20", "title": "Ваня Стамболова спринтира към победа във „Фермата“"}
{"url": "https://www.monitor.bg:443/bg/a/view/naj-dobroto-sredstvo-za-rabota-i-svobodnoto-vreme-142083", "text": "Пикапите са предпочитани не само от феновете на всъдеходите, но и от водачите, на които рядко им се налага да покоряват офроуда. От голямо значение за покупката е и относително изгодната за SUV цена. Тези машини са универсално средство не само за работа, но и за свободното време с приятели и със семейството, като в товарния си отсек побират всякакви принадлежности и могат да ви отведат високо в планината. Четвъртото поколение на пикапа Mitsubishi L200 стана доста популярен у нас, макар да имаше много силни конкуренти от другите японски марки. Той се доказа като надежден пикап за работа и развлечение, разполагащ с до пет места и голям товарен отсек. Отскоро у нас се предлага новото, пето поколение на Mitsubishi L200, който се отличава с изцяло нов външен вид, модерен и по-удобен салон, нов по-ефективен дизелов двигател, по-директно управление, ново окачване и нова система за 4х4. Дължината на новото Mitsubishi L200 е нараснала до 5,29 метра, а междуосието е точно 3 метра. Новата каросерия се отличава с по-удобни задни врати, които вече са малко по-широки и осигуряват повече пространство при качването на втория ред. Дължината на товарната платформа също е пораснала до 1,52 метра, широчината е 1,47 метра, а височината достига 475 мм. Капакът и особено предните калници, врати и профил на каросерията са релефни, а предната решетка е хромирана. В тествания пикап има красиви хромирани тръби, които защитават кабината от товарите. Предлагат се два вида покривало за товарния отсек и два модела твърд таван със заключване, които предпазват товарите от атмосферните условия и кражба. Дъното и страните на отсека са облицовани с износоустойчива предпазна защитна материя, която образува вана. Благодарение на мощното задно окачване, товароносимостта е почти един тон. Капакът на легена е стабилен, издържа човек с тегло над 100 кг и помага за по-лесното товарене и разтоварване. Салонът на новия пикап е с изцяло нов дизайн, което прави интериора по-модерен, по-функционален и по-удобен. Почти не се срещат твърди пластмаси и бюджетни решения. Менюто на бордовия компютър се превърта чрез натискане на бутона на таблото за управление. На централния тунел се намира скоростният лост, а зад него е разположен въртящият се селектор за избор на режимите на системата за двойното задвижване 4х4. Седалката на водача е доста удобна, има изразени странични опори, настройките са напълно достатъчни, а инструментите се виждат добре и са точно под ръката на водача. Огромните външни правоъгълни огледала на Mitsubishi L200 дават отличен изглед дори и без фина настройка. Огледалото в салона е голямо, но за по-лесното маневриране на заден ход, японците са поставили камера, която предава добра цветна картина. Ако товарите излизат над кабината, забравете за вътрешното огледало и разчитайте на страничните, както и на камерата. В новото Mitsubishi L200 водачът не е просто шофьор на лекотоварен автомобил, а разполага с удобствата, характерни за модерните SUV. Интериорът е оборудван с модерна мултимедийна система със 7-инчов сензорен екран, на който се показват станциите на радиото, има CD-плейър с MP3 формат, Bluetooth, USB и вход с възможност за свързване на външни носители, включително и iPod. Благодарение на увеличената дължина на кабината и новото разположение на седалките, пътниците на задните седалки имат повече пространство за краката. Салонът е по-широк и ако се наложи на задния диван могат да пътуват до трима възрастни човека. Задните облегалки са наклонени и осигуряват по-удобна позиция на седене на пътниците. Новият пикап Mitsubishi L200 се предлага у нас с 2,4-литров турбодизелов двигател с мощност 154 к.с. Максималният въртящ момент от 380 Нм се достига вече при 1500 оборота и се поддържа до 2500 об/мин, което прави пикапа доста пъргав при старта от място и енергичен при изпреварване с ограничена видимост. Със собствено тегло от 1870 кг, трима човека на борда и товар от 200 кг, пикапът харчи смайващо малко на дълъг път, като средният разход около 7 л/100 км е почти колкото обещания от Mitsubishi. При обичайното шофиране в столицата, консумацията е 8,5 л/100 км. На пътя пикапът Mitsubishi L200 прави приятно впечатление с по-информативното и чисто управление, модифицираното окачване и дори педалите. Окачването е много еластично, но когато пикапът е празен, се усещат всички недостатъци на настилката. Ако го натоварите дори с 200 кг, ситуацията коренно се променя и L200 вози много по-комфортно, отколкото предполагате. Предното окачване е с напречните лостове, а отзад има цял мост и листови ресори, които в новия модел са удължени, променени са позициите на скобите и характеристиките на амортисьорите и стабилизаторите на напречна устойчивост. Подобрената шумоизолация ограничава до минимум шума от двигателя, вятъра и гумите, така че пикапът е станал значително по-тих и рафиниран. Новият пикап Mitsubishi L200 не подбира пътищата и благодарение на високата му проходимост, можете да стигнете високо в планината или да закарате оборудването за работа или спорт на трудно достъпни с друг автомобил места. Този автомобил е за хората, които се нуждаят от кола за превоз на товари в труднодостъпни райони. Конструкцията с рама, пътният просвет от 205 мм и усъвършенстваната система за задвижване на четирите колела превръщат L200 в истински всъдеход. Фирмената система Super Select 4WD-II сега е оборудвана с централен диференциал Torsen T3. С удобен въртящ се селектор можете да изберете желания режим на разпределителната кутия - 2H до 4H. Превключването от режим на задно предаване 2H за шофиране по пътя към режим 4H за преодоляване на труден терен може да се извърши при скорост до 100 км/ч. В режим 4Н тягата се разпределя в съотношение 40 на 60% спрямо предната към задната ос. Освен това тягата се преразпределя автоматично в зависимост от сцеплението на колелата с настилката. На предните колела може да се подаде до 65% от тягата, а на задните - до 85%. За сериозен офроуд, централният диференциал може да бъде блокиран, избирайки режим 4HLc с ниски предавателни числа за по-голяма тяга при преодоляване на пресечен терен с ниска скорост или режим 4LLc за наклонен терен, кал или сняг. Освен това новото Mitsubishi L200 може да се движи по път с 45-градусов ъгъл на страничен наклон, има преден ъгъл на проходимост от 30 градуса, заден ъгъл от 22 градуса, а ъгълът на рампата между осите e 24 градуса. Радиусът на завиване от 5,9 метра е изненадващо малък за автомобил с този размер, което улеснява много паркирането и маневрите с L200. Базовата версия Invite на Mitsubishi L200 струва 55 990 лева с ДДС. Тестваният пикап в средното ниво на оборудване Intense без опциите е на цена 59 990 лева, а топверсията Instyle с по-мощния двигател, автоматичната скоростна кутия, кожен интериор и двузонов автоматичен климатик достига 69 990 лева.", "date": "2018.08.20", "title": "Най-доброто средство за работа и свободното време"}
{"url": "https://www.monitor.bg:443/bg/a/view/tenak-pak-pyrvi-v-rali-germanija-142079", "text": "Естонецът От Тенак с \"Тойота Ярис\" спечели за втори пореден път автомобилното рали \"Германия\", 9-и кръг от световния шампионат на WRC. Той събра общо време 3.03:36,9 часа от 18-те скоростни отсечки при своята 5-а победа в кариерата и трета за сезона. Победителят от 2013 г. Дани Сордо (Исп) с \"Хюндай i20\", втори в първия ден, допусна грешка в 16-ата отсечка, излезе от трасето и счупи предното си стъкло. Това му струва минута и половина, което го прати на 7-о място. После пък беше принуден да напусна състезанието заради прегрявяне на колата. Яри-Мати Латвала (Фин) с \"Тойота Ярис\", който се движеше трети, пък получи проблем със скоростите и също отпадна в 16-ата отсечка. Това помогна на лидера в генералното класиране за сезона Тиери Нювил (Бел) с \"Хюндай i20\" да завърши втори, на 39,2 сек. от Тенак. Трети стана Есапека Лапи (Фин) с \"Тойота Ярис\" - на 1:00,9 мин.Световният шампион Себастиан Ожие (Фр) с \"Форд Фиеста\" който удари камък и повреди предна гума, е четвърти. Нювил води в генералното със 172 т., пред Ожие - 149 и Тенак - 136.", "date": "2018.08.20", "title": "Тенак пак първи в рали \"Германия\""}
{"url": "https://www.monitor.bg:443/bg/a/view/robyrt-plant-na-70-godini-142092", "text": "Британският музикант и вокал на легендарната група „Лед Цепелин” Робърт Плант навършва днес 70 години. Робърт Плант е роден на 20 август 1948 г. в Уест Бромидж, Стафордшир, в семейството на строителен инженер. По майчина линия той има цигански корени. От дете се увлича от рокендрола, като негови кумира са Елвис Пресли и блус певците Уили Диксън и Робърт Джонсън. На 16 години Робърт Плант отказва да учи икономика и бяга от дома си. Той пее с местни групи, но се издържа с физически труд. През 1968 г. го чува Джими Пейдж, който търси вокал за новата си група. Двамата се оказват с еднакъв музикален вкус. Плант предлага да включат в групата и барабаниста Джон Бонам. Така се формира \"Лед Цепелин\". Първият ѝ концерт е на 25 октомври 1968 г.   За няколко години „Лед Цепелин” става една от най-значимите групи. Решаващо за това е творчеството на Плант, който е автор на песни с мистичин текстове. Негови са „Ramble On”, „The Battle of Evermore”, „Misty Mountain Hop”, които са повлияни от романите на Толкин. Негов е текстът към най-популярната песен на бандата „Stairway to Heaven”. „Лед Цепелин” са най-популярни в средата на 70-те години на миналия век. През декември 1980 г. обаче, след смъртта на Джон Бонам, музикантите се разделят.  „Лед Цепелин” записват неиздавани досега песни за 50-ата си годишнина Тиражът на албумите им надвишава 300 милиона. Групата е печелила много престижни награди, включително и пет „Грами”. През 1995 г. „Лед Цепелин” е въведена в Залата на славата на рокендрола.", "date": "2018.08.20", "title": "Робърт Плант на 70  "}
{"url": "https://www.monitor.bg:443/bg/a/view/sedem-obgoreni-pri-pojar-v-parij-142088", "text": "Седем души пострадаха тежко при пожар в жилищна сграда във френския град Обервилие, край Париж, предаде Франс прес, като се позова на пожарната. Сред тях са пет деца, които са имали нужда от спешна медицинска помощ. Десетина полицаи, изпратени на място, са пострадали леко. Пожарът избухнал около 19 ч. (20 ч. българско време) в двуетажна жилищна сграда. Той бил овладян половин час по-късно след намесата на стотина пожарникари. Причината за пламването на огъня засега не е установена. Четирима души - майка и трите й деца - загинаха и девет човека бяха ранени при пожар в жилищна сграда в Обервилие на 30 юли, припомня Франс прес. 10-годишно момче бе заподозряно, че е предизвикало пожара, играейки си със запалка. Тъй като не носи наказателна отговорност, защото е малолетно, детето бе изселено от района. Париж", "date": "2018.08.20", "title": "Седем обгорени при пожар в Париж"}
{"url": "https://www.monitor.bg:443/bg/a/view/nova-jertva-na-moreto-142094", "text": "71-годишен мъж от Пловдив се е удавил в морето в Приморско, съобщиха от Областната дирекция на МВР-Бургас. Около 20.00 часа снощи туристи са съобщили за даващ се мъж в района на южния плаж срещу спасителен пост 2. Въпреки предприетите действия по спасяването на мъжа, същият е завлечен от мъртвото течение навътре в морето. Час по-късно в района до пост 3 морето изхвърлило тялото на удавения. Предстои аутопсия в Бургаската болница.   Вчера на Северния плаж в Бургас бе открито и тялото на друг удавник. Плажуващи го извадили от морето между първи и втори спасителен пост. Починалият е на видима възраст 50-55 години. По неофициална информация той е получил инфаркт, докато е бил в морето. Самоличността му се установява от МВР.", "date": "2018.08.20", "title": "Нова жертва на морето"}
{"url": "https://www.monitor.bg:443/bg/a/view/zapochva-obrushvaneto-na-skatovete-na-pytja-za-rilskija-manastir-142084", "text": "От днес започва временното разрешаване на проблема със свлачищата по пътя за Рилския манастир.  В началото на седмицата започва обрушването на скатовете и замрежването им. Това съобщи министърът на регионалното развитие и благоустройството Николай Нанков, който преди дни инспектира  пътя към Светата обител. Министър Нанков съобщи, че ще бъде входиран и проект за дългосрочно разрешаване на проблема със свлачищата и срутищата по трасето. В момента движението в отсечка от 250 м по пътя се осъществява в една лента. Участъкът е сигнализиран с необходимите пътни знаци, а скоростта е ограничена до 40 км/ч. Преминаването е безопасно. След започването на ремонтните дейности обаче, ще се наложи и поетапно затваряне на пътя, за по няколко часа. По време на ремонтите, движението ще се регулира от \"Пътна полиция\" като работата им ще бъде подпомогната и от служители на Областно пътно управление-Кюстендил и от пътноподдържащата фирма. За трайното укрепване на ската при 27 км предстои провеждането на процедура по Закона за обществени поръчки (ЗОП) за изработване на технически проект за извършване на укрепителни и обезопасителни работи. Целта е проучвателно-проектанските работи да изяснят инженерно-геоложките условия в района на срутищните процеси, причините за тяхното възникване и да бъдат предложени конкретни мероприятия за трайното укрепване, възстановяване и недопускане в бъдеще на срутване на скални маси върху пътното платно.  За разрешаването на проблемите по пътя ще се търси финансиране от Междуведомствената комисия за възстановяване и подпомагане. Пари от там обаче вероятно ще бъдат отпуснати догодина, затова до тогава ще се работи със средства на АПИ, съобщи Нанков. Първоначалното укрепване на пътя трябва да приключи до два месеца, ако позволяват метеорологичните условия.", "date": "2018.08.20", "title": "Започва обрушването на скатовете на пътя за Рилския манастир"}
{"url": "https://www.monitor.bg:443/bg/a/view/oficialno-gyrcija-izleze-ot-krizata-142095", "text": "Гърция излезе успешно от последната си спасителна програма, договорена преди три години, за да помогне на страната да се справи с последиците от дълговата криза, обяви спасителният фонд на еврозоната, Европейският стабилизационен механизъм (ЕСМ), цитиран от Ройтерс. \"Днес ние можем да приключим благополучно програмата на ЕСМ без повече допълнителни спасителни програми, тъй като, за първи път от началото на 2010 г., Гърция може да си стои на краката\", каза в изявление председателят на управителния съвет на спасителния фонд Мариу Сентену. Португалският министър на финансите, който е и председател на Еврогрупата, отбеляза, че \"това е станало възможно благодарение на изключителните усилия на гръцкия народ, доброто сътрудничество със сегашното гръцко правителство и подкрепата на европейските партньори чрез кредити и облекчаване на дълговете\". Гърция договори през август 2015 г. спасителната програма с международните си кредитори - Европейския съюз, Европейската централна банка и Международния валутен фонд. ЕСМ отбеляза, че през последните три години е предоставил на страната 61,9 милиарда евро в подкрепа на макроикономическата корекция и банковата рекапитализация. Останалите 24,1 милиарда евро, които са били на разположение на Гърция по програмата, не са били необходими. ЕСМ публикува анализ на мерките. Гърция е успяла да намали значително макроикономическите и бюджетните дисбаланси, като в резултат дефицитът на общото управление е намалял с 16 процента от БВП (от дефицит от 15,1 процента през 2009 г. до излишък от 0,8 процента през 2017 г.). ЕСМ подчертава, че чрез \"широк спектър от реформи\" Гърция е постигнала запазване на финансовата стабилност (реорганизация на банките, намаляване на необслужваните кредити), на конкурентоспособността и на инвестициите, както и модернизация на публичната администрация. В документа се подчертава, че гръцката икономика се е завърнала към растеж (от рецесия от -5,5 процента през 2010 г. до растеж от 1,4% през 2017 г., който се очаква да достигне до 1,9 процента през 2018 г. и до 2,3 процента през 2019 г.) Подчертава се и постепенното намаляване на безработицата от 27,5% през юли 2013 г. до 19,5% през май 2018 г. Според ESM се наблюдава напредък и по отношение на салдото на текущите плащания, което от -15,8 процента през 2008 г. достига до -0,4 процента през 2018 г. В анализа се посочва още, че гръцката икономика е подобрила конкурентоспособността си, като е отбелязала намаление на стойността на труда на единица продукт. Също така през юли 2018 г. доходността на десетгодишните държавни ценни книжа се е завърнала на равнището отпреди кризата (3,9 процента). Накрая се отбелязва, че Гърция е създала буфер за ликвидност от над 24 милиарда евро, който се очаква да покрие финансовите нужди за около 22 месеца след края на програмата и представлява съществена гаранция срещу евентуален финансов риск. Трябва да предоговорим много от ангажиментите на страната и това ще стане, е заявил гръцкият държавен министър Христофорос Вернардакис по повод на края на спасителната програма за Гърция в интервю за гръцкото радио \"На червено\", цитирано от икономическото издание \"Нафтемборики\". Вернардакис е заявил, че \"когато имаш политическа автономия, всичко може да бъде променено, няма свещени схващания\". Министърът е подчертал, че \"днешното правителство има политическа воля да предприеме поетапното вдигане на различни принудителни мерки\" и че \"отмяната на надзора отваря много голямо поле за политиките, които ще бъдат следвани в бъдеще\".", "date": "2018.08.20", "title": "Официално: Гърция излезе от кризата"}
{"url": "https://www.monitor.bg:443/bg/a/view/zaharta-naj-evtina-v-dobrich-kashkavalyt-v-burgas-142077", "text": "Захарта най-евтино на едро през миналата седмица можеше да се намери в Добрич, а най-ниската цена на кашкавала „Витоша” бе регистрирана в Бургас, сочи анализ на пазара на Държавната комисия по стоковите борси и тържищата (ДКСБТ). Сладките кристали се продаваха в административния център на Южна Добруджа в тесни граници от 0,88-0,89 лв./кг. Захарта на едро цена за килограм, а в други 6 и максималната бе до това ниво. На останалите 10 борси, влезли в статистиката на комисията, най-ниската бе над тази граница. Най-скъпа захар на едро по 1,50 лв./кг се предлагаше във Варна. В София цените бяха от 1,00 до 1,20 лв./кг. Кашкавалът „Витоша” за периода бе най-изгоден на борсата в морския областен център, където се предлагаше от 8,20 до 10,05 лв./кг. На още 3 други места - Добрич, Плевен и стара Загора, можеше да се намери на цени под 9 лв. килото. Най-високата минимална цена на кашкавала от този тип от 12,50 лв.бе регистрирана във Велико Търново. В столицата най-ниската цена бе десетарка за кило. Друг масов млечен продукт - кравето сирене на едро през миналата седмица се продаваше най-евтино в Силистра - за 4,56 лв./кг. В още 2 района можеше да се намери на борсата за под петарка. В Добрич и Хасково то се продаваше по 4,90 лв./кг. Най-високата цена на едро през миналата седмица на кравето сирене от 8,80 лв./кг бе регистрирана в Плевен.Над 8 лева бе тя още и във Велико Търново, където достигна 8,12 лв. Най-евтиното брашно тип „500” през миналата седмица на едро можеше да се купи във Враца, където цените варираха от 0,60 до 0,70 лв./кг. В други 3 града - Стара Загора, Пловдив и Хасково максималната бе само 70 ст. за кило. Най-скъпо - по 1,15 лв./кг брашното се предлагаше в София. В столицата С максимална цена над левче на едро се продаваше основната суровина за хляб и сладкиши и на тържищата в Сливен, Монтана и Благоевград. В 15 други борси обаче тази цена бе под тази граница, сочи още статистиката на ДКСБТ.", "date": "2018.08.20", "title": "Захарта най-евтина в Добрич, кашкавалът - в Бургас"}
{"url": "https://www.monitor.bg:443/bg/a/view/merkel-litva-s-vtora-ryka-samolet-142090", "text": "На фона на недостига на самолети за най-високопоставените представители на германските власти, канцлерът Ангела Меркел ще получи свой собствен \"Анги форс уан\" - ремонтиран, втора ръка \"Еърбъс А321\", но без редица от луксозните опции, с които правителствените самолети се прочуха.   Дълго проточилото се формиране на новото германско федерално правителство постави необичайно предизвикателство пред германските въоръжени сили: тяхната полетна готовност. Бундесверът, като част от който Луфтвафе (германските ВВС) отговаря и за въздушния транспорт на представителите на властите по света, едва успява да се справи при ограничения брой самолети, с които разполага, в условията на натоварен график на официалните лица. Само външният министър Хайко Маас е пропътувал рекордните 118 000 км през първите си 100 дни на поста, което се равнява на три обиколки на земното кълбо. След като най-после успя да състави правителство в резултат на 6-месечни пазарлъци, канцлерът Ангела Меркел трябваше да наваксва с пътувания до страни като Китай, САЩ, Русия и Канада (за срещата на Г-7). Нови членове на правителството, като министрите на финансите Олаф Шолц и на икономиката Петер Алтмайер, също направиха първите си визити зад граница, а министърът на отбраната Урсула фон дер Лайен трябваше да посети германски войски, участващи във военни мисии в чужбина. >уфтвафе разполага само с осем ВИП самолета, което означава, че с пътуванията си канцлерът и министри й запълват до краен предел този капацитет. Така на Хайко Маас се наложи да пътува с редовен полет до Ню Йорк за един от най-важните си ежегодни ангажименти - гласуването в ООН за избиране на Германия за непостоянен член на Съвета за сигурност. Недостигът на ВИП самолети се усложнява и от факта, че канцлерът и президентът трябва да разполагат и с резервен самолет при пътуванията си в случай на проблем с основния. През юни посещението на президента Франк-Валтер Щайнмайер в Беларус бе забавено в последната минута заради повреда на хидравликата на неговия самолет. През декември 2015 г. Меркел трябваше да се прехвърли на военнотранспортен самолет за визитата си в Индия, след като в последния момент бяха открити повреди в официалния й самолет. Всички тези безпокойства за правителството обаче може би скоро ще останат в миналото. През последната година и половина фирмата \"Луфтханза техник\", която се занимава с поддръжката и модификацията на авиопарка на германската авиокомпания, работи върху преоборудването на един \"Еърбъс А321\", който ще се присъедини към правителствения авиоотряд. Очаква се самолетът да бъде предаден на въоръжените сили през септември и да стане официалният самолет на канцлера Меркел, поради което вече го наричат \"Анги форс уан\". В момента текат финалните му изпитания, преди да бъде официално одобрен през последната седмица на август. Самолетът е част от авиопарка на \"Луфтханза\" от 2000 г. и носеше името на германския град Нойщат ан дер Вайнщрасе. Логото на \"Луфтханза\" ще бъде сменено с германското знаме и с надпис \"Федерална република Германия\", но това ще стане в последния момент преди предаването му. А защо правителството избра самолет \"втора ръка\"? \"Беше по-евтин и, следователно, по-приемлив за джобовете на данъкоплатците\", казва Капитан Дитер Бракониер, който отговаря за Отдела за оборудване, информационни технологии и употреба в Бундесвера. Точният размер на разходите не е известен, но се предполага, че преоборудването на самолета е струвало стотици милиони евро. \"Този самолет е бил избран, защото е бил много добре поддържан\", заявява Харалд Прис, мениджър по проекти в \"Луфтханза\". \"Това е като при колите - възрастта не е от значение, важно е как са били поддържани\" , допълва още той. Експертите на \"Луфтханза техник\" са обновили и модернизирали напълно този \"Еърбъс\", повишили са товароподемността му с 4 тона и са променили изцяло интериора. Според Прис са направени общо 180 модификации, което обяснява защо преустройството на самолета е отнело толкова много време. Базираната в Хамбург \"Луфтханза техник\" по принцип не се занимава с правителствени самолети, но този случай не бе особено предизвикателство за нея. Компанията има опит от миналото с ВИП самолети за богати бизнесмени. За \"Луфтханза\" в Хамбург в тази сфера работят 1000 души и още 450 на други места. Новият правителствен самолет може да вози до 84 пътници, 14 от които в предната ВИП зона, където Меркел или други ключови министри ще сядат с най-близките си сътрудници. Останалите 70 места са запазени за членове на делегациите, служители от охраната, журналисти и други гости. За разлика от обичайните луксозни правителствени самолети, този А321 на Меркел явно няма да разполага с много екстри. Местата в зоната за делегации, например, ще бъдат същите като тези в икономична класа на пътническите авиокомпании. На борда няма да има и душ. Предполага се, че самолетът ще има обсег на летене от около 5000 км и ще може да се използва за къси полети в Европа и за полети на средни разстояния до региони като Северна Америка. Канцлерският самолет, заедно с другите правителствени самолети, извършват средно 2500 полета годишно. С цел защита на най-високопоставените държавни ръководители военните са инсталирали в самолета много военно оборудване, системи за отбрана и най-новите комуникационни устройства, подробностите за които остават тайна. Очаква се самолетът да започне правителствени полети от ноември. Има предложение той да бъде кръстен на името на бившия германски външен министър Ханс-Дитрих Геншер, който кръстосваше света надлъж и нашир по време на 18-те си години на този пост. Засега обаче не е потвърдено дали това предложение ще бъде прието.", "date": "2018.08.20", "title": "Меркел литва с втора ръка самолет "}
{"url": "https://www.monitor.bg:443/bg/a/view/pojarnikari-spasiha-dvama-myje-i-shest-deca-ot-voden-kapan-142091", "text": "Пожарникари от Маджарово спасиха двама мъже и шест деца, попаднали във воден капан. Двама мъже на 56 и на 64 години, заедно с шест деца на възраст от 2 до 13 години, били на разходка до остров в река Арда, когато неочаквано попаднали във воден капан. Нивото на водата рязко се повишило, пътят им към брега бил възпрепятстван и те попаднали във воден капан.  Вчера малко преди 17 часа в пожарния участък на град Маджарово бил получен сигнал за издирване и спасяване на бедстващите, съобщиха от МВР.   Незабавно към посоченото място, между град Маджарово и село Бориславци, се отправили два екипа огнеборци – от участъка и от пожарната в Хасково. Пристигайки в района на инцидента, пожарникарите оценили обстановката и с помощта на частна лодка предприели спасителните действия. Така час по-късно, към 18 часа, бедстващите били изведени живи и невредими. Не се е наложило да бъдат транспортирани до медицинско заведение.", "date": "2018.08.20", "title": "Пожарникари спасиха двама мъже и шест деца от воден капан"}
{"url": "https://www.monitor.bg:443/bg/a/view/bum-na-enterokoliti-i-dizenterija-142074", "text": "Бум на ентероколити, дизентерии и гастроентерити има в страната. Увеличението е започнало още в началото на август и вече трета седмица нивото на заболеваемостта не спада осезателно.Това показва справка на Националния център по заразни и паразитни болести. По думите на епидемиолози причината е събирането на много хора по морето и край басейните. 418 са случаите само за петте работни дни на миналата седмица. Отклонението от предходната е незначително - едва 47 по-малко. Напълно възможно е те да са много повече, тъй като малцина от възрастните хора ходят на лекар при по-слаби стомашни неразположения, купуват подходящо лекарство от аптеката и се лекуват сами. При доктора идват предимно хората с малки деца и тези с по-тежките диарии, коментира д-р Атанас Пелтеков, джипи и член на управителния съвет на Националното сдружение на общопрактикуващите лекари. От началото на годината в регионалните здравни инспекции лекари са съобщили за общо 9241 случая, но те вероятно са почти двойно повече, тъй като не всички влизат в статистиката, коментираха инфекционисти. В София чревните инфекции за изминалата седмица са 58, като от тях случаите на салмонелоза са 2, а на ентероколит – 44. Има и двама инфектирани с шигелоза, един с кампилобактериоза и 9 случая на ротавирусен ентерит, както и два случая на вирусен хепатит А. Във Варна за петте работни дни на миналата седмица регионалната здравна инспекция е регистрирала 34 случая на ентероколити, а в Бургас – 38, един колиентерит и 8 ротавирусни гастроентерити. По мнението на общопрактикуващи лекари хората със стомашни разстройства са били много повече. Не всякога даваме проби в регионалните здравни инспекции, просто лекуваме пациентите, коментира д-р Атанас Пелтеков. Докато възрастният може да преодолее инфекцията сам с хапчета и диета, с децата трябва да се внимава. Те трябва да бъдат заведени на лекар, за да се вземат мерки срещу обезводняване, каза още д-р Пелтеков. По думите му при голям човек стомашното вирусно неразположение преминава за около ден – ден и половина, ако пациентът премине само на вода и билков чай и само в краен случай си позволих по една – две филийки сухари. Същевременно регистрирани са и 5 случая на лаймска болест, която се пренася от инфектирани кърлежи. От началото на годината до сега случаите в страната са общо 349. За същия период на 2017-а те са били 202. Това означава, че скокът е почти двоен.", "date": "2018.08.20", "title": "Бум на ентероколити и дизентерия"}
{"url": "https://www.monitor.bg:443/bg/a/view/d-r-angel-kunchev-njama-mjasto-za-isterii-za-vodata-s-uran-v-harmanli-142071", "text": "Според експертите причина за завишеното количество са дъждовете, казва в интервю за \"Монитор\" главният държавен здравен инспектор. - Няма място за истерии. По-скоро притеснителното е това, че в този район много често има отклонения от изискванията. Затова се налага и спирането на водата за пиене. В Харманли може да се използва за хигиенни нужди, тя не крие никакви рискове, но докато не се нормализират резултатите, не я разрешаваме за пиене. Имайте предвид, че количеството уран е безкрайно нисък. Когато са определяни нормите, са заложени такива рестриктивни норми, за да има стопроцентова гаранция, че не съществува риск за хората. За да има дори 1% риск за развитие на нещо, би трябвало тази вода да се използва 70 години по 2 литра на ден. Това е много трудно осъществимо. В интерес на истината ние сме подложени на много други източници на лъчения с отрицателно влияние. Но въпросът не е в това дали стойностите на урана са ниски или високи. Щом има отклонение от нормите и водата не отговаря на изискванията, трябва да се забрани за пиене и да се осигури такава с нормални качества. Това и правим в момента в Харманли. За разлика от Хасково, където количеството на водата, която се използва от кладенците със завишени показатели е много голямо, тук се надявам, че скоро всичко ще е наред. Ще видим какво ще покажат изследванията. - Нека уточня, че от 9 кладенеца за водоснабдяване в града, реално се използват шест. А само в един от тях има уран с високи показатели. Спирайки го и почиствайки цялата система, ние имаме голяма надежда, че показателите значително ще се подобрят. Но самите радиологични изследвания са доста бавни чисто лабораторно. Надявам се да са готови до една-две седмици. Така или иначе, ако показателите влязат в норма, водата ще може да се употребява. Говорили сме и с общината, така че започна снабдяване с минерална вода. - Всичко е въпрос на организация. Ако има нужда, ВиК-Хасково ще бъде подпомогнато с допълнителни коли. Продължава осигуряването на вода с водоноски и в Хасково. Така че може би има затруднения, но съм сигурен, че ще се преодолеят. - Така е. Става дума за естествен уран и за неговото качество като химичен елемент. В момента ние не го измерваме в радиоактивност. В случая при естествения уран е важно неговото свойство като химичен елемент, евентуално, ако уврежда отделителната система. Не става дума за радиоактивност. Иначе има и други райони с такъв проблем. Както казах, вече повече от година и половина продължава в Хасково. Правителството отпусна пари за нови кладенци в северната индустриална зона. Така че в този район има естествен уран в скалите, почвите и т.н. И всичко идва от там. Обяснението на хидроинженерите беше, че при такива дъждовни сезони се просмуква по-голямо количество вода и това извлича повече частици. Затова и се увеличава концентрацията им. - Вероятно е това. През 2017 година са правени изследвания в Харманли и този кладенец е с нормални показатели, а сега показва завишения.  - Има, но засягат по-малко хора. Например Велинградско, Великотърновско, Бургаско, Благоевградско, но става дума за малки села с по 10-20 души. - Това е големият въпрос, защото проблемът не е само в естествения уран. Има райони по течението на река Марица, където кладенците не са с добри показатели. Например в Симеоновград водата отдавна не се ползва за пиене, защото е със завишен манган. Не са качествени водите. Ако трябва кардинално да се реши проблемът, вероятно трябва да се инвестира много във водопроводи, кладенци. - Както винаги, истината е по средата. След като има забрана и сме установили, че уранът е над нормата, е редно хората да се съобразят. Въпреки че мнението ми като лекар е, че тук рискът е толкова минимален. Само че нямаме право да разсъждаваме, трябва да се вземат мерки. Роден съм в Харманли и виждам реакцията на хората там. На никого не му е приятно да му спират водата за питейни нужди, но това е в интерес на здравето им. Тази за хигиенни нужди не е спряна, така че няма проблем.  - Няма някакво съществено завишаване. Данните са идентични с предишните две седмици и предишната година. Нямаме и големи епидемични взривове. По справката, която имам, виждам, че не става дума само за ентеровируси, те рядко попадат в статистиката, защото възрастните хора не търсят лекарска помощ. Минават за 1-2 дни. Друг е въпросът, че има бактериални инфекции. Във Варна миналата седмица регистрирахме малък епидемичен взрив от салмонелоза. Причината е торта, консумирана на детски празник. Малки взривове имаше във Варна и Китен, но не е нещо особено. - Рано е все още за тях. Когато дойде времето, ще напомним на хората и ще ги подсетим за имунизациите. Обикновено това е в края на септември, когато разберем каква е ситуацията.  - Така е. Особено в пролетния сезон имаше завишение с 30-40% в сравнение с миналата година. Сега показателите са по-нормални, но има заболявания. При лаймската болест има по 20-30 случая седмично, а при марсилската треска - между 10-15. Факт е, че има голям брой ухапвания от кърлежи. Не всички са носители, но и тази бройка не е малка. Така че случаите в края на годината ще са повече от миналогодишните. - Не, но дори и да има случаи у нас, тя протича толкова леко, че никой не търси помощ. В Европа случаите на западнонилска треска минават като летен грип, не е като в Щатите, където води до менингити. По-скоро ни притеснява ситуацията от морбили, която продължава около България. Цифрите са много високи от началото на годината. В Украйна има 28 000 случая, 13 починали деца, в Румъния и Сърбия - над 3000 случая, а в Гърция - 2000 случая. - Защото спадна имунизационото покритие. Това е най-заразната болест и се предава лесно, предизвиква бум при неимунно население. У нас имахме 8 случая от началото на годината, като са разделени на половина. 4 са български граждани - завърнали се от чужбина, а другите са украинци, които работят по Черноморието. Предприехме мерки и препоръчахме на социалното министерство при наемане на кадри, едно от изискването да е имунен статус. - Няма, не сме допуснали, което е много добре. - Нека не се притесняват, ситуацията по курортите е нормална. Ключово е спазването на лична хигиена. Вирусите се поглъщат с мръсни ръце, вода и храна. Важно е миенето на ръцете, особено при малките деца. Роден е на 19 октомври 1959 г. През 1985 г. завършва Медицинския институт в Пловдив. От 1986 г. работи в отдел “Противоепидемичен контрол” към ХЕИ в Хасково От 2001 г. е в отдел “Противоепидемичен контрол” в здравното министерство От 2008 г. оглавява “Надзор на заразните болести” към МЗ", "date": "2018.08.20", "title": "Д-р Ангел Кунчев: Няма място за истерии за водата с уран в Харманли"}
{"url": "https://www.monitor.bg:443/bg/a/view/janko-popov-ot-kilyrite-iska-da-izleze-na-svoboda-142051", "text": "Осъденият на 10 г. затвор за участие в престъпната група за мокри поръчки „Килърите“ Янко Попов-Туцо иска да излезе на свобода. Той е подал молба за условно предсрочно освобождаване от затвора, съобщиха от Софийски градски съд. Това се случва по-малко от 9 месеца, след като Върховният касационен съд произнесе окончателните присъди на Попов и още трима от групата. От СГС уточняват, че Туцо е изтърпял повече от половината от 10-годишната си присъда, като по-голямата част е приспадната от предварителния арест. и ще се произнесе дали да бъде освободен предсрочно. На 1 декември м.г. ВКС потвърди наказанието от 10 години \"лишаване от свобода\" на Попов, наложено от Варненския апелативен съд, който измени и намали със 7 години първоинстанционната присъда от 17 г. затвор. Според върховните магистрати Янко Попов е виновен за това, че в съучастие като помагач с Георги Вълев, Петър Стоянов, Васил Костов, Георги Георгиев, Райчо Стойнев и Владимир Филев умишлено е улеснил Владимир Филев да умъртви шуменския бизнесмен Румен Рачев. От ВКС обаче сметнаха, че поради което определиха за правилна не първоинстанционната, а въззивната присъда. Трима от \"Килърите\" остават в затвора до живот без право на замяна – сочения като ръководител на групата Петър Стоянов-Сумиста, Георги Вълев и Васил Костов-Кеца. Те бяха признати за виновни за две поръчкови убийства от 2009 г. - на великотърновския адвокат Петър Лупов и на шуменския бизнесмен Румен Рачев.", "date": "2018.08.20", "title": "Янко Попов от „Килърите“ иска да излезе на свобода"}
{"url": "https://www.monitor.bg:443/bg/a/view/vzriviha-bankomat-v-kazanlyk-142089", "text": "Банкомат, монтиран в партерен етаж на блок, беше взривен снищи. Мощният гръм отекнал към 3,20 часа и разбудил живеещите над магазина за парфюмерия в западния квартал на Казанлък. В началото хората решили, че има земетресение, и панически хукнали към изходите на жилищата си. Впоследствие станало ясно, че е гръмнало самоделно устройство. При взривяването банкоматът се отворил и извършителите отмъкнали металната касета, която предния ден била заредена с банкноти. Според свидетели бандитите са успели да отмъкнат касетите с парите, но това не бе потвърдено от полицията. Не е ясно и каква сума точно е имало в устройството. Осведомени източници предполагат, че тя е около 40 000 лева. Според свидетели секунди след взрива се чул звук на автомобилен двигател, колата най-вероятно е била паркирана в непосредствена близост. Районът около улица „Пушкин“ №23  е отцепен. На мястото пристигнаха специалисти от Дирекцията за оперативно-техническа информация-София. Тепърва ще се установява размерът на щетата. Полицаите са иззели записите от охранителните камери в широк периметър, разпитват се евентуалните очевидци. Това съобщи лаконично началникът на Районното управление – Полиция в Казанлък Стойчо Крачолов. До момента няма данни дали камерите са успели да заснемат извършителите. По думите на полицейския шеф това е първи случай за взривяване на АТМ устройство в Старозагорска област. Взривната вълна е помела витрините на магазина, пострадали са и прозорци на първите етажи. Почти по същото време е бил приет сигнал и за взривена газова бутилка и пожар в апартамент в близост до магазин „Кауфланд”. От рано сутринта на всички входове и изходи на града имаше засилено полицейско присъствие. Проверяваше се всеки автомобил, който напуска града. Разследващите припомнят, че преди три години бе направен опит за ограбване на трезор, собственост на друга банка в самия център на Стара Загора. Тогава бяха пуснати надути балони с хелий в тръбата, през която се поставя инкасото. Така и не стана ясно дали е било само проба, или извършителите са успели да задигнат някаква сума.", "date": "2018.08.20", "title": "Самоделна бомба изтърбуши  банкомат в Казанлък (Обновена)"}
{"url": "https://www.monitor.bg:443/bg/a/view/obmisljat-naredba-za-vodnite-atrakcioni-142075", "text": "Специална наредба за водните атракциони ще пишат две министерства - на туризма и на икономиката, научи „Монитор“. По този повод, министърът на туризма Николина Ангелкова поясни, че по отношение на атракционите се обмислят варианти с министъра на икономиката за една специфична наредба, която да бъде приета в рамките на Закона за туризма. „Наредбата за атракционите може да очакваме през следващата година“, прогнозира тя. след което да създадем междуведомствена група, защото тук се изисква експертизата на повече министерства. Така ще можем да създадем необходимата правна база по отношение на атракционите“, поясни министърът. Ангелкова припомни за качената вече за обществено обсъждане подобна наредба, свързана с изискванията за плувните басейни в хотелите. От министерството на икономиката поясниха неофициално, че засега не е постъпило официално предложение за съвместна работа група. От Държавната агенция за метрология и технически надзор, също неофициално заявиха, че най-вероятно техни експерти ще бъдат основно ангажирани в написването на наредбата и съответните законови промени, ако се наложи. В момента, контролът за безопасното използване на водните атракциони по черноморското ни крайбрежие, намиращи се на сушата, е Те трябва просто да съблюдават инструкциите за монтажа и експлоатацията им. Доколко те са спазили тези изисквания обаче никой не контролира. При проверките си от КЗП следят само дали има информационни табели с цените за ползване и правилата за безопасност на водната пързалка. На тях трябва да е изписано и максималният брой ползватели, а също така и минималната и максималната възраст, както и ограниченията за ръст и тегло. От комисията съветват, при отиване на такъв атракцион, родителите първо да гледат дали има табела с имената и координатите на стопанина на съоръжението. Така те ще могат, при необходимост, да търсят съдействието му или при констатирани нередности да сигнализират. Общините от своя страна пък само издават разрешение за изграждането на атракциона.", "date": "2018.08.20", "title": "Обмислят наредба за водните атракциони"}
{"url": "https://www.monitor.bg:443/bg/a/view/ne-e-u-nas-ministyrka-otide-da-rajda-na-kolelo-142087", "text": "Новозеландската министърка по въпросите на жените Джули Джентър, стигна с велосипед до болницата, за да роди, предаде Би Би Си.  По думите й, тя е избрала велосипеда, тъй като в колата не е имало достатъчно място за \"групата за подкрепа\". \"Ето че моментът настъпи, пожелайте ми успех!\" - написа 38-годишната Джентър в Инстаграм. За щастливото събитие тя е избрала не луксозна клиника, а градската болница на Оукланд. Там роди и министър-председателката на страната Джасинда Ардърн, която е втората жена в света на такъв пост, съчетаваща майчинството с позицията на държавен лидер. Джули Джентър е известна със своята страст към колоезденето.", "date": "2018.08.20", "title": "Не е у нас: Министърка отиде да ражда с колело"}
{"url": "https://www.monitor.bg:443/bg/a/view/strelba-po-us-posolstvoto-v-ankara-142085", "text": "Няколко изстрела са произведени към сградата на посолството на САЩ в столицата на Турция Анкара, съобщи CNN Turk, цитирано от \"Ройтерс\". Стрелецът бил в движещ се автомобил. Единият от куршумите уцелил прозорец на една от охранителните кабинки, разположени около сградата на посолството. При стрелбата няма пострадали и нанесени други материални щети. Полицейски екипи вече издирват стрелеца и автомобила, от който са произведени изстрелите. Засега се знае, че колата е бяла, уточнява репортерът на CNN Turk. Нападението е станало в 5 часа местно време. Стрелбата съвпада със задълбочаващите се спорове между Анкара и Вашингтон, възникнали около задържания американски пастор Андрю Брънсъс.", "date": "2018.08.20", "title": "Стрелба по US посолството в Анкара "}
{"url": "https://www.monitor.bg:443/bg/a/view/rumynskite-vlasti-se-izviniha-za-boja-na-protestite-142086", "text": "Властите в южния румънски окръг Телеорман са започнали разследване във връзка със смъртта на 62-годишен мъж, на когото му прилошало след антиправителствения митинг на 10 август и починал в болница в град Александрия. Говорителят на Окръжния полицейски инспекторат в Телеорман Теодора Драголе заяви, че полицаите са били сезирани от представители на болницата в Александрия и следователите са разпоредили да се направи аутопсия, за да се установи причината за смъртта.  Същевременно, властите се извиниха за насилието по време многохилядните антиправителствени митинги, при които 450 души бяха ранени на на 10 август. \"Извинявам се на всички пострадали в резултат на насилието миналата седмица, независимо дали става дума за цивилни или представители на жандармерията\", каза министърът на вътрешните работи Кармен Дан. Тя съобщи, че са заведени над 20 дела във връзка с инцидентите. По думите й, полицията е направила всичко възможно, за да открие организаторите на безредиците, а събраната информация ще бъде предоставена на прокуратурата.  ", "date": "2018.08.20", "title": "Румънските власти се извиниха за боя на протестите, разследват смърт на 62-годишен"}
