{"url": "https://www.monitor.bg/bg/a/view/borisov-kacna-vyv-vashington-181672", "text": "Премиерът Бойко Борисов пристигна във Вашингтон, където ще се срещне с американския президент Доналд Тръмп. Двамата ще разговарят в Белия дом в понеделник за сигурността в контекста на северноатлантическото партньорство и енергийната диверсификация. Борисов  . Очаква се на четири очи да обсъдят и стабилността на Черноморския регион и противодействието на зловредните влияния, застрашаващи суверенитета на България. Преди срещата с държавния глава на САЩ българския премиер ще участва в церемония по поднасяне на венец на Мемориала на незнайния воин в Националния гробищен парк „Арлингтън“, където са положени останките на неизвестни американски войници от Първата и Втората световна война, както и от Корейската.  ", "date": "2019.11.24", "title": "Борисов пристигна във Вашингтон"}
{"url": "https://www.monitor.bg/bg/a/view/praznichen-kuvert-godina-hrani-181667", "text": "150 лв. куверт за Нова година искат софийските заведения и ресторанти. В провинцията цените са малко по-ниски, но и там рядко падат под стотачка. Като при това в повечето случаи за тези пари мераклията да посрещне 2020 г. в кръчма получава по едно малко питие концентрат със съмнително качество, малка салата, пържола и една или две чаши вино, зависи колкото се откъснат от сърцето на шефа на заведението. А, забравих, и по едно парче баница с късмети, че как иначе, нали е Нова година все пак. Не е нужно човек да е завършил счетоводство и висша математика, за да изчисли с един обикновено молив: първо, че тези неща, които ще изконсумира на реални пазарни цени, не струват и една трета от куверт. И второ, че за тези 150 лв. не сам човек, а цяла компания могат да си спретнат такъв празник, че да строшат масата от изобилие. И не на последно място вкъщи на домашна обстановка човек може да се отпусне, да хапне и пийне, па после да отпусне уморена глава на възглавката и да си полежи. И да слуша каквато музика иска. А не да се съобразява с прищевките на кресливата певачка и обкръжението й, носещи гордото име жива музика и да получава през 2-3 минути сръчквания от съседите отляво и отдясно. Защото, водени отново от гоненето на печалби покрай новогодишните празници, за да съберат повече клиенти в заведенията, собствениците им така сгъчкват столовете, че сигурно повече жизнена площ на човек се полага даже и на доживотните пандизчии. То няма лошо, ако от двете ти страни седят манекенки или хайде в най-лошия случай някои засукани каки, от чиито форми да се поотъркаш. Ама ако съдбата е решила да се гъбарка и те сложи в съседство с компания къркани строители или трактористи от някоя кооперация, които след петата ракия решат да те включат в техния пиянски хор и започнат да те ръчкат в ребрата с въпроса: „Аре, ве, пич, пей с нас!” Кой праим тогава, както обичат да питат едни други всенародни любимци. Изобщо моето лично мнение е, че изборът да се прекара Нова година на кръчма е също толкова удачно, колкото да я посрещнеш сред племе туземци канибали. Ама кой ли пък ме пита и мен, че да си давам мнението. За самите собственици на кръчми всичко това е позволено, защото ден година храни. А като стана въпрос за ден година храни, що ли пък се сетих и за Черния петък и тази измама за намаленията, на която от няколко години всички се връзват. Абе, хора! Как си представяте вие промоция със 70-80% намаление. Освен ако търговецът се е бъгнал и е решил да фалира, като раздаде на безценица стоката си. Което на мен ми се струва леко съмнително. И второ, че за да раздава нещата със 70% намаление, значи преди това е вдигнал цената с най-малко 170%. Така че не знам за вас, обаче аз ще си карам Новата година в къщи на домашна ракия със скътано свинско (тихо, да не чуят ветеринарите) и вместо да се юркам по черни и бели петъци, кротичко ще си изчакам да мине празничната лудост.", "date": "2019.11.24", "title": "Празничен куверт година храни"}
{"url": "https://www.monitor.bg/bg/a/view/krychmata-dvojno-po-skypa-ot-domashnata-trapeza-za-nova-godina-temata-181671", "text": "Да си останем вкъщи с родата, ще ни струва два пъти по-евтино от прекарване навън за Нова година, показа проверка на „Монитор“. Месец и малко преди празника сайтовете за колективно пазаруване и страници на ресторанти пуснаха офертите за празнично посрещане на новата 2020 г. Салата „Снежанка“, катък, редена салата, маслини и яйце са най-честите предложения на ресторантите. Предястията са традиционните сармички, гъби, сухи мезета микс. За основно ресторантите разчитат на обичайното по-евтино пилешко с печен сос или свинско. В куверта са включени десерт, безалкохолно, вода и голямо питие. В 00.00 часа има и чаша шампанско за репликата „За много години“. Цените на празничната вечер започват за подобно меню от 80 лева нагоре. Китайско зеле и рукола, пуйка с кестени и пюре от пащърнак вдигат куверта до 130 лева на възрастен. Отрочетата на масата ще ви струват 80 лева, по-ниската цена е заради липсата на алкохол за малките. Иновативни кръчмари са предвидили отделни зали с аниматор, но видимо има спор в разбиранията им за деца. други считат, че до 6 години може да не се плаща консумация. В кувертите е включено музикалното оформление и диджей, в страната и някои по-западни и източни квартали на столицата позволяват да се внася собствен алкохол. Томболи с 40-инчови подаръци са хит, хотел в столицата подарява нощувка във викторина след края на вечерта. Независимо от отстъпките за четирима души, цената на посрещането на Новата година в кръчма излиза над пет стотака и може да стигне и надмине минималната заплата. Ако решите да останете у дома или с приятели на гости, ще похарчите половината от сметката. Готвачът на голям ресторант в столицата Стоян Симеонов пресметна, че менюто за Нова година, но с чистене и сервиране в позната обстановка, струва наполовина според цените през ноември. Друг вариант за новогодишната вечер е чужбина. В момента Според данни на Института за анализи и оценки на туризма (ИАОТ) 540 хил. българи ще пътуват за празниците, а 120 хил. от тях са избрали чуждестранна дестинация. Пътуванията ще бъдат главно за Нова година, тъй като за пореден път Коледа ще бъде посрещната в тесен семеен кръг у дома. „Не се очаква драстично поскъпване на пътуванията за Коледа и Нова година“. Това стана ясно след разговор с главния експерт на ИАОТ Константин Занков. Колкото до възможното минимално покачване на цените, то би било вследствие от повишаването на цените на горивата и електроенергията. Сред най-предпочитаните дестинации за пътуване са съседките ни Сърбия, Гърция, Турция и Северна Македония, последвани от западноевропейските столици. 5-звездна Нова година в Истанбул ще ви струва 529 лв. на стандартни цени, показва оферта на българска турагенция. В пакета са включени 3 нощувки със закуски в 5-звезден хотел в най-големия турски град, транспорт с лицензиран автобус с включени пътни и гранични разходи. Удоволствието ще е пълно, когато посрещнете 2020 г. с галавечеря в балната зала на хотела и се разходите напълно безплатно до Одрин. Местният алкохол и безалкохолните напитки са без ограничение. Два пъти по-скъпи пакети предлагат турските турагенции, показа проверка на „Монитор“. 3 нощувки, 2 дни обиколки с професионален екскурзовод, трансфер от летището до хотела и обратно – с това примамват съседите ни. Цената е 500 евро на човек, а в нея влиза и новогодишно празненство по ваш избор. Първият вариант е традиционна местна вечеря в ресторант с жива музика и народни танци, а другият Извън пакета и двете новогодишни празненства струват по 140 евро или 274 лв. Балканска Нова година предлага една от родните турагенции. 3 нощувки с 2 закуски ще зарадват гостите на Белград. Пакетът струва 395 лв. на човек, настанен в двойна стая. Мястото на новогодишната вечеря е един от най-известните ресторанти в столицата, а в зависимост от желанията ви – спокойна вечер или диво парти, може да се избере между 2 опции. Вечерята в тихата част на ресторанта ще струва на празнуващите 65 евро, а тази в шумната част 75 евро. Подаръци има и тук - безплатен вход за нощен клуб, ангажиран от организатора. Белград е градът на разчупените стереотипи. Гостите и жителите на града няма да посрещнат 2020 г. на площада, както се прави в другите европейски столици, а в кафенета, ресторанти и нощни клубове. Най-хубавото в случая са ниските цени, които започват от 20 евро на човек. Посрещането на празника на палубата на кораб, плаващ по Дунав, също е хит сред почиващите в Белград. Това удоволствие струва 60 евро на човек и трае 5 часа, през които ще можете да се насладите на хубава музика и традиционни ястия и питиета. В официалните сайтове на хотелите се предоставя информация само за цените на нощувките и изхранването. Цената за 3 вечери е 852 лв. с включени закуски, което е двойно по-скъпо от предлагани у нас оферти. Ако пък мечтаете за романтика или културно обогатяване, нискотарифните компании могат да ви предложат (двупосочно). По-платежоспособните българи смятат да обединят почивните дни около Коледа и Нова година и да заминат на екзотични пътешествия на хиляди километри от България. Топдестинациите за почивка на плажа остават Малдивите, Сейшелите и Шри Ланка. В сайтовете на български турагенции 8 нощувки със закуски и вечери в 4-звезден хотел на Малдивите с включени новогодишна вечеря и трансфер от летището могат да бъдат намерени на цени от 2860 евро или 5600 лв. Чуждестранните обаче предлагат същата 4-звездна почивка за 4885 евро или 9565 лв. Въпреки огромния интерес към чуждестранните курорти 420 хил. българи ще посрещнат празниците в страната. Техен фаворит остават спа дестинациите, следвани от зимните курорти Банско, Пампорово и Боровец и хотелите в градска среда, които се съчетават идеално с културно-познавателен туризъм.", "date": "2019.11.24", "title": "Кръчмата двойно по-скъпа от домашната трапеза за Нова година (ТЕМАТА)"}
{"url": "https://www.monitor.bg/bg/a/view/danychni-mvr-i-obshtinite-sledjat-onlajn-19-000-hotela-181658", "text": "19 000 хотела у нас вече ще се следят онлайн от данъчни, общински власти, МВР и Министерството на туризма. До 30 септември всички места за настаняване на туристи у нас имаха срок да се свържат към новосъздадената Единна система за туристическа информация (ЕСТИ). Това съобщи по време на 15-ата световна среща на българските медии, организирана от БТА в Тирана, зам.-шефът на туристическия борд у нас Мартин Захариев. Той припомни, че чрез връзка в реално време между всички места за настаняване в страната и контролните институции. За целта до 1 октомври всички хотели, къщи за гости, апартаменти и други трябваше да се впишат в системата ЕСТИ и да започнат да попълват информация за настаняваните в тях туристи, която да бъде ползвана от отделните институции спрямо компетенциите им. Системата е софтуер, който осъществява връзка в реално време между всеки един хотел у нас, НАП, МВР, туристическото министерство и общините. Целта е още с регистрацията на всеки един гост информацията за него да се изпраща към съответните институции. Така данъчните ще могат да следят в реално време оборотите на местата за настаняване, общините ще могат да контролират декларирането и внасянето на местния туристически данък, а МВР да следи за сигурността, подчерта Захариев. Той допълни, че и към момента хотелиерите са били задължени да декларират тази информация към съответните институции, но онлайн системата от една страна облекчава самата процедура по подаване на данните при спазване на изискванията на GDPR-а, а от друга страна В закона са предвидени глоби за нерегистрираните обекти - между 1000 и 3000 лв. за първо нарушение и двойно за повторни. Ако туристическото министерство \"хване\" нарушител трети път, санкцията вече е отнемане на лиценза за хотелиерска дейност. „Три значими неща, свързани с туризма, се случиха през 2019 година“, посочи още Мартин Захариев и изброи: „Това са фалитът на „Томас Кук“, въвеждането на системата ЕСТИ от първи октомври, която дава пълна информация и изсветляване на сектора, и промените в настоящия закон за изменение и допълнение на Закона за туризма, който е минал на първо четене в парламента“. Според него в закона трябва да бъде взет предвид фактът, че над 85 процента от българските туристи организират своите пътувания през интернет. Освен това Захариев призова чрез широка дискусия да бъде създаден нов слоган на българския туризъм, който да замени сегашния “Открий и сподели“.", "date": "2019.11.24", "title": "Данъчни, МВР и общините следят онлайн 19 000 хотела"}
{"url": "https://www.monitor.bg/bg/a/view/blagotvoritelen-koncert-pomaga-na-mlad-myj-da-prohodi-181657", "text": "Благотворителният концерт „За бъдеще добро да се хванем на хоро!“ събира средства в помощ на млад мъж да проходи отново. За да стъпи на крака, за лечението на 34-годишния Николай Трошанов са необходими 27 350 евро. Вследствие на инцидент на пътя, за който мъжът няма вина, Ники получава сериозна травма на гръбнака. Тя предизвика обездвижване на долните крайници и липса на чувствителност от кръста надолу. Средства за рехабилитация и физиотерапия, за да може мъжът да ходи отново, обаче са непосилни за него и близките му. Ники е половинката на една от първите танцьорки в Клуб за хора и народни танци „На мегдана“. От сдружението организират благотворителната инициатива за 7-а поредна година. Най-често събраните средства отиват за помощ на деца или възрастни с някакъв здравословен проблем. Тази година концертът ще се проведе на 30 ноември (събота) от 18:00 ч. в зала „Тържествена“ на Военна академия „Г.С.Раковски“. В него ще се включат танцови състави от цялата страна. Билетите са на цена от 10 или 15 лв. и могат да се закупят от колективите, които ще вземат участие в програмата. Ще има разположени и дарителски урни, където всеки може да дари сума за лечението и възстановяването на Ники. На 15 декември (неделя) от 12:00 ч. в голямата спортна зала на Спортен център „Люлин“ (Сиконко) пък ще се проведе и благотворителен фестивал в помощ на младия мъж. Танцьорите от клуба със своите групи ще представят тематични блокове с народни танци от различни етнографски области на България. В спортната зала ще има и благотворителен базар в подкрепа на каузата, на който ще се предлагат ръчно направени сувенири, коледни играчки, танцови принадлежности, вкусотии и напитки.  ", "date": "2019.11.24", "title": "Благотворителен концерт  помага на млад мъж да проходи "}
{"url": "https://www.monitor.bg/bg/a/view/jylt-kod-za-obilni-valeji-v-7-oblasti-utre-181659", "text": "Предупредителен жълт код за обилни валежи от дъжд е обявен в седем области в Южна България утре. Това информира на страницата си Националният институт по метеорология и хидрология. В Пловдивска, Пазарджишка, Старозагорска, Хасковска, Кърджалийска, Смолянска и Благоевграска област се очакват общо до 35 литра дъжд на квадратен метър за цялото денонощие. Температурите в утрешния ден ще бъдат между 6 и 11 градуса.", "date": "2019.11.24", "title": "Жълт код за порои в 7 области утре"}
{"url": "https://www.monitor.bg/bg/a/view/producentyt-na-bohemska-rapsodija-pravi-film-za-djako-181650", "text": "Продуцентът на филма \"Бохемска рапсодия\" Греъм Кинг работи над нова биографична лента за Майкъл Джексън, съобщи Контактмюзик. Кинг е получил разрешение от наследниците на починалия крал на поп музиката да бъде заснет филм за живота му. За целта продуцентът е получил достъп до музиката на Джако.  Джон Лоугън се е заел с написването на сценария за компанията \"Джи Кей филмс\" на Греъм Кинг. Засега обаче нито едно филмово студио не се е ангажирало с проекта.  Филмът ще проследи живота на Майкъл Джексън, от периода, предхождащ прославянето му като член на групата Jackson 5, до смъртта му през юни 2009 г. на 50-годишна възраст.  Очаква се новият филм да фокусира вниманието и върху отправените срещу Майкъл Джексън обвинения в педофилия, макар че семейството му ги отхвърли.", "date": "2019.11.24", "title": "Продуцентът на „Бохемска рапсодия“ прави филм за Джако"}
{"url": "https://www.monitor.bg/bg/a/view/2000-praseta-ot-kustendilsko-pod-noja-cenata-na-svinskoto-poletja-181669", "text": "2000 прасета падат под ножа, след като на територията на област Кюстендил бяха установени два случая на африканска чума по диви свине. Това обяви областният управител Виктор Янев по време на свиканата спешно областна епизоотичнта комисия. В 7-дневен срок на територия от 200 кв. километра всички свине трябва да бъдат доброволно заклани. Отделно от това в района с радиус от 1 километър от огнищата на заболяването се спира и ловуването, както и всякакви дейности и пребиваване - дърводобив, бране на билки, туризъм и др. В края на миналата работна седмица лабораторни изследвания потвърдиха АЧС при две убити диви прасета в района на селата Четирци /Долна Козница/ и Страдалово, община Невестино. Предстои всяка от 9-те общини в региона да свика спешно епизоотичните си комисия, за да набележи допълнителни мерки срещу разпространението на АЧС. „Сега сезонът е благоприятен, захладня, и месото може да се съхрани и да се прибере по фризерите. След 7-дневния срок ветеринарни специалисти и кметове ще правят проверки за незаклани прасета. Надявам се всички стопани да се съобразят с дадения им срок“, коментира още областният управител Виктор Янев. Два дни пък, след като в региона беше открита чума по дивите свине, цената на свинското скочи драстично. Репортерска проверка в Кюстендил установи, че цената на мръвката в областния град е между 12-13 лв. за кг., а в Дупница – 15 лв. за кг. „Сами можете да си представите, че свинското стана лукс. Малцина са тези, които успяват да си закупят по 1 кг. Забелязваме и понижено търсене. Определено клиентите ни се страхуват от заразата, въпреки че тя не е опасна за хората“, коментираха от голяма търговска верига в Кюстендил.", "date": "2019.11.24", "title": "2000 прасета от Кюстендилско под ножа, цената на свинското полетя "}
{"url": "https://www.monitor.bg/bg/a/view/alma-zapisa-parche-s-pavel-i-venci-venc-181624", "text": "Дъщерята и мини копие на Саня Армутлиева – Алма, записа обща песен с хип-хоп дуото Павел и Венци Венц. Парчето носи името „Адрес“, като тримата певци влизат за първи път заедно в музикалното студио през август. Тази песен е истински свеж въздух за нас, а работата ни с Алма беше толкова лесна и приятна, че накрая се пошегувахме дали да не станем трио.“, споделят изпълнителите на „Само да поиска“. и начина, по който създават музика всеки ден. След „Адрес“ ги обичам още повече.“, признава Алма. „Адрес“ слага начало на кампанията за новия албум на момчетата, озаглавен Upgrade. Премиерата на видеото ще бъде по време на промоцията на тавата на 27 ноември в столичен клуб. В албума влизат общо 17 трака, като 12 от тях са неиздавани до момента.", "date": "2019.11.24", "title": "Алма записа парче с Павел и Венци Венц"}
{"url": "https://www.monitor.bg/bg/a/view/statijata-na-pardu-pisana-pod-indigoto-na-prokopiev-181670", "text": "„Каквото и да ти говорят, знай, че става дума за пари”. С тази фраза на американския писател, драматург, есеист и нобелист за литература Джон Стайнбек най-точно може да се опише статията на бившия американски посланик у нас Джеймс Пардю, озаглавена „Тръмп и България: Атаките срещу свободните медии накърняват демокрацията“, и публикувана в изданието Тhe Нill. Тя като че ли е писана под индигото на олигарха Иво Прокопиев. Следва стриктно опорните точки на българското задкулисие и тезите, прокарвани по света от придворните на Джордж Сорос. По всичко личи, че вдъхновител и спонсор на манипулациите е самият подсъдим Прокопиев. Това разкрива снимка от 9 ноември 2019 година, публикувана в неделя в „Дневник“. Тя е направена във Вашингтон и на нея Пардю заедно с бившия зам.-посланик на САЩ у нас Родерик Мур е в компанията на Филип Гунев – председател на управата на „Антикорупционния фонд“. Именно фондът е бухалка на Прокопиев срещу всички неудобни на олигарха. Пардю твърди, че е „изключително добре запознат със ситуацията в България”, по-вероятно е обаче информатор да му е самият Гунев. Пардю беше американски посланик у нас преди близо 15 г. - от 2002 до 2005 г. Точно през този период под носа на дипломата започна възходът на кръга „Капитал“ След като получи от Командира на тъмния преход Иван Костов златни подаръци като „Дамяница“ и „Каолин“, Прокопиев постепенно укрепи империята с десетки милиони левове, източени от държавата, и накрая завзе мейнстрийма (големите телевизии). За това разградският издател си призна в една от полуконспиративните срещи на задкулисието „АРГО“, проведена на 17 ноември 2016 г. в „Сохо“. Пардю твърде услужливо пропуска този факт, представя се като адвокат на Прокопиев, като се опитва да минимизира щетите от действията му. Чудно е защо навремето, когато беше официален представител на американската държава, не си даде мнението, че Прокопиев ограби страната и прибра всички медии и че целта беше ясна - кръгът „Капитал“ да контролира обществото и да го залива с фейкове. За да е в синхрон с опорните точки на спонсора си, пенсионираният дипломат твърди, че депутатът и издател на „Телеграф медиа“ Делян Пеевски „бил властелинът на частните български медии в днешно време“ и че „в един момент притежавал 80% от пазара, включително сериозен дял от разпространението на печатните новинарски издания в страната“. Собственост на Пеевски са три национални всекидневника - „Телеграф“, „Монитор“, спортният „Меридиан мач“, регионалният „Борба“ и седмичниците „Политика“ и „Юропост” (англоезичен). Общо шест. У нас според КЗК 70 са водещи печатни издания (вестници и списания). Националният статистически институт дава по-пълна картина за пазара на печатни издания за 2018 г. – вестниците са 239, от тях 37 са всекидневници, а броят на списанията и бюлетините възлиза на 602. Всички тези твърдения на Пардю са инсинуации, тъй като се опровергават от официалните данни. Абсурдно е и твърдението на Пардю за монопол в разпространението. То беше отречено още през юли 2018 г. от КЗК. В свое Решение № 717 за секторен анализ на конкурентната среда на медийния пазар в страната комисията констатира, че твърденията за монопол не само са неверни, но и че на пазара за разпространение на печатни издания не са налице непреодолими бариери за навлизане на нови участници и разрастване на съществуващите. Докато беше първи дипломат на Америка у нас, той нито веднъж не коментира „Бялата книга“ на НДСВ, че активи между 20 и 30 млрд. лева са преминал в ръцете на олигархията при управлението на Костов срещу скромните 2-3 млн. лева, влезли в хазната. Замълча си и че тези данни се съдържат в доклад на Световната банка - една от петте институции, създадени на Бретънудската конференция през 1944 г., именно под егидата на родната му Америка. Не обели и дума, че Прокопиев през 2003 г. - в средата на мандата му, завзе пул „Мечта“, след като замени синята фланелка с жълта. Тогава миризмата на кръга „Капитал“ се носеше из коридорите на властта. В ключова за капиталци се превърна вицепремиерът Лидия Шулева. При нейното управление инвестиционният посредник на Прокопиев \"Булброкърс\" спечели поръчката за консултант по пула \"Мечта\". Става въпрос за конкурса за консултант и инвестиционен посредник при продажбата на миноритарни пакети от ДЗИ ЕАД - 20%, \"Параходство Български морски флот\" - 30%, \"Проучване и добив на нефт и газ\" - 49%, \"Булгартабак холдинг\" – 12,8%, и Българската телекомуникационна компания (БТК) – 20%. В крайъгълен камък за съществуването на бизнеса на Прокопиев през годините беше и сделката с посредничеството за раздържавяването на БТК. Определяна често като една от \"кражбите на века\", сделката оставя повече въпросителни, отколкото ясноти. В проспекта, написан от \"Булброкърс\", се предвижда делът от 34,8% от акциите на БТК да се продадат през фондовата борса срещу компенсаторни инструменти. Това е запазен знак за приватизационните сделки с автор Прокопиев. Компенсаторките всъщност служат само за изсмукване на държавен актив, защото те са придобивани от борсата, където се търгуват на цена в пъти под номинала. При цена на акция от 1 лев и цена на компенсаторен инструмент с номинал 1 лев, струващ обаче 20 ст., купувачът ще плати 5 пъти по-ниска цена. Именно такъв подход предлагат от \"Булброкърс\" на Агенцията за приватизация при процедурата за БТК. С тази вътрешна информация обаче разполагат само съдружниците в \"Булброкърс\" Иво Прокопиев и Иван Ненков. За втория има публикации в медиите, които го определят като роднина на Лидия Шулева. Явно от голямо значение е да имаш леля във властта. Те изкупуват за свои клиенти и за себе си почти целия ресурс на компенсаторки за не повече от 20 ст. при номинал един лев. Пардю мълчи и за факта, че на последните избори у нас старите комунисти се прегърнаха с новите комунисти. От него няма да прочетете и нито ред за червената номенклатура, изстреляна в българската политика, като например за провалилия се правосъден министър и виден жълтопаветник Христо Иванов. Или призиви за лустрация и критика за тоталитарните тайни служби – ДС и комунистическото военно разузнаване РУМНО, макар самият той 27 години да е бил офицер от военното разузнаване на САЩ. Този факт или се дължи на амнезия, или на страха, че ще разкрие как Прокопиев – дете на служители на УБО на ДС, което навремето пазеше партийните велможи, изведнъж стана виден приватизатор. За Пардю думата корупция е нещо като дъвка, но той нито един път не спомена как съдебната ни система е завладяна от тогите на олигархията, начело с председателя на ВКС Лозан Панов и че инсталирането на частния съд започва при управлението на Иван Костов. Мълчи си и за грантове от над 12,5 млн. лева, прибрани от Съюза на съдиите, като голяма част от тях идват и от „Отворено общество“ на Сорос. Пардю си позволява и критика по адрес на президента Тръмп, че атакувал и оронвал достойнството на професионалната и независима американска преса. Само че той не казва защо някои медии в САЩ, най-вече свързани със Сорос, си позволяват да заливат Тръмп с инсинуации. На родна почва тези твърдения се тиражират с охота от медиите от соросоидния кръг. Нещо повече, сайтовете на олигархията като „Медиапул“, „Клуб Z” “Офнюз“, „Капитал“ и „Дневник“ всекидневно, подобно на Пардю, водят яростна кампания срещу Републиканската партия и срещу президента Тръмп. Повечето соросоидни медии по света по своя генезис са фабрики за фалшиви новини. За тях олигарсите, които ограбват собствените си държави, са нещо като филантропи и целите в бяло. Очевидно статията на Пардю е поредната мантра, която Прокопиев пренася през чуждоезично издание в опит да се скрие зад фейкове. А за Пардю ще е по-редно да си гледа пенсията, вместо да се занимава с независимите медии у нас и с български депутати.", "date": "2019.11.24", "title": "Статията на Пардю писана под индигото на Прокопиев"}
{"url": "https://www.monitor.bg:443/bg/a/view/puskat-bg-televizija-v-arjentina-181662", "text": "Първата българска телевизия в Латинска Америка започва излъчване от Аржентина. Това съобщи нейният създател Иван Цанков по време на 15-ата Световна среща на българските медии в Тирана, организирана от БТА. Новата медия ще се казва \"Лос Булгарос ТВ\" и започва излъчване в началото на 2020 г. Първоначално телевизията ще излъчва 30-минутни предавания един път месечно, с тенденция да бъде увеличен обемът на програмата. Финансирането е изцяло частно. В над 40 държави излизат вестници, списания и сайтове, които обслужват българската диаспора в чужбина. Това пък каза генералният директор на БТА Максим Минчев по време на въвеждащия панел на 15-ата световна среща на българските медии в Тирана, Албания. Минчев обяви, че вече има официална покана от посланика на Словакия у нас за домакинство на форума. Има покани също от Северна Македония, Хърватия, Швеция, Канада, Аржентина и Кипър. Една от причините световната среща на българските медии да остане е, че тя се прави благодарение на спонсорите от българския бизнес, заяви Максим Минчев. Тази година има участници от САЩ, Холандия, Испания, Кипър, Гърция, Украйна, Молдова, Хърватия, Канада, Словения, Македония, Аржентина. През последната година се състоя и Шестият световен конгрес на информационните агенции с участието на над 130 световни медии от над 100 държави. \"Това е най-голямото медийно събитие в историята на България, въпреки че не беше добре отразено или припознато от хората\", каза Максим Минчев. В дискусията участва и доц. Георги Лозанов, според когото няма риск за журналистиката - професия на век и половина, която осигурява конституционното право на информация. След още една технологична революция ще има журналистика, която ще държи вниманието повече от 3 секунди, смята експертът. Розита Еленова, член на Съвета на съвета за електронни медии (СЕМ,) заяви, че има медийни закони и те се спазват. Закрила над журналистите също има, добави тя. Най-свободните медии са обществените медии, защото се финансират с пари от бюджета и са свободни от корпоративния натиск. Мнението е на Тома Биков от парламентарната комисия по култура и медии. Според него свободата на словото е абстрактно понятие и това трябва да е тема на друг разговор - за границата на фалшивата новина. \"България не е в състояние да произведе световна тенденция и това, което се случва у нас, е отражение на световните тенденции\", добави той. Плурализъм има там, където има различни гледни точки. По-особеното е, че медиите не представят различни гледни точки, а различните медии имат различни гледни точки, обясни Биков. Според бившият издател и настоящ член на Обществения съвет на БНТ Мартин Захариев проблем със свободното слово и правото на изразяване у нас няма. Той напомни, че скандали като класацията на НПО-то „Репортери без граници“, която ни нарежда на 111 място по свобода на словото, се създават изкуствено от малка група хора, които изкарват пари от това. Той нарече анонимните „журналисти“, попълвали анкетите на „Репортерите“ родоотстъпници и заяви, че с действията си те заслужават да бъдат вкарани в затвора, тъй като умишлено рушат имиджа на страната с користни цели. \"Медиите трябва да развият свои нови функции освен основната си функция - да информират. Те трябва да свързват по различен начин общностите. Другото, което трябва да се направи, е постоянно да се предлага на общностите да се себеопознават и да разсъждават върху себе си\", смята социалният антрополог Харалан Алекснадров. Затова по думите на експерта медиите се превръщат в необходимо огледало за себепознание, което поставя на дневен ред функцията на медиите да образоват.", "date": "2019.11.24", "title": "Пускат БГ телевизия в Аржентина"}
{"url": "https://www.monitor.bg:443/bg/a/view/2000-bebeta-po-malko-se-rajdat-vsjaka-godina-181661", "text": "В България всяка година се раждат между 1000 и 2000 бебета по-малко, сочат данните на Националния статистически институт. В годините между 2003 и 2008 г. е имало увеличение на живородените, но тогава се е наблюдавал икономически растеж. През изминалата 2018 г. са се родили общо 62 576 деца, като 32 346 са момчетата, а 30 230 са момичетата. Между 105 и 108 момчета се раждат на 100 момичета. Това става ясно от данните на националната статистика. И въпреки това се оказва, че стойността на общия показател за раждаемостта в България е малко под средната за Европа. У нас тя е 8.9, а в Европа 9.8. България продължава да е една от страните с най-висока смъртност при децата в ЕС и единствено Румъния е с по-високи стойности от българските. Имаме около 7 години разлика в продължителността на живота при мъжете и жените. България е една от страните, в които имаме най-големите разлики в преживяемостта между двата пола, сочат още изследванията на НСИ. Всяка година напускат страната много млади хора. 50% от тях са на възраст между 20 и 39 години. За периода от 2012 до 2018 г. 66 000 души са напуснали страната ни, като това прави по близо 15 000 всяка година, заявяват от статистическия институт. Според данните, за да се установи баланс на населението, е необходимо във всяко семейство да се раждат поне две деца, което към днешна дата е рядкост, това става ясно от изследванията на НСИ за изминалата година. Общо с 49 995 души е намаляло населението ни през 2018 година спрямо 2017 г., а цялото население на България е 7 000 039, това става ясно от годишния доклад за състоянието на националната сигурност за 2018 година. Според изнесените данни Според тази информация от годишния доклад става ясно още, че трудоспособното население е намаляло с 48 хиляди души сравнено с 2017 година. Хората пък над 65-годишна възраст представляват 21.3% или 1 493 119, а децата са едва 14%. Процесът на застаряване е по-силно изразен сред жените, отколкото сред мъжете. Жените на възраст над 65 години са 24.8%, а мъжете са 17.7%, става ясно още от доклада. Населението на страната е силно концентрирано в градовете, като процентно то е над 70%, а в селата са останали едва 26%. Според тези данни има 164 населени места без население.", "date": "2019.11.24", "title": "2000 бебета по-малко се раждат всяка година"}
{"url": "https://www.monitor.bg:443/bg/a/view/bylgarskite-poljarnici-stypiha-na-ostrov-livingstyn-181663", "text": "Първата група полярници от 28-та Национална антарктическа експедиция, заедно с всичкия багаж, успешно пристигна на остров Ливингстън, съобщи ръководителят на експедицията проф. Христо Пимпирев. “Toку-що, в 07:30 часа българско време, по сателитния телефон “Иридиум”, командирът на базата ни в Антарктика “Св. Кл. Охридски” Драгомир Матеев, съобщи, че след четиридневно плаване през бурния проток Дрейк с бразилския военен кораб “Аlmirante Ary Rongel, въпреки силното вълнение и вятър, първата група на 28-та Национална антарктическа експедиция, заедно с всичкия багаж, успешно са дебаркирали с надувни гумени лодки “Зодиак” на о-в Ливингстън”, съобщи проф. Пимпирев, цитиран от БГНЕС. “Приятна изненада е било, че за разлика от последните няколко години, базата не е затрупана със сняг и групата може веднага да започне изпълнението на многобройните задачи, които предстоят за реализиране”, каза още професорът. Първата група полярници е в състав: командирът базата ни „Св. Кл. Охридски” на о-в Ливингстън Драгомир Матеев, лекарката д-р Венета Комитска, геологът доц. д-р Димо Димов, геодезистът доц. д-р Борислав Александров, енергетиците инж. Йордан Йорданов, инж. Петър Сапунджиев, Константин Недев и Петър Тризлинцев, логистиците Николай Чальов и Павел Григоров и готвачката Уляна Яркова.", "date": "2019.11.24", "title": "Българските полярници стъпиха на остров Ливингстън"}
{"url": "https://www.monitor.bg:443/bg/a/view/zakovavat-prestypnici-s-malyk-kichur-kosa-181666", "text": "Благодарение на нов метод, криминалистите вече ще могат да идентифицират престъпници с помощта на 1-сантиметров кичур от косата им, пише \"Дейли мейл\". Изданието цитира разработката на учени от американския Национален институт за стандарти и технологии. Анализът на косата по новия метод е 8 пъти по-точен от останалите протеинови тестове. Протеините са изградени от аминокиселини, които са свързани в определена последователност като мъниста в огърлица. В косата тези последователности варират според различните индивиди и тъй като са кодирани в нашите гени, те постоянно издават нашата идентичност. Следователно малък кичур коса може да спомогне за разкриването на най-заплетените криминални случаи. С нагряване на космен фоликул в специален разтвор, изследователите са способни да извлекат протеина, който е уникален за всеки индивид. По този начин лесно могат да бъдат разпознати нарушителите на закона. С новия метод освен това може да се открият генетично променливи пептиди, които също са неповторими за всеки индивид. Тези пептиди се характеризират с това, че съдържат аминокиселини с полиморфизми.", "date": "2019.11.24", "title": "Заковават престъпници с малък кичур коса"}
{"url": "https://www.monitor.bg:443/bg/a/view/guns-n-roses-zarabotiha-584-mln-ot-turne-181649", "text": "Турнето Not in This Lifetime на Guns 'N Roses е донесло 584 милиона долара приходи за три години. Над 5,37 милиона билета са продадени за концертите от приключилото наскоро турне. То започна в Западен Холивуд, Калифорния, на 1 април 2016 г. и завърши с шоу в Лас Вегас по-рано този месец. Турнето събра вокалиста Аксел Роуз, китариста Слаш и басиста Дъф Маккагън, които заедно не бяха изнасяли концерт от 1993 г. Слаш наскоро потвърди, че групата възнамерява да издаде и нов албум, вместо няколко отделни сингъла. Отдавна е известно, че изпълнителите на Welcome to the Jungle работят над нови композиции, но легендарният китарист увери, че всъщност целта на бандата е да издаде албум.  \"Възможно е първоначално да работим над милион неща, за да се стигне до запис - каза той. - В края на краищата обаче всички искат да бъде записан албум. Не смятам, че това действително променя кой знае колко нещата.\"", "date": "2019.11.24", "title": "Guns 'N Roses заработиха $584 млн. от турне"}
{"url": "https://www.monitor.bg:443/bg/a/view/gimnazisti-se-grijat-za-samotni-hora-darjavat-gi-s-hrani-i-obich-181653", "text": "Ученици от Националната природо-математическа гимназия „Акад. Любомир Чакалов“ дариха хранителни продукти на възрастни хора от Северозапада. От пролетта досега гимназистите са провели пет акции в селата и са раздали около 350 пакета с неща от първа необходимост за пенсионерите. През изминалия уикенд учениците се насочиха към селата около Берковица, за да зарадват от врата на врата с пакети с макарони, леща, боб, захар, брашно и сладкиши нуждаещите се възрастни хора. Една от пенсионерките, които получава пакет с всичко необходимо, е баба Флизора Илиева от село Мездрея. Като повечето възрастни хора и тя трудно връзва двата края с малката си пенсия. „Трудно е, защото даваме много пари за лекарства”, каза възрастната жена и изрази благодарността си за милия жест на децата, които са й осигурили всичко необходимо малко преди коледните празници. Самотно живеещият 85-годишен Славчо също бе посетен уикенда от възпитаниците на НПМГ. Той едва сдържа сълзите си при вида на младите хора, които са дошли да му помогнат. Възрастният човек брои последните си дръвца, а зимата едва сега започва. Припалва печката само вечер, докато заспи. Учениците обаче му вдъхват надежда. За някои баби пък компанията, усмивките и разговорите с децата, които са дошли при тях, значат много повече от плика с хранителните продукти. Инициативата „Дари храна, дари любов“ тръгва от дванадесетокласничките в НПМГ Вяра и Ваклина. „Предимно се целим към възрастни хора, които живеят самотно или са инвалиди и няма кой да се грижи за тях, това са хора с ниски доходи“, поясни Вяра Иванова. Учениците събират предварително хранителните продукти – ориз, леща, боб, грах, брашно, захар, сол, олио, макаронени изделия, консерви с готова храна и риба, лютеница, пастет, русенско варено, халва, локум, вафли, лукчета. След това ги пакетират и отиват до домовете на възрастните, за да ги раздадат и да поговорят с тях и чуят техните истории. Следващата акция за набиране на продукти е на 28 ноември от 11:00 до 15:00 часа в училището. Шестата инициатива на гимназистите ще бъде насочена към пенсионерите в област Монтана, става ясно от Фейсбук събитието на доброволческата кампания.", "date": "2019.11.24", "title": "Гимназисти се грижат за самотни хора, даряват ги с храни и обич"}
{"url": "https://www.monitor.bg:443/bg/a/view/nova-tehnologija-zamenja-tykannata-biopsija-181665", "text": "Израелски изследователи са разработили нова технология за тъканни проби, която може да замени болезнените и рискови биопсии, пише сп. \"Сайънтифик рипортс\". Новаторският подход е базиран върху метода на електропорация. Лечението на рака обикновено започва с тъканна биопсия, което може да доведе до локални поражения, кървене, възпаление и стрес, както и да повиши риска от метастази. Друг недостатък на биопсиите е, че взетите по този начин проби са локални и не осигуряват подробна карта на целия тумор. Новият метод спестява тези негативни последствия, използвайки електрическо поле за увеличаване на пропускливостта на клетъчната мембрана. За целите на изследването учените са използвали електропорация за извличане на протеини и РНК от нормални човешки тъкани, включително чернодробни, както и от модел на чернодробен рак при мишки. Изследователите са установили, че молекулярните профили на тъканните проби са надеждни и точни. За разлика от биопсиите, новият метод не уврежда тъканите и може да установи наличието на тумор в орган, дори точното му местонахождение да е неизвестно.", "date": "2019.11.24", "title": "Нова технология заменя тъканната биопсия"}
{"url": "https://www.monitor.bg:443/bg/a/view/16-destinacii-shte-obslujva-prez-zimata-letishte-varna-181664", "text": "16 дестинации ще обслужва през зимата летище Варна, като преди три години те са били само 6. Новите посоки, до които ще летим от Варна през 2020 година, са Нант, Дрезден, Берлин, Киев и Лайпциг, като до Виена полети ще осъществява и още една авиокомпания. Въпреки това България е единствената страна в Югоизточна Европа с отлив в туристическия авиопоток, стана ясно по време на лекция, организирана от летище Варна в рамките на третото издание на изложението Туризъм Експо „Дестинация Варна“, което се проведе в Двореца на културата и спорта. „Нашите“ туристи, които не дойдоха на почивка в България през това лято, са отишли в Турция, Египет, Тунис, Хърватия, Черна гора и Гърция. Макар че по цени ние сме конкурентоспособни, причината за това според аеропорта е в липсата на силен и централизиран маркетинг, какъвто имат конкурентите ни с топло море и удобни курорти. Турция е посрещнала с 2 милиона повече туристи през това лято, Тунис - с 80% повече, а Хърватска с близо половин милион повече. Сред другите актуални теми на туристическото изложение беше и апартаментният туризъм, който от ден на ден се увеличава със страхотни темпове, което притеснява хотелиерите, защото това е конкуренция, която дърпа доста от клиентите им, коментира председателят на Асоциацията на ресторантьорите и хотелиерите във Варна Павлин Косев. Той се надява частните жилища за нощувки да бъдат легитимирани и да се контролират, за да може участниците на пазара да имат равни конкурентни позиции. Хотелиерите все повече инвестират в обновяване на базата и различни иновации, за да бъдат различни и да привличат туристи, каза още Косев, според когото се оборудват и много зали за конгресен туризъм. „През последните години профилът на гостите в района на Варна се променя и вече идват по-заможни хора. Те търсят баланс между цена и качество, взискателни са и редовно дават оценки в интернет за базата, в която отсядат“, посочи Косев. За сезон 2020 смята, че е твърде рано да се коментира, но вече има ранни записвания. „Очакванията са да се запазят нивата на гостите от Полша, Франция и Румъния. Тенденцията през последните години е туристите да правят сами резервациите си и да разчитат все повече на електронни платформи, а не на туроператорски фирми. Практиката хотелиерите да правят големи отстъпки при ранни записвания вече няма да бъде толкова масова“, каза още председателят на Асоциацията на ресторантьорите и хотелиерите във Варна.", "date": "2019.11.24", "title": "16 дестинации ще обслужва през зимата летище Варна"}
{"url": "https://www.monitor.bg:443/bg/a/view/vasko-vasilev-dade-cigulkata-si-na-deca-snimki-181639", "text": "Най-малките – те са най-вярната публика за всяка музика, лакмусът за големината на душата на един музикант. Десетки, да не кажем стотици, малчугани направиха обща и силна прегръдка на един от най-изявените български музиканти Васко Василев при посещението му в детския научен център „Музейко“ в неделя на обед. Виртуозният цигулар, заедно с колегите си Хуан Хередиа /перкусии/, Виктор Вайехо /клавирни,тромпет/, Дейвид Бъкингам /китара/, с които пътува на актуалното си национално турне в България, изнесоха един по-различен концерт – само пред деца. Интересът към изпълненията им в детския център беше повече от огромен, като родители и малчугани, които искаха да видят най-младия концерт майстор на Кралската опера. Той пък на свой ред отвори широко душата и обятията си, като остана дълго след изпълнението си, за да прегърне и да се снима с всяко запленено дете. Без никакво притеснение Ваислев от, може би, следващото поколение големи инструменталисти. Коленичил пред невръстните любопитковци Васко отказа на 4-5 пъти поканата на екипа си да се премести в следващата зала на детския център. Докато и последното хлапе не получи завидна доза внимание, той не стана, а когато го направи беше само за да влезе във временната изложба „Докосни музиката“ (която ще остане там до края на януари 2020 г.) отново заедно с най-малките. Трудно е да се определи, кой беше по-запленен от причудливите инструменти в нея – Василев или децата. В експозицията всички имаха възможност да свирят на сешоар (с помощта на шишета и силна въздушна струя), огромен ксилофон от дърво, литофон (направен от камък), както и контрабас, по който може да се разходиш и да създадеш мелодия. Като че ли последното грабна най-много вниманието на цигуларя, който върху гредата с опъната бас струна и показа как може да създава музика от всичко. Утре пък е големият концерт на Васко Василев в зала 1 на НДК, където ще представи и най-новия си албум и негова истинска страст Passion Flamenca, повлиян от ритмите на тангото и иберийската традиция. С тази програма той вече обиколи 13 града у нас, където свири пред напълно разпродадени зали и екзалтирана публика.", "date": "2019.11.24", "title": "Васко Василев даде цигулката си на деца (СНИМКИ)"}
{"url": "https://www.monitor.bg:443/bg/a/view/populizym-e-pacientskata-taksa-za-dete-181644", "text": "Искането на Лекарския съюз за въвеждане на потребителска такса за преглед на дете идва в неподходящ момент на разгорели се страсти около смъртта на 3-годишното дете, лекувано в детската педиатрия. Тази такса, която ще се отнася и за пенсионерите, вече вдигна на крак пациентските организации. Ще кажем направо-тук не става въпрос за едното левче, а за натрапващата мантра, че ръководството на Лекарския съюз, се интересува повече от пари, вместо да поиска държавата да си свърши работата по изграждането на високи стандарти на работа-електронно здравеопазване, условия на труд и контрол на качеството на здравни услуги. А що се отнася до държавата, факт е, че всяка година парите за здравеопазване се увеличават, но очевидно нещо не е наред, щом се стига до такива искания. И е необходимо прекрояване на бюджета на Здравната каса, защото не са само 20-те милиона, необходими за детските педиатри, трябват пари за профилактика и за следболнична помощ. Няма да пропуснем и неоползотворените възможности за по-добри стимулиращи мерки за майчинството, така че невръстните деца да са по-малко изложени на рискове за заболяване. И не на последно място е добре ръководството на Лекарския съюз да има повече чуваемост към съсловието, вместо да отправя популистки искания. Необходимо е също така да подреди собствения си редици, защото е видно, че диалогът между лекари и пациенти не е добър. Същото се отнася и до пациентските организации.", "date": "2019.11.24", "title": "Популизъм е пациентската такса за дете"}
{"url": "https://www.monitor.bg:443/bg/a/view/plashtame-23-lv-za-magistralata-ot-ruse-do-makaza-181656", "text": "Всеки лек автомобил, който иска да стигне от Русе до Маказа, ще трябва да плаща около 23 лв. тол такса. Това показват изчисленията на създателите на проекта за изграждане на аутобан „Дунав – Егея“, представени по време на 15-тата Световна срещя на българските медии, организирана от БТА в Тирана. Според идейния проект цената на километър за лек автомобил ще бъде 0,035 евроцента. Дължината на аутобана в българския участък пък е 328 км., което прави малко под 23 лв. за тол такси. От фирмата, изготвила проекта обясниха, че цената следва вече съществуващия бизнес модел в Сърбия. Според инж. Румен Марков, който представи проекта, автомагистралата \"Дунав - Егея\" има за цел да ускори икономическото развитие в изоставащите европейски региони и да запълни липсващите транспортни коридори в посока север-юг. По думите му автомагистралата \"Дунав - Егея\" е част от проекта \"ABC+De\", чрез който ще се осъществи пътна и железопътна връзка между Егейско море и Балтийско море, която ще завършва с изграждането на две нови пристанища, едното на Балтийско море, другото в района на Марония, на брега на Егейско море. Идеята е магистралата да бъде изградена чрез публично-частно партньорство, 25 процента от средствата за изграждане ще се осигуряват от концесионер, а 75 процента - от големи инвестиционни банки, без да се ползват държавните бюджети. Възстановяването на инвестицията ще е чрез тол такси за всички превозни средства. Строителството се предвижда за три години, подчерта Марков. В същото време обаче от регионалното министерство посочиха, че проектът „Дунав – Егея“ все още не е представен пред тях, докато правителството вече има доста напреднал алтернативен проект за изграждане на скоростен път Русе - Велико Търново. Проектите, които са в процес на реализация от правителството по отношение на пътната нфраструктура, бяха представени от Николай Станков от Министерството на регионалното развитие и благоустройството. Той припомни, че през България минават 2 от европейските транспортни коридори и пет от Хелзинкските /паневропейски/ транспортни коридори. По думите му финансирането на пътищата и магистралите у нас се осигурява от националния бюджет и европейските фондове, но има и трети вариант - публично-частно партньорство.", "date": "2019.11.24", "title": "Плащаме 23 лв. за магистралата от Русе до Маказа"}
{"url": "https://www.monitor.bg:443/bg/a/view/knsb-i-kt-podkrepa-sformirat-rabotna-grupa-po-problemite-s-bolnichnite-181655", "text": "КНСБ и КТ \"Подкрепа\" сформират обща експертна работна група с цел анализ на информацията и данните по темата с болничните. Това се посочва в позиция на двата синдиката до медиите.  Ръководствата на КНСБ и КТ \"Подкрепа\" заявяват също, че няма да допуснат да се орязват правата на работниците и служителите, когато техните работодатели не са изпълнили задължението си по закон да внесат дължимите осигурителни вноски и данъци. Те декларират това във връзка с продължаващото напрежение и споровете около плащането на първите три дни от временната неработоспособност на работещите, както и в контекста на появяващите се нови и все по-обхватни предложения на работодателските организации, в които се засягат правата на работещите, се отбелязва в позицията, изпратена от КНСБ. Както \"Монитор\" вече съобщи, миналата седмица премиерът Бойко Борисов стопира предложението на ГЕРБ и ОП първият ден от болничните да бъде безплатен. Преди това пък работодателите заплашиха да напуснат Тристранния съвет за социално сътрудничество.", "date": "2019.11.24", "title": "КНСБ и “Подкрепа“ правят работна група за болничните"}
{"url": "https://www.monitor.bg:443/bg/a/view/vodata-ot-cheshmata-na-aladja-manastir-negodna-za-piene-181643", "text": "Негодна за пиене е водата от чешмата на Аладжа манастир край „Златни пясъци“, съобщиха от РЗИ-Варна. Отклонението е по показател ентерококи. Изследвани са 4 проби при консуматорите от местни водоизточници по микробиологични показатели, като 2 от тях не отговарят на Наредба №9 за качеството на водата, предназначена за питейно – битови цели. Другият водоизтоник е „Бановата чешма“ в община Варна, която е с отклонение по показатели „колиформи” и ”ешерихия коли”. Чешмата на Аладжа манастир е популярно място за черпене на вода, където всекидневно може да се видят хора, които пълнят туби за питейни цели. Присъствието на тези микроорганизми говори за фекално замърсяване, тъй като наред с ешерехия коли, те са задължителни обитатели на чревната микрофлора. Ентерококовите бактерии се намират в човешките черва, но могат да предизвикат инфекции на кръвта, уринарния тракт и други органи, обясниха специалистите от РЗИ-Варна. Причината за това положение, според специалистите е, че горе на платото, в местността „Перчемлията“ всички вилни имоти са на септични ями, от които микроорганизмите се просмукват надолу. „Да пиеш от някакви си незнайни чешмички по пътя никога не е била умна идея. Ясно е, че ще трябва да пием платена вода с пластмасови микрочастици“, коментират живеещите в района, които досега са ползвали вода от чешмата. От РЗИ-Варна посочиха, че вече са предприети административни мерки по случая. Иинспекцията е издала предписание до кмета на община Варна за поставяне на трайна маркировка с надпис „Водата е негодна за пиене” върху местните водоизточници „Банова чешма” и „Аладжа манастир”. Издадени са предписания и до „ВиК-Варна” за подобряване на контрола върху дезинфекцията на питейната вода.", "date": "2019.11.24", "title": "Водата от чешмата на Аладжа манастир - негодна за пиене"}
{"url": "https://www.monitor.bg:443/bg/a/view/djado-koleda-e-firkan-kogato-djingylbelsite-ti-drynchat-v-glavata-181648", "text": "Ехоооо, как сте братя и сестри от градския транспорт? Звънкат ли ви вече джингълбелсите? Дзън, дзън, не просто звънят, ами направо кънтят. Така и трябва, след месец е Коледа. А с нея идва и добрият дядо, който носи подаръците. Бяла брада, червени бузки, симпатично коремче. Един готин старец, който изскача от клипове и филми, маха от витрините, ветрее се по улиците, изскача от кашоните. Направо е навсякъде. Няма отърване. Не ме разбирайте погрешно, харесвам Дядо Коледа (едно време идваше със седмица закъснение и беше под прикритие като Дядо Мраз). Когато децата са малки белобрадият им носи подаръци и в автобуса главната тема вече е кога, къде, какво да се купи. Да се даде подаръкът на дядото, де, да го вкара в чувала и да го занесе на съответната дестинация. „Мишето написало в писмото (до Дядо Коледа), че иска таблет“, чувам зад мен да си говорят две жени. „Ами купете му, аз казах на Коко, че мама е Дядо Коледа и ако обича да се съобрази с възможностите на средната заплата“, казва другата, очевидно загрижена за бъдещето на Коко, защото догодина е кандидат гимназист, пък трябват пари за уроци. „Мило, не искам подарък. Не държа на материалните неща!“, чува се от последната седалка, където седи една хубавица с напомпани устни (незнайно как попаднала в градския транспорт, сигурно е чукнала колата докато паркира и сега я оправят). „Искам да отидем в Истанбул за Нова година. Много е светско, а има и жестоки злата (бижута)“ гука мацката. Не е ясно, какво отговаря милото, но следващата реплика е „обичам теее“. Милото очевидно ще се справи. Така му се пада! Като казах „справи“, та се сетих, как се справи преди няколко години един приятел, който не просто купи подаръци, не просто ги сложи в чувал, ами и реши да се направи на Дядо Коледа. Справил се той с всички подробности и детайли, намерил цял костюм с все звънчета на шапката. В офиса обаче пили по едно, после по още едно, нали е Коледа, време е да отпуснеш поне една дупка на колана. Прибрал се човекът и кротко си легнал, защото така или иначе направил главата. На сутринта, гледа отрочето си сложило брадата, шапката със звънчетата (паднала му до носа) и казва: „Тате, аз съм Дядо Коледа. Сега като отида в детската, трябва да раздам подаръците, така че давай да ходим да ги купим от мола“. Иди сега и обяснявай, как добрият старец ще влезе през комина, а шейната с елените ще го чака на покрива. Ама така става, когато Дядо Коледа е фиркан. Между другото, точно думата фиркан е употребило отрочето, когато отишло в детската градина, та майка му и баща му браха срам пред госпожите. Като казах фиркан и веднага ми дойде на ум за една статистика (извадиха я работодателите), че болничните се увеличавали рязко след празници и след уикенд. Ако е вярна (нали сме Тома Неверни, по дефиниция), значи големият проблем не е „преди“, а „след“. И джингълбелсите не звънкат преди празника, ами направо бият като камбаните на „Александър Невски“...в главата. С такава глава как да ходиш на работа? А между другото компанията Heliogen на Бил Гейтс започнала да произвежда „гориво“ от концентрирана слънчева енергия (няма общо с коледните светлини) и специален софтуер, което вдигало 1000 градуса по Целзий. Пък ние се чудим, как да докараме вода на Перник. „Изостанали сме и все се мъчим да догонваме“, каза по телевизора една бивша миска (ставаше дума за ботокс, не за слънчева енергия). Ама така е, като нашият Дядо Коледа често е фиркан, трудно е да оправиш софтуера на „горния етаж“.", "date": "2019.11.24", "title": "Дядо Коледа е фиркан (когато джингълбелсите ти дрънчат в главата)"}
{"url": "https://www.monitor.bg:443/bg/a/view/bylgarin-sviri-evrodebuta-na-mourinio-v-totnym-181647", "text": "Българин ще ръководи евродебюта на Жозе Моуриньо начело на „Тотнъм“. Това стана факт, след като УЕФА орпедели нарядите за предстоящия кръг в Шампионската лига. За домакинството на „шпорите“ за мача с „Олимпиакос“ главен съдия ще бъде Георги Кабаков, а помощници ще са му Мартин Маргаритов и Диян Вълков. Четвъртият съдия също е българин – Никола Попов. Срещата ще се играе на 26 ноември (вторник) от 21:45 часа на новия стадион красавец на „шпорите“ – „Тотнъм Хотспър Стейдиъм“ в Северен Лондон. Любопитното е, че Георги Кабаков, Мартин Маргаритов, Диян Вълков и Никола Попов отново ще се изправят на пътя на Жозе Моуриньо. Точно преди година българите свириха последния мач на Специалния начело тогава на „Манчестър Юнайтед“. „Червените дяволи“ загубиха с 1:2 от „Валенсия“ на „Местая“ в груповата фаза на Шампионската лига, а веднага след това португалецът беше уволнен. Това даде повод на британските медии да обърнат внимание на повторното назначение на Кабаков и да го обявят за карък за Жозе. Португалецът едва ли е впечатлен от този факт, защото определено Кабаков не му е на късмет“, написа „Дейли Мейл“. Иначе Моуриньо дебютира с победа начело на „шпорите“ след 3:2 срещу „Уест Хем“ в лондонско дерби. \"Шпорите\" записаха първа победа като гост в първенството от януари и прогресираха сериозно в класиране. От 14-ото място, което „Тотнъм“ заемаше преди мача, тимът на Специалния вече е девети. „Можехме да бъдем неприятно изненадани в края, но всичко е добре, когато свършва добре“, лаконичен бе треньорът след победата. В Англия информират и за още нещо интересно около Жозе – че спецът ще се опита да вземе Златан Ибрахимович в тима си. Шведът в момента е без отбор след напускането на „ЛА Галакси“, а двамата са в отлични отношения и няма да е изненада, ако отново работят заедно.", "date": "2019.11.24", "title": "Българин свири евродебюта на Моуриньо в „Тотнъм“"}
{"url": "https://www.monitor.bg:443/bg/a/view/sinyt-na-kyci-vapcarov-trudno-jiveja-v-bylgarija-s-bashta-kato-moja-181622", "text": "Талантливият Асен Вапцаров, който е син на Властелина на Колелото на късмета Къци, проговори за работата си в Холивуд и какво е да расте със звезден татко. „В България ми е трудно да живея с такъв известен баща като моя. Изграждам се като един артист, но в чужбина е по-лесно. Баща ми е манияк на музикални инструменти, а майка ми има красив глас. Не сме музикално семейство, но музиката е била винаги около нас”, разказа пред Нова тв той. Момчето от пет години гради кариера в Холивуд. Той пише музика за филми, реклами и клипове. Кандидатствал е в престижния колеж Бъркли, защото са му предложили стипендия за писане на музика. Винаги съм имал мания по добри филми, но не се бях замислял, че музиката има ефект”, допълни 25-годишният Асен.", "date": "2019.11.24", "title": "Синът на Къци Вапцаров: Трудно живея в България с баща като моя"}
{"url": "https://www.monitor.bg:443/bg/a/view/djejms-makavoj-ne-poluchaval-roli-zaradi-niskija-si-ryst-181645", "text": "Актьорът Джеймс Макавой, който е висок 1, 70 м, навремето не получавал роли заради ниския си ръст. Това разкри самият той. Дори когато съм получил роля, имам чувството, че трябва да се направи нещо по този въпрос.\", коментира звездата от „Тъмните му материи“, цитиран от БТА. Носителят на три награди БАФТА е получавал коментари и относно външния си вид. \"Понякога човек има чувството, че не е с достатъчно добър външен вид, за да получи роля. Преди години актриса ми каза, че решението да й партнирам във филм е интересно, Това бе като ритник в слабините. Отвърнах й \"Добре, през следващите 8 седмици ще се правя, че действително те харесвам\". Взаимоотношенията ни наистина бяха интересни.“, разказа още той.", "date": "2019.11.24", "title": "Джеймс Макавой не получавал роли заради ниския си ръст"}
{"url": "https://www.monitor.bg:443/bg/a/view/kamburov-vkara-226-ija-si-gol-i-zagatna-za-otkazvane-181652", "text": "“Берое” не срещна никакви трудности в Русе и победи “Дунав” с 3:0 в мач от 17-ия кръг на първенството. Мартин Камбуров изведе \"зелените\" напред с гол в 56-ата минута, а Ибрахима Конте също се разписа в 78-ата и 88-ата минута. Попадението бе под номер 226 в кариерата на Камбуров в първенството, а двубоят бе негов 400-тен в елита. „Самите цифри говорят за постижението ми. Пожелавам си само да съм здрав и да играя колкото може повече. Годинките ми тежат и започвам да се замислям вече за отказване след края на сезона. Не съм взел обаче окончателно решение, сега съм под влияние на емоциите“, сподели Камбуров. „Абсолютно заслужена победа, коментира пък след мача треньорът на „Берое“ Димитър Димитров-Херо. - Имахме затруднения до първия гол, но след това изцяло контролирахме мача. В следващия кръг играем с „Левски“ и съм убеден, че можем да вземем нещо. Няма да е лесно, но аз вярвам в силите на отбора и възможностите на момчетата“, допълни спецът. След успеха заралии се доближиха плътно до “Черно море” и продължават битката за влизане в първата шестица.", "date": "2019.11.24", "title": "Камбуров вкара 226-ия си гол и загатна за отказване"}
{"url": "https://www.monitor.bg:443/bg/a/view/myrtva-riba-izpluva-po-techenieto-na-reka-sazlijka-kraj-selo-rakitnica-181633", "text": "Десетки измрели по неизвестна причина риби са изплували по течението на река Съзлийка. Първите мъртви екземпляри са намерени на стотина метра по-надолу от мястото, където е заустена тръба на регионалното сметище за битови отпадъци, където се обработват и загробват битовите отпадъци на селищата от Старозагорска и Сливенска области. Сигналът е бил подаден още в събота на телефон 112 от собственика на малка фабрика за замразяване на плодове край село Ракитница. Милен Милев се натъкнал на изтровената риба при разходка по поречието на Сазлийка. Сред екземплярите имало както едри щуки, шарани и речни кефали, така и съвсем малки, като последната находка била на около 4,5-5 км от мястото на заустването. Точно там има локви със странен тъмнокафяв цвят на водата. Според  подалия сигнала това не е първи случай на измряла риба в рекичката, която преминава през територии от Натура 2000. Негови приятели му разказали, че още през март са подавали сигнал, после и той е съобщил през септември, но и до момента нямало нищо тревожно според пристигналите да вземат проби по течението специалисти от РИОСВ – Стара Загора и Басейнова дирекция – Пловдив. В неделя от РИОСВ потвърдиха за получения сигнал както и за първоначалните предположения , че източникът на замърсяването е от регионалното депо. „Не сме установили следи от заустени в Сазлийка води от депото, взехме две проби, включително и от мястото, където имаше мъртви риби. Риби имаше на различни места, дори на около 2-3 км от първата точка, ще трябва да се видят анализите, моментните показатели се оказаха нормални…“, заяви Михаил Михайлов, главен експерт „Опазване на водите“ при старозагорската екоинспекция. Регионалното депо е изградено в землището на село Ракитница след няколкогодишни протести на местните жители. То се стопанисва от избран с конкурс през 2017 г. оператор в лицето на консорциум „РСУО- Стара Загора“ , който включва „Комуналефект сервиз“ ЕООД и „Ес Ер Технолоджис“ ООД. Стойността на обществената поръчка е била 17,1 млн. лв.  без ДДС, победителят е предложил оферта с 1 млн. лв. по-ниска от първоначалната. В конкурса са участвали 4 сдружения. В депото се събират отпадъците от общините Стара Загора , Казанлък, Гълъбово, Гурково, Братя Даскалови, Мъглиж, Николаево, Опан, Твърдица, Чирпан, Павел баня и Раднево.  ", "date": "2019.11.24", "title": "Мъртва риба изплува по течението на река Сазлийка "}
{"url": "https://www.monitor.bg:443/bg/a/view/grisho-s-mydro-poslanie-kym-fenovete-v-socialnite-mreji-181651", "text": "Първата ни ракета Григор Димитров заинтригува симпатизантите си с интересна снимка в социалните мрежи. Българинът редовно публикува любопитни кадри от различни краища на света, когато пътува. Последният пост е придружен с цитат от Исак Нютон: \"Ние строим прекалено много стени и недостатъчно мостове”, написа Димитров. Най-добрият ни тенисист ще започне новия сезон с участие на турнира ATP Cup в Австралия.", "date": "2019.11.24", "title": "Гришо с мъдро послание към феновете в социалните мрежи"}
{"url": "https://www.monitor.bg:443/bg/a/view/lekari-ot-varna-spasiha-malko-dete-sled-zadavjane-181632", "text": "Лекарски екипи от УМБАЛ „Света Марина“ във Варна спасиха малко дете от сигурна смърт. При хранене то се задавило и чуждо тяло попаднало в бронхитите му. Детето е постъпило в болницата със задушаване, става ясно от публикация във Фейсбук. Новината за това е публикувана на страницата на Центъра за спешна медицинска помощ. „Браво на всички спешни екипи, борили се и спасили живота на това хлапе във Варна! Спасения живот не е скандал, не е сензация. Спасеният живот е просто част от ежедневието ни на медици“, пише авторът на поста и призовава „Запомнете имената на тези хора!“ По-надолу посочва и имената на лекарите, спасили детето. „Браво на операционния екип от УНГ доц. Илиев, д-р Керимов, д-р Давидов, от КАИЛ - д-р Джелилов, д-р Илиева, д-р Михайлова, медицинските сестри Шакир, Горанова и Перфенова, операционните сестри Мицева и Авджиева, както и санитар Ненчева. Към спасителите трябва да се прибави и екипа на Детски спешен кабинет и Детска клиника, както и екипите насочили и транспортирали детето“, се посочва още в поста. Детенцето се хранело, когато при вдишване част от закуската му попаднала в белия дроб. В публикацията са добавени и снимки, на които се вижда и какво е било извадено от белия дроб на малкия пациент.", "date": "2019.11.24", "title": "Лекари от Варна спасиха малко дете след задавяне"}
{"url": "https://www.monitor.bg:443/bg/a/view/5-koli-vyv-verijna-katastrofa-kraj-kazanlyk-181636", "text": "Верижна катастрофа между 5 леки автомобила е станала на първокласен път I-5 Казанлък – Стара Загора в района на с. Змеево. Инцидентът е станал към 12.30 ч днес, съобщиха от МВР пред „Фокус“.  Има данни само за една леко пострадала жена. За кратко е бил затворен пътят, като е имало обходен маршрут през село Пряпорец.", "date": "2019.11.24", "title": "5 коли във верижна катастрофа край Казанлък "}
{"url": "https://www.monitor.bg:443/bg/a/view/loshoto-vreme-ostavi-italiancite-bez-sladosti-181637", "text": "Сграбчилото отново в мъртва хватка Италия лошо време се стовари с гръм и трясък над намиращия се югоизточно от Торино град Алба и спря производството на обичаните от милиони жители на планетата крем „Нутела“ и бонбони „Фереро Роше“. След три дни проливни дъждове нивото на реката Танаро, минаваща покрай местната фабрика на световно известния концерн „Фереро“, се извиси като никога и неговото ръководство реши да дръпне шалтера на цеховете за любимите лакомства. Работниците и служителите са пуснати във временен отпуск, взети са всички мерки навлязлата в дворовете, гаражите и хранилища за горива вода да не достигне производствените помещения със скъпи машини и складовете с основни суровини. Гражданска защита от вчера е вдигнала под тревога с „червен код“ на опасност областите Лигурия и Пиемонт, където придошлите през нощта реки и дерета заляха населени места, селскостопански терени и животновъдни ферми. За съжаление стихията май ще вземе и жертви, тъй като от снощи се водят за безследно изчезнали две жени от района на град Алесандрия, а поне днес до обяд те не бяха открити въпреки мобилизираните за търсенето им полицаи, пожарникари и доброволци. Най тежко е положението в разположеното южно от Торино селище Карде, чийто център вече 24 часа е под метър вода, а жителите му са призовани да не напускат домовете си. В самия административен център на Пиемонт днес сутринта реката По преля и заля обичаните от торинчани крайбрежни алеи, нейни притоци пък покриха с 20 – 30 сантиметра вода улиците на два от северозападните квартали на милионния град. В близката до него Алпийска планинска верига свлачища и придошли дерета направиха непроходими много пътища, с часове бе затворена и водещата към Швейцария и Франция магистрала. В късния следобед пък пропаднаха 30 метра от виадукт на пътя Савона-Торино, за щастие се размина без жертви. Очакванията на метеоролозите са лошото време да пожали Венеция, помляна преди седмица от предишното му върлуване из северна Италия. Поне до обяд предвижданията им се сбъднаха, тъй като максималното ниво на прилива достигна 129 см – тоест критичната граница, над която красивият старинен град започва истински да бедства. Предполага се, че стихията ще отслаби мъртвата си хватка над Апенините във вторник, когато вятър от юг и запад би трябвало да разкара буреносните облаци и слънцето да грейне.", "date": "2019.11.24", "title": "Лошото време остави италианците без сладости"}
{"url": "https://www.monitor.bg:443/bg/a/view/real-i-barsa-bezgreshni-na-vyrha-osvirkvanija-za-bejl-181635", "text": "Испанските грандове „Реал“ (Мадрид) и „Барселона“ бяха безгрешни в мачовете си от 14-ия кръг на първенството и продължавата гонитбата на върха. И двата тима направиха обрати в своите двубои, като имат по 28 точки, заемайки първите две места. На „Бернабеу“ домакините биха с 3:1 „Реал Сосиедад“, след като изоставаха в резултата до 37-ата минута. Домакините бяха изненадани във втората минута след ранен гол на Вилиан Жозе, но след това успяха да вземат трите точки след попадения на Карим Бензема (37), Федерико Валверде (47) и Лука Модрич (74), който записа и две асистенции на сметката си. Мачът ще се запомни с мощните освирквания, с които феновете на „Реал“ посрещнаха Гарет Бейл. Както е ясно, уелсецът вбеси запалянковците преди няколко дни, когато позира със знаме, на което пише, че голфът е по-важен от „Реал“ (М). Голяма част от мадридистите започнаха с освиркванията към Гарет още при старта на неговата загрявка край страничната линия, а при влизането му в игра стадионът избухна. “Надявам се освиркванията към Бейл да не продължат цял сезон и феновете да простят на Гарет”, заяви треньорът на „Реал“ Зинедин Зидан. Преди победата за мадридчани пък „Барселона“ също направи обрат в мача си срещу последния в класирането „Леганес“. Каталунците губеха до 53-ата минута, но след това се наложиха с попадения на Луис Суарес и Артуро Видал. Победният гол падна в 79-ата минута след рикошет в тялото на футболист на домакините.", "date": "2019.11.24", "title": "“Реал“ и „Барса“ безгрешни на върха, освирквания за Бейл"}
{"url": "https://www.monitor.bg:443/bg/a/view/djon-turturo-se-prisyedini-kym-kasta-na-batman-181628", "text": "Актьорът Джон Туртуро е най-новото попълнение в каста на предстоящия филм за Батман на режисьора Мат Рийвс. Той ще се превъплъти в образа на мафиотския бос Кармин Фалконе. В тази роля зрителите са виждали Том Уилкинсън във филма \"Батман в началото\", както и Джон Доман в сериала \"Готъм\".  Мат Рийвс оповести в Туитър, че 62-годишния Туртуро ще изиграе Фалконе в новата лента, в която в образа на Батман ще видим Робърт Патинсън. Актьорският състав включва още Анди Съркис в образа на Алфред Пениуърт, Пол Дейно като Гатанката, Джефри Райт като комисаря Гордън и Зоуи Кравиц като Жената-котка. Патинсън наскоро намекна, че ще покаже тъмната страна на своя персонаж. Не смятам, че мога да пресъздам образ на реален герой - винаги ще има нещо, което е донякъде грешно. Причината за това е, че едното ми око е по-малко от другото. Допада ми да работя с Мат Рийвс. Батман се различава от почти всички други персонажи в света на комиксите\", заяви той.", "date": "2019.11.24", "title": "Джон Туртуро се присъедини към каста на \"Батман\""}
{"url": "https://www.monitor.bg:443/bg/a/view/borisov-lobira-za-padaneto-na-us-vizite-i-pred-trymp-181642", "text": "Въпросът с отпадането на американските визи за българите ще постави премиерът Бойко Борисов пред президента на САЩ Доналд Тръмп на срещата между двамата в Белия дом, която ще се проведе в понеделник. Това разкри самият Борисов, който отпътува в неделя за дългоочакваната визита. Премиерът ще постави не за пръв път темата на масата пред американския президент. Той настоя за отпадането на визовия режим за страната ни и през 2010 година, когато проведе разговор с тогавашния държавен глава на САЩ Барак Обама в рамките на посещението си в Ню Йорк, свързано с участието му в 65-ата редовна сесия на Общото събрание на ООН. Според американското законодателство за да се стигне до премахване на визите получилите отказ да пътуват през Океана трябва да се стопят до 3% от всички кандидатствали за разрешение. На път за Вашингтон Борисов каза също така, че няма да допусне черноморска база на НАТО на територията на България. “Американците много добре знаят моето отношение по този въпрос и едва ли ще го поставят по време на разговорите ни с Тръмп”, коментира премиерът. По думите му неговата позиция за това Черно море да остане място за туризъм и мир си остава непроменена. В събота пък стана ясно, че Борисов и Тръмп ще обсъдят на четири очи сигурността в контекста на северноатлантическото партньорство и енергийната диверсификация. Самият Борисов от своя страна разкри в аванс какъв подарък е подготвил на американския президент, а именно пушка уникат изработена в Габрово. Преди срещата си с Тръмп Борисов ще участва в церемония по поднасяне на венец на Мемориала на незнайния воин в Националния гробищен парк „Арлингтън“. Във Вашингтон българският министър-председател ще се срещне с президента на Международния републикански институт Даниел Туининг и с вицепрезидента на Националния демократически институт Шари Браян. Премиерът ще проведе и среща с представители на американския бизнес в сградата на Американската търговско-промишлена палата, съобщиха от „Дондуков“ 1. При визитата си в американската столица Борисов ще бъде придружаван от вицепремиера Томислав Дончев, вицепремиера и министър на отбраната Красимир Каракачанов, министъра на финансите Владислав Горанов и министъра на икономиката Емил Караниколов.", "date": "2019.11.24", "title": "Борисов лобира за падането на US визите и пред Тръмп"}
{"url": "https://www.monitor.bg:443/bg/a/view/islandcite-se-gotvjat-za-kupon-v-sofija-181638", "text": "Интересно изказване направи помощник-треньорът на Исландия Фреир Александерсон. Островитяните са евентуален съперник на България на финала от плейофите за място на Евро 2020, като ако има такъв двубой, би трябвало да се играе в София. Той даде предимство на Унгария в сблъсъка на \"Васил Левски\", но обясни, че ако нашият тим спечели, исландците ще дойдат в София да се забавляват. \"Жребият напълно ни устройва. Румъния е силен тим, но си мисля, че можем да го довършим у дома. След това опциите са две. Мисля, че Унгария ще победи България и ще трябва да гостуваме в Будапеща. Ако това не се случи, ни чака визита в София. Вече говорихме със защитника на местния „Левски“ Холмар Ейолфсон. Той ни каза, че това е чудесен град и определено ще ни бъде забавно\", заяви Фреир Александерсон. Баражите от Лигата на нациите, победителят от които ще участва на Евро 2020, са България - Унгария и Исландия - Румъния. Срещите са на 26 март от 21:45 ч, а победителите се изправят един срещу друг в директен сблъсък за класиране. Ако отстраним Унгария, то решителният мач за нас също ще бъде в София.", "date": "2019.11.24", "title": "Исландците се готвят за купон в София"}
{"url": "https://www.monitor.bg:443/bg/a/view/otlichiha-irini-jambonas-za-naj-dobra-aktrisa-i-v-ispanija-181623", "text": "Филмът \"В кръг\" на Стефан Командарев продължава да трупа международни успехи в актива си. Поредна седма награда дойде от 57-то издание на международния кинофестивал в Хихон, Испания. В конкуренция с още 18 филма от цял свят в основната състезателна програма Ирини Жамбонас взе приза за най-добра актриса, която е трета за нея след \"Сърцето на Сараево\" и \"Златна Роза\". с прекрасния прием от българската публика по нашите кина, където вече ни гледаха 15 000 зрители\", коментира от Испания Командарев. Припомняме, че \"В кръг\" е вторият филм от планираната трилогия след реализацията на \"Посоки\". Той разказва историите на три двойки патрулиращи полицаи в нощна София. В лентата с участие се разписват още Павел Поппандов, Асен Блатечки, Иван Бърнев, Васил Василев-Зуека, Стефан Денолюбов, Стоян Дойчев, Герасим Георгиев-Геро, Николай Урумов, Анастасия Ингилизова, Ованес Торосян и други.", "date": "2019.11.24", "title": "Отличиха Ирини Жамбонас за най-добра актриса и в Испания"}
{"url": "https://www.monitor.bg:443/bg/a/view/kuche-shofira-v-prodyljenie-na-chas-181641", "text": "Куче шофира в продължение на час във Флорида под погледа на полицията, съощи Нова ТВ. Черният лабрадор бил заключен от собственика в колата, докато мъжа вземе нещо от вкъщи. Домашният любимец бутнал скоростния лост на задна и колата бавно започнала да се движи.  Собственикът опитал да отвори с резервния ключ, но батериите на дистанционното били изтощени. Така полицаи, съседи и самият собственик гледали 1 час как лабрадорът Макс се върти в кръг. Накрая колата спряла и кучето излязло без инциденти. Единствената щета била прегазена пощенска кутия, която собственикът на кучето обещал да плати.", "date": "2019.11.24", "title": "Куче подкара кола за час "}
{"url": "https://www.monitor.bg:443/bg/a/view/federer-i-zverev-igraha-pred-rekordnite-42-hiljadi-181616", "text": "Рекордните 42 517 души гледаха на живо демонстративния двубой между Роджър Федерер и Александър Зверев на арената за борба с бикове \"Plaza de Toros\" в Мексико Сити. Това е с почти 7 хиляди повече от предишния рекорд за тенис мач, който бе поставен в Белгия през 2010 година в срещата между Ким Клайстерс и Серина Уилямс, която също бе демонстративна. Тогава 35 681 зрители наблюдаваха на живо спора между известните тенисистки. Часове преди сблъсъка зрителите вече прииждаха, а Федерер надви Зверев с 3:6, 6:4, 6:2. Мачът бе поредната спирка от латиноамериканското турне на двамата, преминаващо още през столиците на Чили, Аржентина и Еквадор - Сантяго, Буенос Айрес и Кито. Планираният двубой в Богота (Колумбия) пропадна от съображения за сигурност от местната полиция. Протести в града отмениха мача, за който бяха продадени над 20 000 билета. Любопитното е, че се очаква новият рекорд за най-голяма публика на тенис мач да се задържи съвсем кратко. През февруари се планира двубой между Федерер и испанеца Рафаел Надал, който ще се състои на 55-хилядния \"Кейптаун Стейдиъм\" в Южна Африка. Всички билети за местния футболен стадион са отдавна разпродадени.", "date": "2019.11.24", "title": "Федерер и Зверев играха пред рекордните 42 хиляди"}
{"url": "https://www.monitor.bg:443/bg/a/view/nencho-balabanov-napusna-maskiranijat-pevec-181617", "text": "Кукерът е поредният разкрит участник в предаването „Маскираният певец“. Отдолу се оказа актьорът Ненчо Балабанов, който беше един от най-очевидните играчи в шоуто.  След като свали маската, той имаше още една – хартиено изображение на певицата Николина Чакърдъкова, на която Геро залагаше от самото начало. „Искам да споделя, че има много неща в това шоу, но думата лесно не е сред тях. Благодаря на всички, които гласуват за своя любимец, без да са сигурни дали точно той или тя се крие под маската. Интересното тук е, че всеки артист в своята кариера се стреми да бъде разпознаваем, а тук е точно обратното. Имаше хора, които подозираха, но на никого не съм казал. Постоянно измислях оправдания. Дори брат ми, който е тук в публиката, и той не знаеше“, сподели на изпроводяк Балабанов. В следващия епизод ще се проведе полуфиналът на „Маскираният певец“, който ще изправи една срещу друга пет жени. На сцената на формата остават да се борят Розата, Пчелата, Принцесата, Пилето и Гарванът.", "date": "2019.11.24", "title": "Ненчо Балабанов напусна „Маскираният певец“"}
{"url": "https://www.monitor.bg:443/bg/a/view/krupen-obir-v-sandanskoto-selo-damjanica-181626", "text": "15 000 лева, две ловни пушки и доста златни накити са изчезнали от каса в дома на семейство земеделци, от санданското село Дамяница, съобщи struma.com. Тарашът е извършен късно вечерта в петък срещу събота, когато семейството е чествало рожден ден в санданска механа. Крадците вероятно са знаели това и са проникнали безпрепятствено в дома на семейството, което от години отглежда ранни зеленчуци в собствена оранжерия. Оключили са касата без да я разбиват и са взели парите, пушките и златото. Полицията е реагирала бързо и вече е арестувана известната кримка Кольо П., известен в Сандански като Ушко. В момента се провеждат процесионално - следствени действия с Ушко.", "date": "2019.11.24", "title": "Крупен обир в санданското село Дамяница"}
{"url": "https://www.monitor.bg:443/bg/a/view/nadal-izvede-ispanija-do-final-v-kupa-dejvis-181618", "text": "Домакинът Испания се класира за финала на Купа \"Дейвис\", неофициалното световно отборно първенство по тенис. Испанците отстраниха десеткратния шампион Великобритания след 2:1 успеха и ще играят за спечелване на титлата за първи път след 2012 година. Кайл Едмънд даде аванс на британския отбор в двубоя след победата си с 6:3, 7:6 (3) над 38-годишния Фелисиано Лопес в първия двубой на сингъл. След това Рафаел Надал изравни с категоричния си успех с 6:4, 6:0 над Дан Еванс. Това бе 28-ма поредна победа за него в мачовете му за Купа \"Дейвис\". Водачът в световната ранглиста спечели всичките си шест срещи в турнира през настоящата седмица. В решителния двубой при двойките Надал и Лопес се наложиха драматично със 7:6 (3) и 7:6 (8) над Джейми Мъри и Нийл Скупки при втория си мачбол. Великобритания не използва Анди Мъри в трети пореден ден, защото трикратният шампион от турнирите от \"Големия шлем\" не се намира в добра форма. На финала за Купа \"Дейвис\" петкратният първенец Испания ще се изправи срещу тима на Канада. Канадците ще играят за първи път в двубоя за титлата в отборната надпревара след 2:1 успеха срещу Русия.", "date": "2019.11.24", "title": "Надал изведе Испания до финал в Купа \"Дейвис\""}
{"url": "https://www.monitor.bg:443/bg/a/view/strahovit-diontej-uajldyr-se-naredi-do-mohamed-ali-181625", "text": "34-годишният американец Дионтей Уайлдър (42-0-1, 41 КО) направи десета защита на титлата си от Световния боксов съвет (WBC), нокаутирайки Луис Ортис (31-2, 26 КО) в седмия рунд на дългоочаквания им сблъсък в Лас Вегас. Един безапелационен удар бе необходим на Бронзовия бомбардировач, който свали съперника с мощен десен прав. Той вече е шестият действащ шампион с десет поредни защити което го нареди до великия Мохамед Али. Веднага след битката американецът отново се обяви за обединение на световните титли в тежка категория като първо през февруари 2020 година ще даде реванш на Тайсън Фюри, а после целта му е победителят от повторния сблъсък между Анди Руис и Антъни Джошуа. \"Имаме подписан договор. Искам обаче и Джошуа или Руис. Време е да определим един-единствен шампион. Нека да има абсолютен шампион в тежка категория, за да се види кой е най-добрият. Мога да ги победя, чакам ги\", зарече се Уайлдър. Българинът Кубрат Пулев може да е участник в боксовото шоу с Дионтей Уайлдър и Тайсън Фюри през февруари. Журналистът Дийн Бърман от boxingnews24.com твърди, че непобеденият поляк Адам Ковнацки (20-0, 15 KO) е спряган за следващ опонент на Кобрата, но всичко зависи от това дали титлата на IBF ще бъде овакантена. Пулев е претендент за пояса, а Ковнацки е веднага след него в класирането. Иначе в Лас Вегас кубинецът Луис Ортис, известен като Кинг Конг, доминираше в първите шест рунда, удряше по-здраво и изглеждаше по-близо до крайния успех. Преди да дойде поразяващият удар в последните секунди на седмия рунд, Уайлдър изоставаше и в трите съдийски карти. 40-годишният Ортис имаше само едно поражение преди мача с Уайлдър, който пък няма загуба на професионалния ринг, но пък на сметката му личи равенството, записано в срещата с Тайсън Фюри. Със своите 97% успеваемост на нокаути в професионалната си кариера - 41 от 42 мача, Дионтей Уайлдър е на първо място по този показател в исторически план. Ортис пропусна шанс да стане вторият най-възрастен шампион в дивизията, където първата позиция държи 45-годишният Джордж Форман след нокаута му срещу Майкъл Мор. Уайлдър ще прибере твърд хонорар от 3 милиона долара за двубоя, но очаква още около 20 от приходите от платеното излъчване на срещата. За кубинеца остават 1,5 милиона, плюс допълнително около 7 милиона.", "date": "2019.11.24", "title": "Страховит Дионтей Уайлдър се нареди до Мохамед Али (ОБНОВЕНА)"}
{"url": "https://www.monitor.bg:443/bg/a/view/zografski-32-ri-v-pyrvija-start-za-sezona-ot-svetovnata-kupa-po-ski-skok-181619", "text": "Владимир Зографски остана на 32-ро място в първия старт за сезона от Световната купа по ски скок във Висла, Полша. Българинът не успя да се класира за втория скок, след като постигна 112,5 метра при единствения си опит, а това му донесе 82,3 точки. Челната трийсетица на състезателите, класиращи се за втори скок, бе затворена от австриеца Грегор Шлиренцауер с 85,7 точки след скок от 111 метра. Най-добро представяне при много силния и постоянно променящ се вятър записа германецът Карл Гайгер със 116,6 точки след скок от 127 метра. Същата дистанция преодоля и вторият Дниел Андре Танде от Норвегия, който получи 116,2 точки. Трети след първия скок е друг норвежец - Робин Педерсен, който има 114,7 точки след най-дългия скок за момента от 136 метра. Носителят на Световната купа за миналия сезон Рьою Кобаяши е осми след първия скок със 109,8 точки. Тежко падане претърпя един от любимците на полската публика - Пьотр Жила, който при приземяването загуби контрол над ските и удари лошо главата си в земята. За щастие Жила успя да се изправи бързо и макар с окървавено лице, напусна на собствен ход шанцата. Норвежецът Даниел Андре Танде спечели старта от Световната купа по ски скок. Във Висла Танде записа сбор от 241,4 точки след скокове от 127 и 129 метра. Танде бе втори след първото завъртане, но лидерът Карл Гайгер от Германия се провали при втория си опит и остана на седмо място с 221,4 точки. Втори завърши словенецът Анже Ланишек с 225,6 точки. Ланишек направи скокове от 126 метра и в двата си опита и това му осигури качване на подиума. На трето място остана любимецът на полската публика Камил Стох с 224,2 точки. Стох бе едва 12-и след първия скок, но след 126,5 метра във втория позицията му сред първите трима бе непоклатима. Носителят на Световната купа Рьою Кобаяши завърши четвърти с 224 точки, а челната шестица бе допълнена от сънародника му Дайки Ито и словенеца Тими Зайц.", "date": "2019.11.24", "title": "Зографски 32-ри в първия старт за сезона от Световната купа по ски скок"}
{"url": "https://www.monitor.bg:443/bg/a/view/dps-obsyjda-cacarov-za-shef-na-kpkonpi-vyv-vtornik-181627", "text": "„Заседанието, на което ще се обсъжда номинацията на Сотир Цацаров за председател на КПКОНПИ вероятно ще бъде на заседанието на ръководството и на парламентарната ни група във вторник. Очакваме дотогава да чуем посланието, стратегията, плана и на самите кандидати – Сотир Цацаров и Симеон Найденов“. Това заяви депутатът от ДПС Халил Летифов пред БНР. Той уточни, че макар Хамид Хамид да е дал заявка за подкрепа на Сотир Цацаров, в групата ще обсъдят плановете и ще изчакат дебата. „Ако дават резултатите, които народът иска, ако се придържат към закона, то няма място за притеснение. Ние очакваме, че хората ще повярват в тези институции\", допълни Летифов. Вчера пък новоизбраният главен прокурор Иван Гешер подкрепи кандидатурата на Цацаров за председател на Антикорупционната комисия. Летифов пък коментира и избирането на председателя на НФСБ Валери Симеонов за зам.-шеф на НС. Той даде да се разбере, че „в упражнението „стани да седна“ няма да участват от ДПС. „Зависимостта на ГЕРБ от Валери Симеонов е тотална. Това е гавра с демокрацията в страната, с държавността и с парламентаризма… Амнезията удобно се е настанила в основните политически партии“, допълни Летифов. Депутатът подчерта, че ДПС ще бъде постоянно в позиция да припомня кой овластява крайния национализъм в страната. „Въпросът е друг и разковничето се крие в нашето предложение за програмата за икономическо ускорени и догонващо развитие. Едни предсрочни избори не са изключени заради сложните отношения в коалицията, които избуяха тази седмица. Голямото притеснение за нас е за стабилността на държавата, а не за властта“, каза депутатът от ДПС запитан за предсрочни избори.", "date": "2019.11.24", "title": "ДПС обсъжда Цацаров за шеф на КПКОНПИ във вторник"}
{"url": "https://www.monitor.bg:443/bg/a/view/bansko-za-sedmi-pyt-zimen-kurort-nomer-1-v-bylgarija-poluchi-porednija-oskar-v-kicbuel-181621", "text": "Банско отново доказа, че е запазена марка сред най-добрите зимни туристически дестинации. За седма поредна година градът бе обявен за курорт №1 на България от най-високата инстанция в туристическата индустрия. Малкото планинско градче получи еквивалентната статуетка на „Оскар“ в киното от Академията на Световните ски награди на червения килим в хотел „Ароса“ в Кицбюел, в австрийските Алпи. Банско се нареди сред 26-те най-добри дестинации на планетата. В 16-седмичната онлайн надпревара участваха 214 топлокации от 5 континента, а в гласуването на сайта Worldskiawards.com се включиха около 2,5 млн. души (клиенти и професионалисти) от повече от 143 страни. Това превърна допитването в най-голямото в бранша и едно от най-космополитните, провеждани официално до момента. . В Кицбюел Банско направи и общо шестия си златен дубъл, след като в категорията за най-добър хотел у нас титлата за 2018 г. отиде в бляскавата витрина на „Кемпински Гранд Арена“. Абсолютното превъзходство на Банско се илюстрира и от факта, че курортът ни е сред едва шестте места на планетата с пълен комплект от 7 приза и от 7-те издания на Световните ски награди. Управляван от концесионера „Юлен“, зимният център под връх Тодорка безусловно доминира в класацията от 2013-а досега, като със същото могат да се похвалят само още домакинът Кицбюел, разположеният най-високо в Европа френски курорт Вал Торенс, който за 6-и път ликува и с голямата награда за №1 на планетата, германската емблема на световната купа –  Гармиш-Партенкирхен, руската гордост Роза Хутор, на чиито писти се проведе олимпиадата в Сочи през 2014 г., както и американският Диър Вали. „Заслугата за признанието е на всички, които работят за името на Банско“, заявиха под аплодисментите на присъстващите изпълнителният директор на „Юлен“ – Мая Христоскова, и маркетинг директорът Иван Обрейков, които вдигнаха отличието заедно с екипа си. „Няма по-добра оценка от тази на нашите гости“, коментира пък PR мениджърката на „Кемпински“ Емилия Кордева.", "date": "2019.11.24", "title": "Банско за седми път зимен курорт номер 1 в България"}
{"url": "https://www.monitor.bg:443/bg/a/view/momiche-be-narygano-vyv-vlaka-plovdiv-varna-181610", "text": " 19-годишен младеж от Пловдив е задържан на жп гара Стара Загора след сигнал за кървав инцидент във влака от Пловдив за Варна. Той намушкал на три места спътничката си в купето Виктория Генова, която е на 18 г.  Сигналът е бил подаден малко преди 2,00 часа на 24 ноември. От извършителя Пламен Ч. е иззет сгъваем джобен нож. След престъплението той направил опит да избяга, но е бил настигнат от пътник във вагона, който се метнал в движение от влака. Пострадалата е област, настанена е в отделението за интензивно лечение и реанимация при Университетска болница за активно лечение „Проф. д-р Стоян Киркович“, където е била направена операция. Според спешни медици най-опасно било нараняването в областта на бедрото. Към обяд вчера състоянието на жертвата е било стабилизирано. Според информация на bTV момчето притеснявало неколкократно момичето. След като тя успяла да го прогони веднъж, последвал втори опит. Нападателят връхлетял в купето и се държал агресивно, което довело до изваждането на нож от страна на жената. Извършителят успял да я обезоръжи и й нанесъл прободни рани. Една от тях е изключително опасна и се намира в областта на гръдния кош, под мишницата. Случайно минаващ пътник започнал да гони нападателя. Тъй като влакът се намирал на метри от жп гара Стара Загора метнал след него. Той успял да го задържи преди намесата на полицията. Пробите за алкохол и упойващи вещества на нападателя са отрицателни. Не е криминално проявен. В момента той се намира в психиатричната болница в Раднево. Няма информация дали момчето има престъпно минало. Предстои да бъде извършена операция на пострадалата, тъй като е с две срязани сухожилия. Образувано е досъдебно производство. Засега няма данни извършителят Пламен Ч. и жертвата да са се познавали. Тепърва ще се изяснява при какви точно обстоятелства и какви са причините за избухналия между двамата първоначално вербален скандал, уточниха от Областната дирекция на МВР - Стара Загора. При първоначалния разпит задържаният младеж заявил, че използваният нож е бил на живеещата във Варна Виктория. По неговите думи тя го извадила от чантата си и започнала да го размахва, за да го сплаши. Нараняванията станали, докато двамата се борели във влаковото купе. Свидетелят на спречкването, който с риск за живота си скочил в движение от влака и настигнал опиталия да избяга Пламен, е категоричен, че настойчив и направил опит да я прегръща и целува. Според събраните в хода на досъдебното производство данни Пламен Ч. е страдал от психично заболяване. Предстои той да бъде приведен в държавната психиатрична болница „Д-р Георги Кисьов“ – Раднево, за наблюдение и лечение.", "date": "2019.11.24", "title": "Психар мераклия наръга с нож момиче във влак (ОБНОВЕНА)"}
{"url": "https://www.monitor.bg:443/bg/a/view/nad-70-smyrtonosni-otsechki-v-stranata-181629", "text": "Над 70 са смъртоносните отсечки в страната, показват нови данни на Агенцията за пътна безопасност. За тази година с най-много катастрофи са магистралите и първокласните пътища, сочат данните на пътната полиция. Основната причина за стотиците инциденти по аутобаните е високата скорост, а катастрофите по първокласните пътища са най-вече заради неправилно изпреварване. Магистралите Тракия“, „Хемус“ и „Струма“ в участъка от Перник до Кулата са трасетата с най-много катастрофи от началото на годината до сега.  На първо място по произшествия е \"Тракия\" - над 820, с 21 загинали и 230 ранени. Следва я АМ \"Хемус\" с близо 400 катастрофи, 11 загинали и 82 ранени.   Стотици инциденти са регистрирани и по първокласните пътища, като най-смъртоносен е път Е 79 - от Видин до Кулата. Над 540 са катастрофите в тази отсечка, 21 са загиналите и над 200 ранените. В черната статистика е и пътят Русе - Велико Търново - Маказа с 455 птп-та с 21 загинали и над 200 ранени.", "date": "2019.11.24", "title": "Над 70 смъртоносни  отсечки в страната"}
{"url": "https://www.monitor.bg:443/bg/a/view/100-kila-izdava-kniga-181620", "text": "Рапърът 100 кила развълнува феновете си с новината, че издава книга. Тя се върти около личния и професионалния му път. Заглавието на автобиографията е „Свободен“, а основният слоган е  Четивото ще се появи на книжния пазар на 4 декември. Изпълнителят на „Аз съм 6“ се пошегува в ефира на bTV, че може би е единственият човек написал книга преди да завърши средното си образование и преди да прочете такава. Първото твърдение е вероятно, тъй като съвсем скоро Явор Янакиев, както е рапърът по паспорт, ще завърши 12 клас. Междувременно 100 кила си строи малка къща във Варна, където планира да свие семейно гнездо с дългогодишната си половинка.", "date": "2019.11.24", "title": "100 кила издава книга"}
{"url": "https://www.monitor.bg:443/bg/a/view/pendarovski-ako-ne-bjah-prezident-shtjah-sa-se-izselja-181608", "text": "\"Никой не е луд да похабява живота си в страна, която с години води преговори с ЕС\", заяви македонският президент Стево Пендаровски по време на обръщението към Форума на младите лидери в Нови Сад и добави „ако не бях президент, и аз щях да се изселя“. Пендаровски засегна темата за изтичането на мозъци и подчерта, че младите хора имат право да търсят работа в по-добра страна. Това обаче предизвика обратна реакция в социалните медии, а новината беше разпространена и в някои от регионалните медии, коментира македонският телевизионен “Канал 5“. ВМРО-ДПМНЕ заяви в отговор, че ако икономиката беше по-добра, Пендаровски нямаше да иска да се изсели от Македония. „Не само Пендаровски иска да се изсели. Хиляди млади хора бяха прогонени от това правителство. Автобусите и летищата са пълни с млади хора с еднопосочни билети. Прогонването е следствие от свръхзадлъжнялостта на страната с публичен дълг от над 5,4 милиарда евро“, заявиха от ВМРО-ДПМНЕ. Пендаровски призова изявлението да не се използва в ежедневните политически борби, тъй като тенденцията за емиграция е безспорна. „Губим висококвалифициран и млад персонал. Отговорността е на всички политически ръководства, от обявяването на независимостта до настоящето. Включително и моя. Ако нямат значителна европейска перспектива, по-високи заплати и по-добро качество на живот, младите хора ще продължат да се изселват масово“, заяви президентът Стево Пендаровски.", "date": "2019.11.24", "title": "Македонският президент: Ако не бях президент, щях да се изселя"}
{"url": "https://www.monitor.bg:443/bg/a/view/luk-i-grozde-donesoha-pyrvo-poevtinjavane-za-noemvri-na-hranite-181609", "text": "За първи път през ноември храните поевтиняват леко с 0,3%, след като от началото до средата на месеца имаше поскъпване от 5,43 на сто, сочат данните на Държавната комисия по стоковите борси и тържищата (ДКСБТ) за миналата седмица. Основна заслуга за общия спад на цените на едро има спадът при зрелият кромид лук и гроздето. От началото на годината  а на годишна база, спрямо 16 ноември 2018 година, се е повишил с 2.9%. Базовото ниво на индекса от 1.000 пункта е от 2005 г. За периода 18 - 22 ноември от зеленчуците най-много е поевтинял зрелият кромид лук (-7.1% до 1.04 лв./кг), а най-много е поскъпнал червеният пипер (+13.1% до 1.98 лв./кг). При плодовете с по-високи цени са ябълките (+3.7% до 1.12 лв./кг). Гроздето е с най-ниски цени (-8.6% до 1.28 лв./кг). От останалите зеленчуци картофите поевтиняха с още 5.9% до 0.64 лв./кг, зелето падна с 3.3% до 0.58 лв./кг), а зрелият чесън е с 2.2% по-ниска цена на едро от 4.40 лв./кг). На второ място по поскъпване са оранжерийните краставици с 6,7% до 2.40 лв./кг. Парниковите домати пък скочиха на едро с 2.6% до 2.36 лв./кг, а морковите - с 0.7% до 0.65 лв./кг. На годишна база, спрямо цените от 23 ноември 2018 година, най-много са поскъпнали оранжерийните краставици (+0.18 лв. от 2.22 лв./кг), следвани от оранжерийните домати (+0.15 лв. от 2.21 лв./кг) и зрелият кромид лук (+0.09 лв. от 0.95 лв./кг).  Спрямо предпоследната седмица на ноември 2018-та най-много е поевтинял зеленият пипер (-0.38 лв. от 1.56 лв./кг). Следват: картофите (-0.05 лв. от 0.69 лв./кг), зелето (-0.03 лв. от 0.61 лв./кг) и червеният пипер (-0.02 лв. от 2.00 лв./кг). Спрямо предходната седмица цените на едро на продуктите за класическата шопска салата (домати, краставици, лук, сирене и олио) обаче са поскъпнали с 0.24%, заради по-високите цени на краставиците и доматите. При плодовете на седмична база ДКСБТ отчита най-голямо поскъпване на ябълките, следвани от бананите (+1.9% до 2.14 лв./кг). Поевтинели са гроздето и лимоните (-1.3% до 2.21 лв./кг). На годишна база, спрямо цените от 23 ноември 2018 година, са поскъпнали най-много лимоните (+0.36 лв. до 1.85 лв./кг), следвани от ябълките (+0.19 лв. до 0.93 лв./кг) и бананите (+0.16 лв. до 1.89 лв./кг). Поевтиняло е само гроздето (-0.52 лв. от 1.80 лв./кг). При млечните, месните и другите продукти  (+5.3% до 0.20 лв./бр.). Следват: трайният варено-пушен салам (+1.6% до 7.82 лв./кг), малотрайните колбаси, вкл. и шунката (+1.3% до 5.33 лв./кг), зрелият фасул (+0.9% до 3.55 лв./кг), пилешкото замразено (+0.5% до 4.02 лв./кг), кравето масло 125 г пакетчето (+0.5% до 2.23 лв./бр.) и кашкавалът „Витоша\" (+0.2% до 10.64 лв./кг). Без промяна в цената е оризът (до 1.95 лв./кг). Най-много е поевтиняла захарта (-1.6% до 1.24 лв./кг). Следват: брашното тип 500 (-1% до 0.97 лв./кг), кравето сирене (-0.5% до 6.37 лв./кг), олиото (-0.5% до 1.96 лв./литъра) и пилешките кренвирши (-0.5% до 3.63 лв./кг).", "date": "2019.11.24", "title": "Лук и грозде донесоха първото поевтиняване на храните за ноември"}
{"url": "https://www.monitor.bg:443/bg/a/view/digata-na-centralnija-plaj-v-sozopol-izchezva-181612", "text": "Почти е премахната вече пясъчната дига на Централния плаж в старата част на Созопол. Само часове след като министър Николина Ангелкова разпореди съоръжението да бъде съборено, концесионерът започна действия. Това съобщават днес от Министерството на туризма. Вчера министър Ангелкова бе в Созопол, за да разговаря с местните хора, подали сигнал срещу изграждането на дигата. Разпоредената от нея спешна проверка установи, че има разминаване с уведомлението от концесионера, изпратено на 28 октомври до МТ, Басейновата дирекция и общината. Инспекцията показа, че при изграждането на дигата в Созопол е изземван пясък от заливаемата площ, се посочва в съобщението. Затова министърът разпореди възстановяване на съществуващото положение на плажа и неустойка по договора от 6900 лв. В същото време дигите са изключително важни защитни съоръжения и не бива да бъдат отричани, те се ползват за защита на ивиците и инфраструктурата от морски бури навсякъде по света, отбелязват от МТ.", "date": "2019.11.24", "title": "Дигата на Централния плаж в Созопол изчезва"}
{"url": "https://www.monitor.bg:443/bg/a/view/borjana-kalejn-s-5-medala-v-barselona-181611", "text": "Талантливата ни гимнастичка Боряна Калейн се представи отлично на силния международен турнир \"Trofeu de Barcelona\", който се провежда в каталунската столица. Калейн спечели пет медала. Тя завоюва сребро в многобоя и добави два златни и два сребърни медала от финалите на отделните уреди в Испания. Националката водеше в многобоя след първите три уреда, но допусна грешка на лента и остана на второ място. Златото спечели примата на Украйна Влада Николченко. Във финалите на уредите Боряна Калейн взе злато на обръч и топка и сребро на бухалки и лента. Съдия от България на турнира беше Филипа Филипова. От федерацията ни поздравиха Калейн за силното представяне. Междувременно Валерия Ватова спечели контролното състезание на националния отбор (жени) по художествена гимнастика у нас. Общо 5 гимнастички взеха участие в индивидуалното контролно, което беше проведено за определяне на разширен състав. Грацията от клуб \"Тракия\" (Пловдив) надделя в многобоя, а поради лекарска забрана Йоана Николова и Катрин Цонева не взеха участие. Разширеният състав ще бъде определен от Управителния съвет на централата.", "date": "2019.11.24", "title": "Боряна Калейн с 5 медала в Барселона"}
{"url": "https://www.monitor.bg:443/bg/a/view/bylgarija-i-rusija-rabotjat-aktivno-za-uvelichavane-na-turisticheskija-potok-181607", "text": "България и Русия работят активно за увеличаване на туристическия поток между двете държави. Това заяви генералният консул на Руската федерация във Варна, Владимир Климанов.  Той участва в обзорното предаване „Позиция” на Радио Варна. Дипломатът допълни, че спадът на руските туристи през тази година е 15 процента, но този спад е част от общата тенденция за намаляване на туристите. Около 300 хиляди руски граждани имат имоти в България. Техният брой се запазва почти без промяна през годините, каза още Климанов. Генералният консул подчерта, че очаква отношенията между България и Русия да продължават да се развиват, защото „Такава е световната тенденция - отношенията да продължават напред. Има още върху какво да се работи и по повод АЕЦ „Белене“, по газопроводите и в много други аспекти. И ние продължаваме да работим... Освен отношенията между двете държави, много е важно да се развиват и връзките между отделните региони“, допълни Владимир Климанов. Той припомни, че през през месец юни Варна беше домакин на Третия форум на побратимените български и руски градове. „По време на този форум бяха подписани документи за партньорство между градовете Добрич и Тамбов, както и между село Казашко, община Варна, и Станица Натухаевская (Новоросийск).", "date": "2019.11.24", "title": "България и Русия работят активно за увеличаване на туристическия поток "}
{"url": "https://www.monitor.bg:443/bg/a/view/sinyt-na-legendata-georgi-mladenov-shte-igrae-v-levski-181614", "text": "19-годишният син на баскетболната легенда Георги Младенов - Борислав облича екипа на \"Левски Лукойл\". Очаква се гардът да е на линия още за двубоя от Националната баскетболна лига днес срещу \"Рилски спортист\" в Самоков, съобщи bgbasket.com. Младежкият национал тренира от седмица с отбора и ще опита да помогне в отсъствието на Чавдар Костов. Борислав Младенов за последно игра за италианския \"Римини\" през миналия сезон, но се контузи и се завърна в България и дълго време се възстановяваше след претърпяната операция. Младенов - младши бе основна част от националния тим на България до 20 години през лятото и направи добро европейско първенство, а страната ни финишира на пето място в Дивизия Б, което ни отреди крайното 21-о място на Стария континент. Тийнейджърът прекара няколко години в Италия, в школата на \"Римини\", преди по-късно да заиграе за мъжкия състав на клуба. В България Боби Младенов е носил екипите на \"БУБА Баскетбол\" и \"Левски\".", "date": "2019.11.24", "title": "Синът на легендата Георги Младенов ще играе в \"Левски\""}
{"url": "https://www.monitor.bg:443/bg/a/view/tv-vodeshtijat-ivan-s-izpoved-vyv-fermata-razrushih-i-postroih-jivota-si-otnachalo-181615", "text": "Разтърсващо признание за най-трудния и мрачен период от живота си направи единият от водещите на „Фермата“. Иван шокира състезателите и зрителите в шоуто с драматична изповед за развода с първата си съпруга Вихра, вдъхновен от смелостта на участничка в шоуто. Решението да разкрие истината за миналото си той взе, след като домакинята Красимира обяви в ефир, че ще напусне мъжа си. Атлетичната красавица и майка на малко момченце предприе тази крачка с обяснението, че не е щастлива в брака си и иска да започне живота си отначало. Междувременно тя откри любовта в лицето на един от фермерите - младият бизнесмен Митко Калайджиев. „Съпричастен съм с теб. Припознах се в това, което ти се случи тук. Изведнъж установих, че има много неща, които не са наред и в живота ми, и в духа ми, и сгромолясах всичко“, каза Иван. От руините той излязъл подкрепен от новата си любов - Ирина Тенчева. събрахме се и построихме нещо ново“, допълни екранният партньор на Андрей. От своя страна домакинята Красимира също призна, че е преживяла катарзис. „Когато влязох във „Фермата“ бях един човек, тръгвам си като съвсем различен. Новият човек ми харесва повече. Направих много важни неща в шоуто – и за себе си, и за живота, който ме очаква“, заяви Красимира, която напуска стопанството, след като загуби дуела с Елизабет. Вместо сбогом, тя поиска прошка от всички, които е наранила извън фермата и помоли за подкрепа онези, които все още я обичат.", "date": "2019.11.24", "title": "Тв водещият Иван с изповед във „Фермата“:  Разруших и построих живота си отначало"}
{"url": "https://www.monitor.bg:443/bg/a/view/kuche-obliza-stopanina-si-i-go-ubi-181606", "text": "В германския град Бремен 63-годишен мъж почина от патогенни бактерии, съдържащи се в слюнката на домашното му куче, което го облизало. Пациентът е бил приет в болницата с грипоподобни симптоми. Скоро към сепсиса се добавили треска и задух. Симптоми като синини и невротична болка се появили по-късно. След известно време бъбреците и черният му дроб блокирали. 16 дни след постъпването в болницата, човекът развил пневмония и имал течност в мозъка. Семейството решило да изключи животоподдържащите устройства. След аутопсията се установило, че причината е откритата в организма на починалия бактерия Capnocytophaga Canimorsus, която се намира в слюнката на кучета и могат да навлязат в човешкото тяло след ухапване или в случай на близък контакт със заразено животно. Според експерти домашният любимец на човека го е заразил, след като е облизал лицето на собственика си.", "date": "2019.11.24", "title": "Куче облиза стопанина си и го уби"}
{"url": "https://www.monitor.bg:443/bg/a/view/mljakoto-ot-soja-izmestva-kraveto-181175", "text": "Индустрията за производство на растителни млеки продължава да расте, докато продажбите на краве мляко падат, съобщава marketwatch.com. Това обаче струва скъпо на потребителите. Те плащат два пъти повече за мляко от соя или овес, спрямо кравето. Причините за този избор обаче е грижа за здравето, нетолерантност кмъ млечни продукти, етични съображения или просто търсене на алтернатива, казват експерти. Причини Потребителите искат да намалят, не да елиминират напълно, количеството животински протеини, които консумират. Те харесват протеините, но просто не искат да употребяват повече месо или мляко, за да си ги набавят, обяснява Дарън Сайфър, анализатор в NPD Group. Продажбите на растителни млека са се увеличили с 6% спрямо миналата година, като заемат дял от 13% в млечния сектор. Междувременно, продажбите на краве мляко са надолу с 3 процента. 11% от потребителите заявяват, че се опитват да намалят приема на млечни продукти. Хит е бадемовото мляко, следвано от соевето. Другите видове като овесено, косово и т.н. също се потребяват, въпреки че се консумират предимно с кафето. Те рядко се пият директно вместо чаша краве мляко, обясняват експертите. Някои хора са склонни да пръскат много пари за растителните алтернативи, особено за овесено мляко. В Амазон дори се появи обява за продажба на 12 кутии с този вид мляко на цена 226 долара.", "date": "2019.11.24", "title": "Млякото от соя измества  кравето "}
{"url": "https://www.monitor.bg:443/bg/a/view/albert-popov-ne-stigna-do-vtorija-mansh-na-slamoma-v-levi-181613", "text": "Алберт Попов отпадна след първия манш на първия слалом за сезона в Световната купа по ски-алпийски дисциплини в Леви (Финландия). Българинът се класира на 34-то място след първата част от състезанието с време - 56,97 секунди. Попов изостана на 2,42 секунди след победителя в първия манш Клеман Ноел от Франция. Другият българин Камен Златков пропусна врата и не завърши участието си в първия манш. Ноел пък имаше 39 стотини преднина пред англичанина Дейв Райдинг. Норвежецът Хенрик Кристоферсен спечели първия слалом за сезона в Световната купа, след като финишира първи с време 1:48.55 минути. Той беше на 4-то място след първия манш, но успя да грабне победата със силно каране в долната част на пистата. Така Кристоферсен разочарова 22-годишния французин Клеман Ноел, който завърши на 0.09 секунди. 22-годишният Ноел се надяваше на четвърта победа за Световната купа. На трето място остана швейцарецът Даниел Юле, който изостана на 0.18 секунди. Юле бе седми в първия манш. С днешната си победа Хенрик Кристоферсен излезе начело и в Световната купа след втория старт за сезона, събирайки 113 точки. Следват трима французи - Алекси Пинтюро със 100, Клеман Ноел и Матийо Февр с по 80.", "date": "2019.11.24", "title": "Алберт Попов не стигна до втория манш на слалома в Леви (ОБНОВЕНА)"}
{"url": "https://www.monitor.bg:443/bg/a/view/sydjat-amerikanka-zashtoto-se-razhojdala-v-doma-si-gola-do-krysta-181602", "text": "Американка от консервативния щат Юта рискува да бъде пратена в затвора и включена в регистър на сексуални престъпници, защото се разхождала гола до кръста у дома си, където се намирали и децата на съпруга й, предаде АФП. 27-годишната Тили Бюканан работела заедно със съпруга си в гаража им, в предградието на Солт Лейк сити и двамата се съблекли до кръста, за да не изцапат дрехите им, според писмо до прокурора на Юта, изпратено от нейния адвокат Дейвид Лейн. Тогава в гаража влезли децата на съпруга й от предишен брак, на възраст 9, 10 и 13 години. Младата жена им обяснила, че се смята за феминистка и че ако баща им може да се разхожда гол до кръста, няма причина и тя да не може. Според в. \"Солт Лейк Трибюн\" полицията разбрала за случилото се, когато социалните служби се заинтересували от децата по въпрос, несвързан с Тили Бюканан. Тогава обаче майка им съобщила за случилото се, което определила като \"притеснително\". В резултат на 27-годишната жена били предявени три обвинения за \"неприлично поведение пред деца\", провинение, което се наказва с до една година затвор и включване в щатския списък на извършители на сексуални престъпления за срок от 10 години. Адвокатът й иска делото да бъде преустановено и заявява, че щатският закон е противоконституционен. \"Тъй като Тили Бюканан е жена, голият й торс се смята за нещо порнографско и неприлично, докато голият торс на съпруга й се смята за символ на сила и гордост\", подчертава Лейн в писмото си. Следователно \"тя е преследвана заради пола си\", заключва той.", "date": "2019.11.24", "title": "Съдят американка, разхождала се в дома си гола до кръста"}
{"url": "https://www.monitor.bg:443/bg/a/view/flamengo-specheli-kopa-libertadores-sled-drama-181605", "text": "Фламенго спечели Копа Либертадорес след изключително драматична победа с 2:1 над Ривър Плейт. На финала на стадион \"Монументал\" в Лима бразилският гранд реализира късни голове чрез Габриел Барбоса и триумфира с трофея за първи път през последните 38 години. Миналогодишният шампион Ривър Плейт поведе в резултата в 14-ата минута с точен удар от наказателното поле на Рафаел Сантос Боре. След почивката аржентинците бяха по-близо до отбелязване на второ попадение, но в 88-ата минута Фламенго изравни след бърза контра при грешка на Лукас Прато. Играещият под наем Габриел Барбоса се разписа на празна врата сред центриране на Джорджиан се Араскаета. Дълбоко в добавеното време преотстъпеният от Интер Милано във Фламенго нападател получи топката в наказателното поле и преодоля вратаря Франко Армани, реализирайки своя девети гол в 12 мача в турнира. Барбоса е номер 1 при голмайсторите през сезона в Копа Либертадорес. Малко след това Есекил Паласиос от Ривър Плейт получи червен картон, след като ритна падналия на тревата Бруно Енрике. Габриел Барбоса също беше отстранен от игра, защото направи ироничен жест към съдиите. Най-популярният бразилски отбор Фламенго не беше печелил водещия клубен турнир в Южна Америка от 1981 година, когато легендата Зико носи екипа с номер 10 на гранда от Рио де Жанейро. Старши треньорът Жорже Жезус преобрази отбора само в рамките на шест месеца, спечелвайки Копа Либертадорес за втори път в клубната история. Ривър Плейт има четири трофея от надпреварата. Очаква се в неделя Фламенго да организира парад в центъра на Рио де Жанейро, на който ще присъстват десетки хиляди запалянковци на бразилския отбор.", "date": "2019.11.24", "title": "Фламенго спечели Копа Либертадорес след драма "}
{"url": "https://www.monitor.bg:443/bg/a/view/blumbyrg-shte-kara-bez-darenija-ako-se-kandidatira-za-prezident-na-sa-sht-181601", "text": "Ако се кандидатира за президент на САЩ, Майкъл Блумбърг няма да приема политически дарения, а ако спечели, няма да взема заплата, заяви неговият високопоставен съветник Хауърд Улфсън, цитиран от АП. \"Той не е приемал политическо дарение през живота си. Няма да започне сега\", заяви водещият съветник на милиардера. \"Той не може да бъде купен\", добави Улфсън в интервю снощи. Блумбърг е смятан за един от десетте най-богати хора в света. Има всички признаци, че той планира да се включи в надпреварата за кандидат-президентската номинация на Демократическата партия на САЩ. През последните дни той създаде предизборен щаб и беше включен в първичните избори в най-малко три щата. Неговият екип е отделил над 30 милиона долара за телевизионни реклами, които ще започнат да се излъчват от днес в няколко водещи щати, в които се провеждат първичните избори. Богатството на Блумбърг вече стана централна тема, докато обществото очаква официалното обявяване на кандидатурата му. Съперниците му от Демократическата партия вече коментират негативно новините за планираната масирана рекламна кампания, отбелязва АП. Всички средства за кампанията на милиардера ще дойдат от собствения му джоб. Колко е готов да плати Блумбърг? \"Колкото е необходимо, за да победи Доналд Тръмп\", заяви Улфсън.", "date": "2019.11.24", "title": "Блумбърг ще кара без дарения, ако се кандидатира за президент на САЩ"}
{"url": "https://www.monitor.bg:443/bg/a/view/urok-po-stil-ot-ana-uintur-181469", "text": "У нас я наричат Властелина на модната библия. Зад граница пък си е спечелила прозвището Ядрената Уинтур. Става въпрос за главния редактор на американското списание Vogue Ана Уинтур. Искрата между нея и модата пламва още докато е в тийнейджърските си години. Кариерата си в модната журналистика започва първоначално в две британски списания, а след това се премества в САЩ, като работи последователно в изданията „Ню Йорк“ и „Къща и градина“. След като се връща у дома, поема британския Vogue в продължение на година, а след това получава контрол и над модната библия в Ню Йорк. Личността й вдъхновява мнозина, включително и нейния бивш личен асистент Лорън Уайзбъргър. През 2003 г. той издава книгата „Дяволът носи „Прада“, като главната героиня, изиграна във филмовата адаптация от Мерил Стрийп, всъщност е базирана на Уинтур. Да не забравяме, че тя е и двигател на прочутия Мет гала бал. Уинтур дърпа юздите на събитието от 1999 г. и успя да го превърне от локална инициатива за набиране на средства в състезание за по-по-най- сред знаменитостите. На 3 ноември тя духна свещичките за 70-ия си рожден ден и в нейна чест „Монитор“ подбра няколко ценни съвета за добра визия. Въпреки разпространения мит, че в гардероба на корифеите в модната индустрия преобладава черният цвят, през годините Ана Уинтур е показала, че не робува на това. На повечето светски събития тя се появява с цветни тоалети и залага на дръзки щампи. Това не означава от главата до петите да блестите в цветовете на дъгата, но поне един ярък елемент по вас със сигурност ще събере погледите. При нас е популярен изразът „Яжте, пийте и си носете новите дрехи!“. Уинтур е твърдо против последното, когато става въпрос за интервю за работа. В скоро появило се на бял свят видео тя разказва как се обличат хората, които се явяват на прослушване при нея за място в редиците на Vogue и къде точно грешат. „За мен е много интересно как се появяват на интервютата. Понякога имам чувството, че са с дрехи, които са си купили в деня на интервюто или предната вечер. Много често конкретният тоалет изобщо не подхожда на личността им. Гардеробът ти няма да ти спечели работата, а индивидуалността ти. Трябва да се обличаш за себе си. Това се отнася за всяка работа, за която кандидатстваш“, заяви главният редактор. Всъщност Ана не е далеч от истината, тъй като преди няколко години сп. New York направи анкета с хора, кандидатствали за работа при нея. Повечето от тях признават, че са си купили специални одежди за интервюто и много от тях на следващия ден дори са ги върнали в магазина. С други думи, вместо да омайвате проектошефа си с дизайнерски дрехи, изберете такива, които отразяват личността ви. Водещите модни списания, като Vogue, винаги следят последните тенденции при обувките. Що се отнася до главния редактор – в ежедневието тя залага на класически модели, които са удобни. Независимо дали на работна среща или на червения килим, Уинтур често дефилира с отворени сандали, чийто ток е със средна височина (най-често използваната от нея марка е Manolo Blahnik). Когато папараците я щракнат в „лежерна обстановка“, тя позира с равни ботуши до коляното тип чизми. Моделите са изчистени, а цветовете неутрални. Ана никога не се е появявала на публично събитие с обувки с много високи токчета. Палтата в гардероба на Уинтур винаги са привличали вниманието на модните критици. Тя залага на животински принтове, ярки щампи или флорални бродерии. Все пак кройката и елементите са класически. Когато отивате някъде, преди да се съблечете, палтото е първото нещо, което другите забелязват във вас. Затова е важно то да е впечатляващо и да си кореспондира с обувките и чантата ви. Споделяйки последното, самата Ана почти никога не носи чанти, но имайки предвид, че шофьори я развеждат от една точка до друга, тя може да си го позволи. Няма как да пропуснем черните слънчеви очила, тъй като Ана Уинтур рядко може да бъде забелязана без такива – тъмни, много големи и с класическа рамка. Този аксесоар всъщност е характерен за ексцентричните популярни личности, не само за нея. Ако намерите подходящ стилен модел, и вие можете да носите слънчеви очила ежедневно, дори и през зимата. Освен че са стилни, главното им предназначение е наистина да пазят зрението ви от слънчевите лъчи и да ви предпазват от образуване на бръчки.", "date": "2019.11.24", "title": "Урок по стил от Ана Уинтур"}
{"url": "https://www.monitor.bg:443/bg/a/view/rumynija-glasuva-na-vtori-kryg-na-prezidentskite-izbori-181600", "text": "Започна гласуването на втория кръг от президентските избори в Румъния. В страната отвориха врати 18 748 избирателни секции, а в чужбина - 835, на които близо 4-те милиона румънци, живеещи в чужбина, могат да упражнят правото си на глас. След промяна в закона за изборите румънците в чужбина могат да гласуват от 22 до 24 ноември, както и по пощата. Първият кръг се проведе на 10 ноември. На днешния втори кръг президентът Клаус Йоханис ще се бори за втори мандат срещу бившия премиер Виорика Дънчила. Йоханис, издигнат от управляващата Национално-либерална партия, получи 37,82 на сто от гласовете на първия кръг. Кандидатката на Социалдемократическата партия Дънчила получи подкрепата 22,26 на сто от избирателите. Очаква се гласуването да продължи до 21 ч., но може да бъде удължено до 23:59 часа.", "date": "2019.11.24", "title": "Румъния гласува на втори кръг на президентските избори"}
{"url": "https://www.monitor.bg:443/bg/a/view/sled-sedmica-v-gyrcija-zapochvat-testovete-na-gazoprovoda-tap-181604", "text": "След седмица от началото на декември в Гърция започват тестовете на съоръженията на Транс-адриатическия газопровод (TAP), съобщи електронното издание на в. „Катимерини”. Очаква се техническите проби за безопасност да продължат няколко месеца. Изграждането на тръбопровода дълъг на гръцка територия 878 км, започнало през май 2016 г., вече е напълно завършено. В проекта досега са инвестирани 1,5 млрд. евро. От догодина по него ще може да има редовни доставки на природен газ за южната ни съседка, а също и за Италия и Албания. През 2020 г. след завършването на строителството на интерконектора IGB, което започна наскоро България също ще има връзка с ТАП. Така най-вероятно от 2021 г. ще можем да започнем да купуваме природен газ от други източници освен от монополиста „Газпром”. Последните споразумения за изграждане на IGB бяха подписани през октомври в София от гръцкия министър на околната среда и енергетиката Кости Хацидакис и неговия български колега министърът на енергетиката Теменужка Петкова, припомня „Катимерини”. Синьото гориво за ТАР идва по Транс-анадолския газопровод (TANAP), преминаващ от изток на запад през цялата територия на Турция. Двете тръби са така нареченият южен газов коридор, дълъг над 4000 км, предназначен да осигури нов източник на доставки на синьо гориво за Югоизточна Европа. TAP ще има капацитет от 10 млрд. кубически метра газ годишно с потенциал да се увеличи до 20 милиарда в бъдеще. Акционерите на TAP са: BP (20%), SOCAR (20%), Snam (20%), Fluxys (19%), Enagás (16%) и Axpo (5%).", "date": "2019.11.24", "title": "След седмица в Гърция започват тестовете на газопровода TAP"}
{"url": "https://www.monitor.bg:443/bg/a/view/pochitame-sveta-ekaterina-181599", "text": "На 24 ноември православната църква почита света Екатерина. Тя е християнска светица и мъченица, една от най-образованите жени на своето време. В Пловдивския край се вярва, че тя предпазва децата от болести, най-вече от шарка. В този регион майките, които имат малки деца, рано сутрин омесват погача и малко кравайче, което намазват с мед. Погачата се раздава за здраве из махалата, а кравайчето се окача на вратата или се хвърля на покрива „за Баба Шарка\". В Родопската област светицата се почита против тежки болести и висока температура. Жените не работят и не пипат остри предмети, защото се вярва, че ако се порежат, раната няма да зарасне. В Странджанския край, Източна Тракия и сред преселниците от Беломорието на деня на св. Катерина се празнувал против мишки (т. нар. Миши празници). Там жените също не работят, не пипат остри и режещи предмети, замазват огнището с кал и раздават със затворени очи варени зърна (боб, царевица и др.), за да „замажат и затворят очите\" на мишките. Според преданието тя е била дъщеря на Конт, управител на Александрия, Египет по времето на император Максимиан. Майката ѝ тайно изповядвала християнството, я изпраща при един отшелник, който я посвещава във вярата. Преданието разказва, как Екатерина се е срещнала с тогавашния император и се е опитала да го убеди, че извършва грешка като преследва християните. Екатерина успява да привлече към християнската вяра жената на императора Затова е  заповядано да я вкарат в затвора, където тя въвежда в християнството всички, които я посещават. Поради това е осъдена на смърт чрез разпъване на колело. Колелото се разпада, когато Екатерина го докосва, палачите не могат да я екзекутират по този начин и я обезглавяват през 305 година.", "date": "2019.11.24", "title": "Почитаме Света Екатерина"}
{"url": "https://www.monitor.bg:443/bg/a/view/britanskite-konservatori-gubjat-glasove-181603", "text": "Британската Консервативна партия губи част от преднината си пред Лейбъристката партия, показа публикувано снощи проучване на Делтапол, цитирано от Ройтерс. Малко преди насрочените за 12 декември избори подкрепата за консерваторите е 43 на сто, което се равнява на спад с 2 на сто спрямо предишната седмица. Подкрепата за лейбъристите е 30 на сто, без промени. Подкрепата за проевропейските Либерални демократи е нараснала с пет на сто, достигайки 16 процента, показва проучването. Очаква се след изборите премиерът Борис Джонсън да разполага със значително мнозинство, според проучване на фирмата за анализи Дейтапраксис, цитирано от в. \"Сънди таймс\". Консерваторите вероятно ще получат 349 места в Камарата на представителите, с 57 повече отколкото в момента, показва създаден от фирмата модел. Лейбъристката партия може да очаква да загуби около 30 от депутатите си, оставайки с 213 места. Другата партия, която ще засили подкрепата си, е Шотландската национална партия, която ще си върне 14 места. Създаденият модел се основава на информацията от 270 000 разговора с избиратели, извършени от компанията за проучване на общественото мнение ЮГав. Британската Консервативна партия ще включи в предизборните си обещания ангажимент да внесе до края на годината за гласуване от парламента споразумението с ЕС за Брекзита, предаде Ройтерс. Агенцията цитира откъс от речта на Борис Джонсън, която се очаква той да произнесе днес на представянето на програмата на бъдещото консервативно правителство, което ще бъде създадено в случай на изборна победа.", "date": "2019.11.24", "title": "Британските консерватори губят гласове"}
