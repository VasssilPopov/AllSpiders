{"url": "https://www.monitor.bg:443/bg/a/view/dvojna-taksa-za-smetishte-jade-parite-na-obshtinite-za-chistene-180348", "text": "Ако таксата, която общините плащат за депониране в регионалните сметища, се вдигне двойно, това ще ги принуди да намалят парите за чистене, става ясно от срещата, която са провели екоминистър Нено Димов с изпълнителния директор на Сдружението на общините Силвия Георгиева преди два дни. В момента отчисленията, които дължи всяка община за депониране на твърди битови отпадъци в регионалните депата са 57 лева на тон. През 2020 г. обаче те трябва да нараснат до 95 лв. на тон. Парите за депо сега заемат до 25-30% от такса смет, събирана от местните управи от гражданите. След вдигането на отчисленията за депониране, 50% от местния налог ще отиват за плащане на сметището. Така на кметствата ще им се наложи или да намалят парите за чистене, или да вдигнат такса смет за хората. Наредба 7, която регламентира това плащане, е приета през 2013 г. и неколкократно, по настояване на сдружението, размерът на въпросната такса е редуциран в поносими за местните бюджети граници. „Нашето предложение към министерството е да намалим този ръст. Целта на наредбата е да стимулират общините Предполага се, че колко повече растат отчисленията, толкова по-мотивирани ще бъдем ние да намаляваме отпадъка. Това е на теория. На практика обаче все още няма на 100% изградени системи, които да позволят да намалим количеството депониран отпадък“, коментира за „Монитор“ Силвия Георгиева. По думите й проблемът е в това, че в предходния програмен период на оперативната програма за околна среда до 2016 г. са изградени регионалните депа. В сегашния програмен период пак със средства от ОПОС се закупуват компостиращи и сепариращи инсталации, с които да се намалят отпадъците, които се возят на регионалните депа. Тези проекти все още са в начален стадий на изпълнение, в момента се избират изпълнители. Инсталации ще заработят едва през 2021 г. „Колкото и усилия да полагаме, да инвестираме със собствени средства, с които общинските бюджети не могат да се справят“, каза още Георгиева. На повечето места общините имат концесионери, с които са сключени договори и те не могат да намалят тези плащания, ще трябва да извадят собствен ресурс от местните данъци, за да се дофинансира чистотата, дори само да се запази чистотата при извозване на контейнерите. Принципно намаляването на депонирания в сметища отпадък е изискване на Еврокомисията. По евродиректива България трябва да намали двойно сметта в депата. Затова и позицията на екоминистерството е твърда. Засега екипът на министър Нено Димов е категоричен, че без консултации с ЕК не биха предприели стъпка за поетапно въвеждане на определения размер на таксата. „Разговорите продължават, надяваме се да стигнем до компромис за намаляване на отчисленията и до по-плавен ръст през годините, за да имаме достатъчно време да се създадат регионалните система за управление на отпадъците“, коментира още изпълнителният директор на НСОРБ. В началото на седмицата НСОРБ е информирало с официално писмо всички кметове на общини, че към момента не се очаква промяна в позицията на МОСВ.", "date": "2019.11.08", "title": "Двойна такса за сметище яде парите на общините за чистене"}
{"url": "https://www.monitor.bg:443/bg/a/view/namushkaha-50-godishen-myj-v-sofija-180354", "text": "Намушкаха 50-годишен мъж в столичния квартал „Изток”, съобщи Нова ТВ. Сигналът за инцидента е подаден в 18:50 часа. След 10 минути на място е пристигнал екип на Спешна помощ. Медиците са установили, че мъжът е бил многократно намушкан в корема. Той е откаран в тежко състояние в УМБАЛ „Света Анна”. Предстоят му множество операции в областта на корема.  ", "date": "2019.11.08", "title": "Намушкаха 50-годишен мъж в София"}
{"url": "https://www.monitor.bg:443/bg/a/view/trymp-priema-borisov-v-belija-dom-na-25-noemvri-180350", "text": "Президентът на САЩ Доналд Тръмп ще приеме министър-председателя на Република България Бойко Борисов в Белия дом на 25 ноември, 2019 г., като знак за силните и трайни отношения, които съществуват между нашите два народа. Това съобщиха от Американското посолство у нас. „Съединените щати и България са съюзници в НАТО и президентът очаква да бъдат обсъдени начини за засилване на общите за двете страни интереси в областта на сигурността, особено за гарантиране на стабилността на Черноморския регион, улесняване на енергийната диверсификация и противодействието на зловредните влияния, застрашаващи суверенитета на България”, се казва в изявление на говорителя на Белия дом относно посещението на Бойко Борисов. „Президентът Тръмп очаква посещението на министър-председателя Борисов и утвърждаването на връзките, които са в основата на двустранните ни отношения”, се казва още в него.", "date": "2019.11.08", "title": "Тръмп приема Борисов в Белия дом на 25 ноември"}
{"url": "https://www.monitor.bg:443/bg/a/view/sedmichen-horoskop-za-9-15-noemvri-180295", "text": "Какво ви очаква през седмицата според звездите Предстои тежък уикенд, с неочаквани обрати в отношения и връзки, с трудности на всички нива и опасност от инциденти. Намалете темпото. В понеделник апетитите за кокала са огромни, а конфликтите неизбежни. 12-и носи смирение, а на 13-и чакайте приятна вест и изгодни предложения. На 14-и всеки мисли само за себе си. В петък не се обвързвайте с никого на никаква цена. 9-и. Ден само за любов. 10-и. Ден за екипна работа и съвместни инициативи. 11-и. Пълнолунието превъзбужда, вади на показ прикривани до момента чувства и страсти. 12-и. Днес всеки ще получи своята печалба и ще остане удовлетворен от сделките, които направи. 13-и. Силен и успешен ден.14-и. Ще срещате широко отворени сърца. 15-и. Оплитаме в мрежи от лъжи и завоалирани действия. В събота отделете време за разкрасителни и лечебни процедури. В неделя ви чака важна сбирка и посещение, на което ще ви тестват, оглеждат и преценяват. На 11-12-и вие ще командвате парада, ще получавате максималното и ще доминирате в отношенита. 13-и ще донесе информации одобряващи личната ви кандидатура. Правите силен ход и на 14-и. На 15-и бъдете внимателни. 9-и. Лесно се усвояват знания и умения. 10-и. Препоръчва се работа в екип. 11-и. Денят ще донесе непредвидими случайности. 12-и. Луната от Телец е в опозиция на Слънцето и Меркурий. 13-и. Ще направите своя успешен ход. 14-и Всеки е с маска и с грим, които скриват истинските намерения и настроения. 15-и. Нищо не е такова каквото изглежда. В събота отделете време за себе си, за ободряващи и разкрасителни процедури. За неделя планирайте представителни срещи на групата и на екипа, в които се изявявате извън работно време. Предстоят коренни обрати. 11-12-и носят пари, но и разходите ви се увеличават. На 13-и Луната навлиза в Близнаци. Пътувайте, уредете срещи на място. 14-и е ден на изневери, а в петък лесно падате в капани. 9-и. Отново ще се появи стар проблем, но този път вече ще съберете сили и ще го решите. 10-и. Препоръчват се участия в колективни инициативи. 11-и. Не правете планове. 12-и. Ден на умереността. 13-и. Ден на двойнствени игри. 14-и Всеки на своето ниво ще получи по заслуги. 5-и. В желанието да спечелите и привлечете някого може да влезете в капана и да попаднете под ударите на закона. Очертава се тежък и неблагоприятен уикенд. Не работете извънредно и не поемайте ангажименти, които ще ви напрегнат и дотежат. Вероятни са здравословни проблеми. На 11-и предстоят коренни обрати в работата и в живота. 12-и е ден за помирение. На 13-и направете важна крачка напред подновете дейност и договор. 14-и сваля маските, а на 15-и вечерта попадате в мрежи за наивници. 9-и. Намалете темпото и изискванията към себе си и другите. 10-и. Добре е да се работи в екип. 11-и. Ден на краткотрайните и измамни връзки и удоволствия, за които после дълго ще се плаща. 12-и. Денят се свързва с човешката душа. 13-и. Ден на печалби и придобивки. 14-и. Днес всеки има своя резервен вариант. 15-и. Ден на мрежата. Откажете се от действия в сивата икономика. Очертава се чудесен уикенд, в който вие ще налагате правилата и ще насочвате в желаната от вас посока действията и амбициите на другите. Свикайте семейния съвет и работете екипно в неделя. На 11-и се очертават мълниеносни промени в живота на родените в първата декада. Не правете планове, нещо ще се обърка. На 12-и работите за чужди интереси, но на 14-15-и правите силен ход. 9-и. Ден за представителни срещи и престижни участия. 10-и. Сега е момента да организирате съвместни участия, събрания на екипа и колектива, в който се изявявате или тренирате. 11-и. Рисков ден за родените в първата декада. 12-и. Родените във втората декада днес попадат под ударите на чужди претенции и амбиции. 13-и. В началото на деня рискуват повече родените след 15 август. 14-и. Днес всеки получава това, което е заслужил в миналото с действието или с бездействието си. 15-и. На всички нива са заложени капани. Очертава се успешен уикенд с възможности за внедряване в нова среда, за покани и срещи важни за бъдещето ви. Всеки контакт ще е от значение. Постарайте се да изглеждате на ниво и да покажете такова. На 11-и големите ви врагове взаимно ще се елиминират и в утрешния ден вашата кандидатура може да излезе на преден план. Вечерта на 13-и е рискова. На 14-15-и ви очакват грижи и раздели. 9-и. Отделете време за себе си, променете прическа и визия. 10-и. Казано е, че „в спора се ражда истината”. 11-и. Родените в първата декада ще направят силен ход, ще получат по различни канали и начини това, към което се стремят и искат от дълго време. 12-и. Ден с хармонична и ведра енергетика. 13-и. До обед ще свършите много работа. 14-и. Родените във втората декада ще бъдат подложени на натиск от няколко страни. 15-и. Родените в третата декада са на прага на опасни връзки и обвързване, което ще им донесе само неприятности и загуби. Очертава се рисков уикенд. Трудно сдържате експлозивната си реакция спрямо всичко, което ви изнервя. Късате важни връзки. 11-и ще донесе обрати, носещи предимства, докато околните губят. На 12-и да не се отива в крайности. 13-и идва със съобщения, за които някой ще почерпи, а друг ще стегне куфарите. 14-и носи заслужени предимства, а на 15-и в мрежите ви ще попадне голямата риба. 9-и. Марс от вашия знак образува конфликтни аспекти с Луна, Сатурн и Плутон. 10-и. От няколко страни ще чувате призив, ще получавате предложения, които взаимно ще се изключват. 11-и. Ден на огромните апетити, на желанието да имаш повече от другия, да се изкачиш на раменете на колектива и да вземеш максималното от общо спечелените екстри и ресурси. 12-и. Не си нарушавайте спокойствието на никаква цена. 13-и. Ако в този ден нито за миг не загубите чувството си за мярка ще се похвалите с победи и придобивки. 14-и. Ден на огледалото. 15-и. Вие сте рибаря, който може да улови своята златна рибка. През уикенда ще постигнете много, ще привлечете съюзници и ще си прекарате добре. Събирайте сили за проблемите, които ще ви засипят още от понеделник. 11-и е ден на неочаквани обрати, на кризи в отношенията и конфликти на всички нива. 12-и разпределя роли и отговорности. На 13-и правите успешен ход. 14-и налага дистанции. В петък се залагат капани на страстта и амбицията. 9-и. Ден на преобразяването. 10-и. Уредете си представителни срещи, включете се в публични изяви и чествания, особено ако приятели и близки имат важен повод за срещи и тържества. 11-и. Под влияние на тежки звездни аспекти. 12-и. Ден на балансираната политика. 13-и. Не бързайте. 14-и. Днес ще се водят двойнствени игри, ще се действа подмолно и с желание да се извлекат максимални облаги от връзките. 15-и. До обед отбивате атаките на нелоялната конкуренция. Ден на мрежата. За вас предстои уикенд с много екстри, с приятни срещи и запознанства, с шансове за участия в престижни мероприятия, на които ще срещнете бъдещи спонсори. Нищо важно да не се планира за 11-и. Очакват се промени и рокади на всички нива. На 12-и ще разделите неделимото, а на 13-и ще получите дължимото. 14-и носи проблеми в любовта, а на 15-и се пазете от обвързване. 9-и. Облечете новите дрехи и бързайте на среща със случайността. 10-и. Ден за работа в екип, за среща на спортисти и треньори. 11-и. Всички искат от всичко и по много, без да се интересуват дали може да го получат, дали са в правото си и дали другите са склонни да им го дадат.12-и. Светъл и спокоен ден. 13-и. До обед правите силен ход и получавате изгодни оферти. 14-и. Ден на леденото сърце. 15-и. Родените в третата декада ще бъдат обект на атаки и компроматна игра. На 9-и е време за разтоварваща програма, а в неделя се занимавайте с личното си хоби. Бъдете с хората, с които имате общи интереси и занимания. На 11-и ще се случават изненадващи събития, които ще проправят пътя ви напред. Конкуренцията губи позиции и предимства. На 12-13-и чакайте придобивки и повишение. На 14-и дистанциите се увеличават. На 15-и лесно попадате в капани. 9-и. Позволете си релаксиращи процедури, посетете център за разкрасяване и се погрижете за визията си. 10-и. Трудно ще се разберете с близките и децата. Назряват конфликти между поколенията. 11-и. Ден на големите апетити и амбиции. 12-и. Ден на балансираната политика. 13-и. Ден на животопроменяща и успешна крачка напред към нови дейности и хоризонти. 14-и. Ден на маска и грим, под които трудно ще забележите истинските гримаси, намерения и чувства. Изчакайте. 15-и. Ден на мрежата и на хората с хищнически интереси и амбиции. Отминете без внимание тези, които ви подхвърлят предизвикателства. На прага сте на важно обвързване в полето на творчеството и любовта. През уикенда обирате овациите и печелите публичното одобрение. 11-и носи неочакван обрат в живота на родените до 1 февруари. На 12-и преди да поискате дайте, финансирайте и обезпечете начинанията на близък. На 13-и правите голяма крачка напред. Чакайте повишение и преназначение в следващите два дни. 9-и. Ден на пръстена и колелото. 10-и. Сега е момента да намерите нова група по интереси или да заемете престижни позиции в старата. 11-и. Навлизате в рисков период. 12-и. Един от дните, в които трябва да смириш амбицията, да се съгласяваш с шефове и колеги, дори и да не си съгласен с това, което става и се предприема. 13-и. Днес е особено опасно да отивате в крайности в отношенията и емоциите. Внимавайте с алкохола и стимулантите. 14-и. За вас денят има своята тъмна и светла половина. 15-и. Ден на ненаситните апетити. Родените в третата декада ще получат своя шанс. До 13-и на обед бавно и полека излизате от зациклянето, решавате проблемите, постигате неотложните си цели и намерения. След това до съботния ден ще газите в мътната вода на неуредените и фалшиви връзки, ще изневерявате не само на партньора, но и на себе си и ще губите без бой завоюваните позиции. На 15-и вървите и към закононарушения, които ще ви костват много. 9-и. Ще получите нова информация. 10-и. Всичко предприето ще носи успех. 11-и. Днес ще се случват събития, които ще допринесат за разслояването в обществото. 12-и. Ще спечелят дипломатите и хората, които винаги намират баланса в отношенията. 13-и. Луната навлиза в нехармоничните ви Близнаци и до петък ще задейства тежки и неблагоприятни аспекти. 14-и. Ден на леденото сърце. 15-и. Родените в третата декада ще изпитват големи натоварвания и удари на съдбата.", "date": "2019.11.08", "title": "Седмичен хороскоп за 9-15 ноември "}
{"url": "https://www.monitor.bg:443/bg/a/view/bankeryt-beglec-porychva-filmite-sreshtu-peevski-180347", "text": "Укриващият се в Сърбия беглец от родното правосъдие Цветан Василев поръчва медийни атаки и филми срещу най-големия враг на олигарсите у нас – Делян Пеевски. Депутатът от ДПС и издател на „Телеграф медиа“ е основна мишена от година на задкулисните играчи заради законодателните си инициативи, с които посича аферите им, както и заради разследванията на изданията си. Че Василев плаща щедро на всеки, който публикува манипулации срещу Пеевски, се знаеше отдавна. За пръв път обаче признание, макар и косвено за това, идва от най-близките на Василев. И по-конкретно от неговата съпруга Антоанета. Нейната реакция се появи в социалните мрежи в деня, когато „Антикорупционният фонд“ публикува втората „серия“ от филма „Делото КТБ: Липсващите имена“. Дългият 11 минути клип се появи часове след скандала с нелегалното посещение на разследвания за шпионаж в полза на Русия Николай Малинов в Москва и очевидно По този начин се пробва да прикрие реалните задкулисни обвързаности със сенчести московски фактори на банкера беглец Цветан Василев, както и покровителите му в Русия – генерала от ГРУ Леонид Решетников и приближения до Кремъл олигарх Константин Малофеев. За да няма и грам съмнение обаче кой е поръчал това произведение на „журналистиката“, лично ексбанкершата Антоанета Василева се включи със свеж туит. Броени часове след като „Антикорупционният фонд“ разпространи линка за втората част на филма, госпожата порица публично, вероятно в качеството на възложител и продуцент, изпълнителя Николай Стайков. Забележката гласеше: „ДП никога не е имал кабинет в КТБ. Това не бива да е акцент във филма. За БТ информацията е доста неточна, интерпретации в стил „а ла Малинов”. ДП е дължал пари на банката, но без сериозен рисърч и интервюта на засегнати, няма как да се докаже! Очаквахме повече @NikolayStaykov!”. Очевидно, че такъв назидателен тон публично Или и трите. Николай Стайков – съосновател и към днешна дата прост изпълнител в „Антикорупционния фонд“ - не се е справил с поставената задача. Щом ексбанкершата му дава такава оценка, кои сме ние – зрителите, да й противоречим. Всъщност постът на Василева вади на светло доста сериозни обвързаности, които досега всички – и кукловодите олигарси, и самите изпълнители, отричаха. Задкулисните играчи обаче явно играят заедно и когато на един от спонсорите му свършат парите, друг веднага заема освободената ниша. На този принцип сега и Василеви влизат в ролята на основни продуценти на иначе създаденото с кадри на разградския бос Иво Прокопиев НПО. С течение на времето (и намаляването на парите) Така картината в „Антикорупционния фонд“ сега е следната - освен бившия кадър на „Капитал“ Николай Стайков, който се води и автор на филма, в управителния съвет на НПО-то са също настоящето „перо“ на флагмана за фалшиви новини на Прокопиев – Росен Босев, както и верният кадър на Костов и Цветан Василев – агент Сашо 11 на ДС и бивш посланик в Русия Илиян Василев. „Основната им дейност е да дискредитират неудобни за тях хора“ - така само преди два месеца бившият вече кмет на Благоевград Атанас Камбитов определи представителите на т. нар. „Антикорупционен фонд“. Организацията е знакова за кръга „Капитал“ и неслучайно олигархът е внедрил там някои от най-доверените си хора, като водещ сред тях е бившият зам. главен редактор на седмичника бухалка – Николай Стайков, чието име фигурираше в стенограмите на задкулисието АРГО. От тях лъсна ролята на този безработен журналист в организирането на протести. Над него в йерархията е и Филип Гунев. Бившият зам. вътрешен министър и дясна ръка на гравитиращата около кръга „Капитал“ бивша шефка на МВР, ексвицепремиер и настоящ посланик на страната ни в Израел Румяна Бъчварова, е ръкоположен за председател на Управителния съвет. През март 2019 г., когато съоснователят Стайков стана прост изпълнител в „Антикорупционния фонд“, а на директорския стол се намести Бойко Станкушев - бивш член на СДС и „Подкрепа“, бивш журналист от БНТ и бивш медиен съветник на подсъдимия ексминистър на отбраната Николай Ненчев, а също и активен поддръжник на „Да, България“ на Христо Иванов. Пак тогава в Управителния съвет на фондацията се намърда и ченгето от ДС с агентурно име Сашо – Илиян Василев. Така знаковото присъствие на човека на БГ Мадоф отбеляза нов етап в развитието на организацията, която вече преглъща последните грантови залъци и спешно се нуждае и от други спонсори. Важното, което трябва да се подчертае, е, че в статуса на Антоанета Василева има и една истина - Тази лъжа на разследвания за шпионаж Малинов е толкова абсурдна, че дори фамилията, източила КТБ, не може да я припознае като приемлива за целите на атаката срещу Пеевски. На фона на горното - с любопитство очакваме третата част на филма, в която безстрашният войник на олигарха Прокопиев – Николай Стайков, ще акцентира върху инициалите ОС (виж карето). Не е възможно да не е попаднал на тях, прелиствайки томовете на делото „КТБ“. За разлика от депутата Пеевски, за когото гласът зад кадър във филма споменава, че от над 400 показания, дадени в рамките на разследването за трезора, само в едно се споменава името му. При това споменаването му е от страна на неблагонадеждния свидетел Николай Малинов, както посочва ексбанкершата Антоанета Василева. За разлика от него има свидетелски показания, при това не само за инструктажа, на който е бил подлаган агент Академик, а и за възнагражденията, които е получавал. Около 1 милион лева е платил банкерът беглец Цветан Василев, за да потули и избегне разследването за фалита на КТБ, заяви в съдебната зала свидетелят на прокуратурата Бисер Лазов. Един милион е и грантът, с който е захранен т. нар. „Антикорупционен фонд“, веднага след скоростната му регистрация. Имат, дават. Знае се и защо – за доноси, клевети и многократно повтаряни лъжи.", "date": "2019.11.08", "title": "Банкерът беглец поръчва филмите срещу Пеевски"}
{"url": "https://www.monitor.bg:443/bg/a/view/pochina-pavel-vasev-180353", "text": "Почина дългогодишният директор на Народен театър \"Иван Вазов\" и ръководител на българския културен център в Москва Павел Васев, съобщиха от Народния театър във фейсбук. Павел Васев почина на 68-годишна възраст след продължително боледуване. Той претърпя инсулт в Москва. След стабилизиране на състоянието му, през май бе транспортиран до България с правителствения \"Фалкон\" и беше настанен в неврохирургичната реанимация на \"Пирогов\". „Скърбя дълбоко за загубата на Павел Васев – един изключителен човек на културата и прекрасен приятел, смъртта ни го отне без време и няма думи, с които да изразя дълбоката си мъка“, заяви тази вечер председателят на парламентарната Комисия по културата и медиите Вежди Рашидов. Васев бе известен български режисьор, бивш зам.- министър на културата, експредседател на Съюза на филмовите дейци и бивш шеф на Националния филмов център, директор на Народния и на Сатиричния театър... „Павел беше посветен на културата с душа и сърце, той беше необикновена личност, беше моторът на идеи, които ще останат завинаги в българската духовност. С него ме свързваше искрено приятелство от десетилетия, Павел беше вдъхновен пример за това как човек може да служи безрезервно на една кауза. Толкова много усилия положихме, за да го спасим от коварната болест, но уви. Скърбя дълбоко, отиде си от този свят още един мой скъп приятел. Почивай в мир, Павка!“ , каза още Вежди Рашидов     ", "date": "2019.11.08", "title": "Почина Павел Васев (ОБНОВЕНА)"}
{"url": "https://www.monitor.bg:443/bg/a/view/kristen-bel-otnovo-stava-klukarkata-180336", "text": "Кристен Бел се завръща в успешната продукция „Клюкарката“. Актрисата, която в продължение на пет години озвучаваше записките в прочутия сайт, следящ изкъсо събитията в живота на Серина (Блейк Лайвли), Блеър (Лейтън Мийстър) и т.н., отново ще застане зад микрофона. Този път събитията ще се фокусират върху ново поколение тийнейджъри, богаташки наследници, като действието ще се развива 8 години след края на „Клюкарката“. Към момента – с изключение на екранната Вероника Марс, никой друг от актьорите в оригиналната поредица не е потвърдил, че ще се включи в проекта. Макар че все още няма потвърждение, предполага се, че премиерата на новите 10 епизода ще се състои догодина. Иначе казано, точно 8 години след като бе излъчен и последната серия с Лайвли и компания. Докато оригиналният сериал бе излъчван по CW, този път екипът се насочва към стрийминг индустрията. Зад продукцията ще стои новата платформа HBO Max, чийто старт е заложен отново за 2020 г. обясни пред The Hollywood Reporter Джош Шварц, който заедно със Стефани Савидж отново ще са изпълнителни продуценти. Сценарият и този път е поверен на Джошуа Сафран.", "date": "2019.11.08", "title": "Кристен Бел отново става „Клюкарката“"}
{"url": "https://www.monitor.bg:443/bg/a/view/partitura-na-mocart-otiva-na-tyrg-180346", "text": "Оригинална партитура с менуети, която била написана от Волфганг Амадеус Моцарт, когато бил на 16 години, и е била част от колекцията на Стефан Цвайг, ще бъде изложена на търг на \"Сотбис\" в Париж на 18 ноември, предаде Франс прес. Ръкописът включва два менуета за оркестър, композирани от Моцарт през 1772 г. в Залцбург. Оценен е между 150 хиляди и 200 хиляди евро. \"Става въпрос за единствена версия на партитурата - заяви експертът по музикалните ръкописи в \"Сотбис\" Саймън Магуайър. - Моцарт пишел първи версии, без впоследствие да ги преработва, за разлика от Бетовен.\" Ръкописът никога не е бил публикуван. Той е с няколко малки корекции, две от които е възможно да са от бащата на Моцарт - Леополд. Партитурата била съхранявана от сестрата на композитора Мария Ана, преди да попадне в голямата колекция на писателя Стефан Цвайг. По-късно става собственост на швейцарския библиофил Жан-Франсоа Шапониер.", "date": "2019.11.08", "title": "Партитура на Моцарт отива на търг"}
{"url": "https://www.monitor.bg:443/bg/a/view/pernik-na-voden-rejim-ot-18-noemvri-180337", "text": "Перничани ще трябва да зареждат вода в туби и кофи от 18 ноември. Местното ВиК дружество предлага да се въведе режим в населените места, които се снабдяват от язовир „Студена“, тъй като нивото на водата в съоръжението е спаднала драстично. Чешмите ще текат всеки ден само от 16,00 ч. до 22,00 ч. на живеещите в градовете Перник и Батановци и селата Големо Бучино, Люлин, Дивотино, Мещица, Витановци, Ярджиловци, Богданов дол, Черна гора и Лесковец. При условие че няма дъжд, този график е предвиден да остане в сила до април, обяви на пресконференция управителят на дружеството Иван Витанов. По думите му нивото на водоема към днешна дата е 5,655 млн. куб.м при максимален 25,2 млн. куб.м. Притокът е 29л/сек., разходът е 829 л/сек. Загубите са 80 л/сек. Витанов отрече да е правено каквото и да било изпускане на \"Студена\" в рамките на едногодишен период. Според него, за да тръгне вода към чашата на язовира, е необходимо да вали ежедневно поне една седмица. Заради засушаването са се появили и много аварии, понеже почвата се е свила тръбите са започнали да се пукат. През последните три месеца са били отстранявани над 300 повреди по ВиК мрежата.", "date": "2019.11.08", "title": "Перник на воден режим от 18 ноември"}
{"url": "https://www.monitor.bg:443/bg/a/view/us-poslanichkata-progovori-na-bylgarski-video-180338", "text": "Новият американски посланик в България Н.Пр. Херо Мустафа представя себе си и семейството си във видео, публикувано на страницата на американското посолство. \"Здравейте, аз съм Херо Мустафа. Това е съпругът ми Равниш и дъщерите ми Ариана и Ашла\", казва тя докато на кадрите се виждат две усмихнати момичета и нейният съпруг.  Новият първи дипломат на САЩ в България обяснява, че от 3 седмици учи български. \"С нетърпение очакваме да опознаем удивителната природа на България. Впечатлена съм от хилядолетната история на България, от магията на фолклора, от силата на българския дух. Пристигам на тази позиция след 20-годишен опит в дипломацията\", каза Мустафа. \"През цялата си кариера съм се занимавала активно с енергийната сигурност, върховенството на закона и антикорупционните мерки. Искам да работя за задълбочаване на партньорството ни и за развитието на американските инвестиции в България\", заяви Херо Мустафа във видеообръщението. \"Вярвам че като партньори и съюзници в НАТО България и САЩ са по-силни заедно\", завърши видеото на новия американски посланик у нас.", "date": "2019.11.08", "title": "US посланичката проговори на български (ВИДЕО)"}
{"url": "https://www.monitor.bg:443/bg/a/view/syvetnichka-dostojna-za-rekord-78-godishnata-marijka-simova-se-zakle-v-nevestino-180340", "text": "Общински съветник от село Невестино е напът да постави рекорд като най-възрастен парламентарист не само в Кюстендилска област, но и в цялата страна. 78-годишната Марийка Симова е родом от община Невестино, където в момента живее. Тя се закле на тържествена общинска сесия, редом до своите по-млади колеги, който нямаше как да не я поздравят за борбения й дух. „Марийка е една колоритна и страшно интелигентна жена. Винаги човек може да й се радва на начина, по който се държи с хората. Впечатлява и с визията си за „скромните“ 78 години“, коментираха колеги на Симова. Завиден е и фактът, че Марийка е вече 5-и мандат общински съветник в ОбС – Невестино. „Пожелаваме ви кураж и сили за преодоляване на трудностите, които динамичният живот, в който живеем, ще ви поднесе. Работете за благодатта и качеството на живот на вашата община“, обяви Марийка Стоянова, която имаше честта да води първата тържествена сесия на местния парламент. ОбС – Невестино, се състои от 11 съветници, като любопитна подробност е, че и кметът Димитър Стаменков, издигнат от Инициативен комитет, е избран за 5-и пореден мандат.", "date": "2019.11.08", "title": "Съветничка достойна за рекорд: 78-годишната Марийка Симова се закле в Невестино"}
{"url": "https://www.monitor.bg:443/bg/a/view/gastarbajterite-u-nas-skochili-s-edna-peta-180342", "text": "С над 20 на сто са се увеличили гастарбайтерите, показват данните на Агенцията по заетостта за периода от януари до края на септември тази година. Достъп до пазара на труда от началото на годината е предоставен на 2205 от 36 трети държави, цитира данните на агенцията вицепремиерът Мариана Николова на днешния парламентарен контрол. Регистрираната краткосрочна заетост до 3 месеца на 390 командировани граждани на трети страни и на 10 820 сезонни работници на работа до 90 дни. За сравнение през 2018 г. работещите граждани от трети страни са били 10 948. Най-голямо е увеличението при сезонните работници – 2505 души. С над 200 души повече са наетите краткосрочно само до септември. По традиция най-много наемници идват от Украйна, за 2018 броят им достига 7142 души, но за деветмесечието са се трудили у нас вече 9010. Повече служители родните предприемачи са наемали от бившите соцрепублики - Молдова (1038), Киргизстан (895), но и от Северна Македония (321). От „земята на четиридесетте племена“ ръстът на работници е близо три пъти само за деветмесечието спрямо цялата минала година. Намаляват наемници от Турция. извън ЕС (11051), докато година по-рано в сектора работещите са били 8410 души. Останалата част досега най-много заети са в строителството (608), селското стопанство (482) и преработващата промишленост (395 души). Често бизнесът се оплаква от недостиг на работна ръка. Фирмите са загрижени, че ще бъдат неспособни да се справят с нарастващото търсене на своите продукти и услуги, защото става все по-трудно да се намерят работници с необходимия профил. Затова работодателските организации отново настояха миналата седмица за на работници извън Евросъюза. По информация на Българска търговско-промишлена палата повече от 6 месеца отнема процедурата за назначаване на служители на някои длъжности. Пред „Монитор“ вицепремиерът Мариана Николова коментира, че режимът за работа е облекчен. „Обвързани сме с директиви и в момента имаме допълнителни предложения, които обсъждаме в структурата с външното министерство и Дирекция „Миграция“ и евентуално при конкретни предложения ще внесем и промени“, каза още Николова.", "date": "2019.11.08", "title": "Гастарбайтерите у нас скочили с една пета  "}
{"url": "https://www.monitor.bg:443/bg/a/view/sedmichen-monitoring-4-8-noemvri-180330", "text": " Слагаш камера на дома си. Тя снима как двама бандити прескачат дувара, разбиват вратата и тършуват. Снима ги как си тръгват, натоварени с плячка. Оставили са навсякъде отпечатъци, от които се разбира кои са. Не им е за пръв път. Но следователят завежда дело срещу неизвестен извършител и след няколко месеца ви уведомява, че било каквото било, виновни няма. Питаш го – добре де, тоя отпечатък на микровълновата е на Пенчо Пенчев. Отговаря ти – може, ама няма доказателство, че го е оставил у вас. Може да е опипал печката още в магазина. - Ама тя е оставена до вратата с очевидното намерение да бъде изнесена. - Може, ама не се знае Пенчо ли я е носил или е Енчо. С други думи – доказателства няма.  Разбиват ти колата. Веднъж, два пъти. Строшено задно стъкло. На третия път извършителят решава да се похвали в Инстаграм. Мята се като Брус Уилис върху колата, стъклото става на сол. Пак не било доказателство това, а освен това извършителят, който е пуснал записа от собствения си профил, е неизвестен.  Родители на малко дете решават, че е подложено на тормоз. Монтират незаконно устройство в играчката. Правят запис. На него се чува, че медицинската сестра обижда детето. Чува се и пращене. Това бяха шамари, категорични са родителите. Цялата Фейсбук общност настръхва. Съдебните заседатели в социалните мрежи се събират и се произнасят единодушно: „Виновна!“. Следват призиви тази мръсница, животно, говедо, крава, вещица и т. н. никога повече да не може да си намери работа. Щом са й малко парите, да ходи да продава зелки на пазара. Нищо, че е квалифицирана медицинска сестра. В задачата се пита: как в едни случаи записите са нещо, което може да бъде оспорвано, в други случаи записите са 100-процентово доказателство за вина? Има нещо сбъркано в схемата, май. Тема за размисъл след поредния семеен скандал, в който се обиждахте с половинката си на „животно“ и „мръсницо“. У дома може, навън не може. Още едно скандално видео в мрежата. Гражданското общество явно се е пренесло трайно там, защото всички важни теми, изведени на дневен ред, се случват в социалките. Няма ли го в мрежата, не се е случило. Героят от въпросното видео мята малко куче в пясък, зарива го, малтретира го. Коментаторите се разделят на кучефили и кучефоби. Едните твърдят, че изрод, който посяга на животни, задължително ще посегне и на човек. Другите твърдят, че животните – кучета ги яли, важни са хората. Истината е, че насилието е неприемливо в каквато и да е форма. За сравнения не може и да става дума. До пет бона глоба, ако не пуснеш ветеринар в кочината. Това предвиждат промени в Закона за ветеринарно-медицинската дейност. Ветеринари – бол. Не е сигурно, че ще има какво да търсят обаче в кочината. Цените на свинското хвръкнаха покрай чумата. Явно обаче търговците не различават добре мръвките, защото и пилешките кълки скочиха, както и телешкото. Пък чума там не е имало май. Две оцелели от чистката прасета пият кафе и си врачуват. Едното казва на другото: - Виждам топла кочина, хубава храна, добър стопанин... Опа, и някакъв тъмен субект виждам край кочината, ветеринар ли е, касапин ли е?! Върви си Прасчо из гората и среща Пух, който припка, нахилен до ушите. - Пух, защо си толкова весел, да не е поевтинял медът? Мечо, още по-доволен, вади сатър и го размахва: - Не, Прасчо, свинското поскъпна! Медийната „Златна малинка“ тази седмица отива при един карикатурист, който издига грозното в култ. Карикатуристът Комар Христов е на заплата при газовия олигарх Сашо Дончев, но иначе го раздава много принципен, добродетелен и високоморален. Съди, бичува и критикува. Заклеймява. Отмъщава. Порицава. Грозната картинка, в която като в криво огледало прозира нечия душевност, е посветена на кампанията за донорството. Къде е тук вицът? С присъщата си липса на всякаква естетика, щатният карикатурист Комар Христов се гаври брутално с болезнена тема за всички онези, чийто живот зависи от нечий чужд орган, както и с техните близки, които съпреживяват тази трагедия. Ако това е черен хумор, иди дойди. В случая обаче е манталитет. Грозен и уродлив. За да не остане назад, в същия стил и по същия повод изразява себе си и друг един добре платен карикатурист, известен с това, че когато му спрат хранилката, се озлобява неистово. Не е учудващо, че двамата, дори без да се търсят, са се намерили. Абсолютно подходящо е наименованието на общото им начинание „Пляс прес“. Какъвто Комар Христов, такова и другарчето му. Пращящото им прес творчество остава недооценено от „елементарния“ вкус на българската аудитория. Това е причината вестничето им с порнографски карикатури да отлежава на рафтовете и да не се купува. Не е прилично да обяснявам какво е нарисувал единият и какво другият. Само ще кажа, че този хумор е безвкусен и грозен. И авторите му трябва да се замислят какво и на кого искат да покажат, защото това, което вършат, е жив ексхибиционизъм. Загрижената за медийната свобода у нас г-жа от „Репортери без граници“ Полин Адес-Мевел дали е прелистила броя на вестник „Сега“, в който е поместена тази пошлост? Дали ще го включи в следващия доклад на организацията? Защо не се смеете, г-жо Мевел? Синята кръв на аристократите от „Демократична България“ кипна, след като премиерът Бойко Борисов призова: „Да спрем да наричаме десни децата и внуците на бившата червена номенклатура“. В случая той е прав. Призивите на същите да се спре на всяка цена „реставрацията“ на комунизма, са си чиста проба шизофрения. Черпя всички пребоядисани демократи с един виц: - Тате, тате, какво е това? - Сини сливи. - А защо са червени? - Защото са зелени. Преди някой да ме е обвинил, че смятам наследниците на другаря преподавател по политическа икономия за недорасляци, вкарвам уточнението, че зеленият цвят някои от тях го докарват от злоба. Няма по-мразещи същества в обществото от тези с измислените биографии, които не са постигнали нищо в живота си сами, а призовават другите да скачат като хахави. Продължава тричането на помощник-възпитателката от пловдивска детска градина, обвинена от активни родители в това, че е принуждавала 5-годишно дете да мие тоалетни. Тя отрича. Пасивни родители организират протест в нейна защита. Тече спор за следобедни закуски. На едните деца възпитателката им давала храна, на въпросното дете не му давала. Тя отрича. Хора, които нито са я чували, нито са я виждали, се произнасят като съдебни заседатели, заели обаче страната на обвинението. А презумпцията за невиновност? Тя къде остана? Уж искаха тричането да бъде забранено. Много от тези, които уж са срещу тази варварска практика, нямат нищо против тя да се прилага срещу хора. Подобни процеси вървят и в световен мащаб, като тричането вече взима опасни размери. Испанският тенор Пласидо Доминго, обвинен при липса на всякакви доказателства в сексуален тормоз от двайсетина жени, продължава да е персона нон грата в редица театри. А докато американската сцена се лишава от неговото пеене, за да слуша граченето на обвинителките от движението #MeToo, в Европа бурно го аплодират.", "date": "2019.11.08", "title": "Седмичен мониtоринг  (4 - 8 ноември)"}
{"url": "https://www.monitor.bg:443/bg/a/view/zavyrshi-remontyt-na-viaduktite-pri-17-ti-i-18-ti-km-na-am-trakija-180345", "text": "Завърши ремонтът на виадуктите при 17-ти и 18-ти км на АМ „Тракия“ в платното за Бургас. С приключването на ремонтно-възстановителните работи се осигурява нормалното движение в отсечката от 14-ти до 20-ти км на магистралата, в двете посоки, съобщиха от Агенция \"Пътна инфраструктура\". Пътноподдържащото дружество „Автомагистрали“ ЕАД работи изключително мобилизирано, за да може предвидените дейности да завършат колкото се може по-бързо преди началото на зимния сезон. На виадуктите при 17-ти км, с дължина 322 м, и при 18-ти км, с дължина 242 м, е рехабилитирана връхната конструкция – пътна плоча и греди. Съоръженията са с нова хидроизолация, асфалтобетонова настилка и тротоарни блокове. Подменени са парапетите и мантинелите. Положена е нова хоризонтална маркировка. В началото на месец юли т. г. приключи ремонтът и на виадуктите при 13-ти и 15-ти км на АМ „Тракия“ в посока Бургас, напомнят пътната агенция. С рехабилитацията на съоръженията значително е подобрена пътната безопасност в този участък от автомагистрала „Тракия“. Осигурена е по-висока скорост и комфорт за преминаващите моторни превозни средства.", "date": "2019.11.08", "title": "Завърши ремонтът на виадуктите при 17-ти и 18-ти км  на АМ „Тракия“ "}
{"url": "https://www.monitor.bg:443/bg/a/view/trygna-deloto-sreshtu-bencho-benchev-obvinen-che-e-ukrival-ochite-180343", "text": "Бургаският районен съд даде ход на процеса срещу общинският съветник Бенчо Бенчев, който е обвинен, че е укривал Митьо Очите. Първото разпоредително заседание премина в опити на защитата да върне обратно делото в прокуратурата. Адвокатите твърдяха, че в хода на производството са допуснати процесуални нарушения и груби пропуски в обвинителния акт. Съдът обаче не намери исканията им за основателни и ги отхвърли. Въпреки това разпитите на свидетели бяха отложени за 9-ти декември, тъй като подсъдимият има право да обжалва определението на съда пред второинстанционния съд.  \"Не може цял живот да живееш почтено и накрая да те обвинят. Невинен съм\", заяви пред журналисти Бенчо Бенчев, преди да застане на подсъдимата скамейка. Бенчев е обвинен за това, че в периода от 02.08.2018 г. до 04.08.2018 г., в Република Гърция и Република Турция, той е спомогнал на Митьо Очите да избегне и да бъде осуетено спрямо него наказателно преследване. Бенчев го е транспортирал с лек автомобил от Солун до Истанбул. За периода от 02.08.2018 г. до 04.08.2018 г. му предоставил за ползване стая в хотел, която била резервирана на името на Бенчев, но без да е имал предварителен сговор с Очите. Второто обвинение е за притежание на 57  фабрични патрони, без надлежно разрешително и за това, както и други законно притежавани оръжия, които обаче не са били съхранявани в съответствие с изискванията за безопасност. Става въпрос за ловна карабина, 100 бр. боеприпаси за нея, 3  пистолета  и 90 броя боеприпаси за тях, които униформените са открили в зома му през август 2018 година.  Ако окръжният съд потвърди определението на първата инстанция с което бе отказано връщане на обвинителния акт обратно в прокуратурата за прецизиране, процесът ще  продължи на 9-ти декември по общия ред, с изслушване на свидетели.", "date": "2019.11.08", "title": "Тръгна делото срещу Бенчо Бенчев, обвинен че е укривал Очите"}
{"url": "https://www.monitor.bg:443/bg/a/view/levski-s-naj-mnogo-mladejki-nacionali-180326", "text": "Селекционерът на младежкия национален отбор на България Александър Димитров обяви група от 22-ма футболисти за предстоящата европейска квалификация срещу Полша. Двубоят от група 5 за Евро 2021 ще се играе на 15 ноември от 18:00 ч. на стадион \"Славия\" в София. Най-много повикани има от състава на „Левски“ - петима. България е на четвърто място в групата с пет точки, колкото имат и сърбите. Поляците са първи с осем, следвани от Русия - със същия точков актив.  Даниел Наумов (ЦСКА 1948), Иван Дюлгеров (Черно море), Петко Христов (Бишелие, Италия), Валентин Антов (ЦСКА), Алекс Петков (Клайд, Шотландия), Иван Турицов (ЦСКА), Лъчезар Котев (Витоша), Илия Юруков (Левски), Светослав Ковачев (Етър), Илиян Илиев (Черно море), Калоян Кръстев (Славия), Станислав Иванов (Левски), Мартин Минчев (Черно море), Доминик Янков (Ботев Вр), Андреа Христов (Славия), Ивайло Найденов (Левски), Тонислав Йорданов (Литекс), Ангел Лясков (Ботев Враца), Георги Русев (Септември), Здравко Димитров (Левски), Асен Чандъров (Левски), Стефан Гаврилов (Септември).", "date": "2019.11.08", "title": "“Левски“ с най-много младежки национали"}
{"url": "https://www.monitor.bg:443/bg/a/view/es-podsilva-vynshnite-si-granici-180339", "text": "Съветът на ЕС съобщи, че е одобрил предложението на Европейската комисия европейската гранична служба Фронтекс да разполага със запас от 10 000 служители до 2027 година. За да влезе в сила, това решение трябва да бъде официално подписано и от Европейския парламент, се уточнява в съобщението. Фронтекс ще има допълнителни възможности да оказва помощ на държавите от ЕС при опазването на границите, връщането на незаконни мигранти и сътрудничеството с чужди държави. Агенцията ще предоставя подкрепа по искане на съответната държава от ЕС или по своя собствена инициатива и със съгласието на съответната държава при връщането на мигранти, пояснява Съветът на ЕС. В съобщение на ЕК се уточнява, че Фронтекс се очаква да разполага с новите си възможности от 2021 година. Допълва се, че бройката от 10 000 служители на разположение ще бъде достигната постепенно в следващите шест години. Припомняме, че турският президент Реджеп Тайип Ердоган заплаши преди дни \"да отвори вратите\" на Европа за сирийските бежанци, намиращи се в Турция. Той заяви това в Будапеща по време на съвместна пресконференция с унгарския премиер Виктор Орбан. Ердоган коментира и плановете на страната му да създаде зона за сигурност в Североизточна Сирия. \"В нашата страна има 4 милиона бежанци. Възможно е голям брой от тези бежанци да мигрират специално в Европа. Стъпката, която искаме да направим със създаването на зона за сигурност, е насочена към осигуряване на завръщането по домовете на намиращите се у нас бежанци\", обясни той.", "date": "2019.11.08", "title": "ЕС подсилва външните си граници"}
{"url": "https://www.monitor.bg:443/bg/a/view/kraj-na-sagata-s-emblemata-na-cska-180334", "text": "Сагата около емблемата и активите на ЦСКА приключи. Съдът разпореди да започне разплащането на милионите, платени от фирма \"Ред Енимълс\" за активите на фалиралия столичен гранд. Определението не подлежи на обжалване и е окончателно. Така състезаващият се в елита ЦСКА, вече официално е собственик на емблемата на фалиралия ПФК ЦСКА АД. Междувременно нападателят на „Дунав“ Ахмед Ахмедов предизвика истинска трансферна война между грандовете „Левски“ и ЦСКА. Голаджията на „Дунав“ се е отметнал от предварителната си договорка със \"сините\", тъй като в последния момент подобрена оферта към него е отправил и ЦСКА. „Левски“ категорично е отказал да плаща повече от предварително договорената сума за Ахмедов и така кариерата му се очаква да продължи при „червените“. Днес ЦСКА посреща „Славия“ от 17.30 часа на стадион \"Българска армия\". „Играем в последните мачове добре и вярвам, че традицията ще продължи и ще вземем точка или точки от ЦСКА“. Това заяви в интервю за \"Хоризонт\" наставникът на „Славия“ Златомир Загорчич. \"Ще играем срещу ЦСКА футбол. А какво ще вземем от този мач, ще зависи от нашето представяне. Нямаме проблеми със състава. Не познавам добре Милош Крушчич. С него сме сърби, но се запознахме в България\", допълни Загорчич.", "date": "2019.11.08", "title": "Край на сагата с емблемата на ЦСКА"}
{"url": "https://www.monitor.bg:443/bg/a/view/i-detskite-gradini-stavat-inovativni-180328", "text": "395 училища влизат в списък на иновативните училища за учебна 2019/2020 г. Това могат да бъдат школа с нови методи на преподаване или променена среда в класната стая. Според нормативната уредба само училища могат да кандидатстват за иновативен статут, но от просветното министерство вече провеждат дискусия и детските градини да получат тази възможност, обясни зам. - просветният министър Деница Сачева по време на образователен форум. „Мислим да разширим обхвата на иновациите и към детските градини, защото ранното детско развитие е важно както за това децата да се развиват добре и да се разкриват от по-рано техните таланти, така и те да не отпадат от образователната система“, коментира тя. Първите иновативни училища и паралелки в тях са от учебната 2017/2018-а и наброяват 184, а през предходната са 290. От просветното министерство обаче очакват от следващата година броят им да се удвои спрямо сегашните близо 400 школа, носещи този статут. Причината за това е, че над 500 школа са избрали да се включат в националната програма „Иновации в действие“, по която различни училища могат да се запознаят на място с дейностите на иновативните и да обменят добри практики. „Това е своеобразната форма на българския „Еразъм“ и в нея вече се включиха 529 училища. 245 от тях са иновативни, а останалите 258 се колебаят какво точно да направят, но са бъдещи иноватори“, заяви Сачева. 142 или 39% от иновативните школа са избрали да въведат нови методи на преподаване. Най-предпочитаните иновации са интерактивното обучение, новите технологии, игровите подходи и създаването на връзки между учебните предмети. Анализите след проведения мониторинг на комисията за иновативни училища към министъра на образованието сочат, че е реализиран напредък в посетените училища, а прилаганите нови иновативни методи за преподаване са допринесли за развитие на интереса на учениците към ученето и са повишили техните знания, обясниха за „Монитор“ от МОН. Педагозите, които се включиха в образователния форум, откроиха различни проблеми и предложиха идеи, които да улеснят въвеждането на различни иновации в детските градини и училищата. Учителите в детските градини смятат, че е необходимо да се регламентират параметри, по които да могат да бъдат иновативни. Заради големия брой деца пък смятат, че е добре да бъдат подпомагани от родителите или различни доброволци. Педагозите в начален етап пък отбелязват, че е необходим адаптационен период от 5-10 дни след старта на учебната година, както и обновяване на материалната среда със закупуването на модулни мебели и кътове, спортни уреди. Промяна в изпитите от националното външно оценяване и оценяване на компетентности за живота, а не знания пък искат учителите, които преподават в основния или средния етап на образование.", "date": "2019.11.08", "title": "И детските градини стават иновативни"}
{"url": "https://www.monitor.bg:443/bg/a/view/izvadiha-37-miniori-zatrupani-v-germanija-180329", "text": "37 човека бяха блокирани след експлозия в мина в град в Източна Германия, съобщи регионалният вестник Mitteldeutsche Zeitung, цитиран от \"Ройтерс\". По-късно полицията съобщи, че са спасени.   Хората бяха в безопасна зона в мината в град Тойчентал, който се намира близо до град Хале, на около 150 км югозападно от Берлин. Според \"Асошиейтед прес\" са били блокирани около 35 човека, а вероятно двама души са ранени. Става дума за бивша мина за калиев карбонат (поташ), където сега само се складират отпадъци от добива.", "date": "2019.11.08", "title": "Извадиха 37 миньори, затрупани в Германия"}
{"url": "https://www.monitor.bg:443/bg/a/view/gdbop-presledva-lihvari-v-pavlikeni-180327", "text": " Мащабна операция на ГДБОП и жандармерията се провежда в град Павликени и околностите му. По информация на БНР са задържани членове на престъпна група, която се занимава с лихварство. Засилено е полицейското присъствие в региона. До момента са арестувани 5-има души. Членовете на бандата са се занимавали с отпускане на незаконни заеми с огромни лихви и насилствени действия спрямо длъжници.", "date": "2019.11.08", "title": "Акция на ГДБОП срещу лихвари в Павликени "}
{"url": "https://www.monitor.bg:443/bg/a/view/diskvalificiraha-nigerijskoto-predlojenie-za-oskar-180333", "text": "Lionheart – нигерийското предложение за „Оскар“ бе дисквалифицирано от надпреварата в международната (доскоро чуждоезична) категория на наградите. Заглавието е режисирано от актрисата Дженавийв Наджи, за която това е дебют начело на кинозаглавие. Официалната причина за отстраняването на филма й (в който тя изпълнява и главната роля) от състезанието за златната статуетка пък е фактът, че във филма се говори на английски език. Според правилата на Американската академия, която връчва ежегодно оскарите, в продукциите, които са претенденти за международната награда трябва да се говори предимно на език, различен от английския. След дисквалифицирането на Lionheart мнозина скочиха срещу решението на членовете на института, като изтъкнаха като довод факта, че в Нигерия действително се говори основно на английски език. Нещо повече, в заглавието на Наджи се среща и реч, която е на нигерийския език игбо. Междувременно Lionheart бележи друг успех. Филмът се разписа като първата нигерийска продукция, която се излъчва по стрийминг гиганта Netflix.", "date": "2019.11.08", "title": "Дисквалифицираха нигерийското предложение за „Оскар“"}
{"url": "https://www.monitor.bg:443/bg/a/view/vuchich-shte-se-obyrna-utre-kym-nashija-brat-bojko-borisov-na-bylgarski-180335", "text": "Президентът на Сърбия Александър Вучич заяви днес, че до 1 декември пътуването по източната отсечка на коридор 10 ще бъде безплатно, съобщи Танюг.  Вучич отговаряше на въпроси на журналисти след форум, посветен на Западните Балкани, организиран от Световния икономически форум. Вучич каза, че откриването утре на отсечка от източното разклонение на Коридор 10 за него ще бъде най-хубавият ден и добави, че е горд от новите 86,9 километра магистрала, които ще свържат Ниш, Бела Паланка, Пирот, Димитровград и ГКПП Градина. Честитя на гражданите новите почти 87 километра. Пристига и нашият български брат Бойко Борисов, а аз ще се обърна към него и на български, каза Вучич. С пускането утре на отсечката Сърбия завърши изграждането на Коридор номер 10.", "date": "2019.11.08", "title": "Вучич: Ще се обърна утре към нашия брат Бойко Борисов на български "}
{"url": "https://www.monitor.bg:443/bg/a/view/nostalgija-po-haskovo-tormozila-grigor-180341", "text": "„Няма нищо по-хубаво от това да си у дома. Нося Хасково в сърцето си и изпитвам носталгия по родния ми град, независимо къде съм по света“, каза Гришо на кортовете в Хасково, където в продължение на 80 минути игра с деца от школата на клуба, в който е картотекиран под номер 1. „Почивката в Исландия беше супер. Много внезапно решихме да заминем и беше много красиво. Впечатлени сме много от тази страна“, каза още Григор Димитров. Майка му Мария не дойде с него на кортовете в Хасково, защото се прибрала, за да може да го изненада с домашно приготвена храна. „И за мен ще е изненада“, сподели Гришо, който беше в прекрасно настроение. Стотици деца крещяха името на идола си, който поигра срещу „отбори“ от по 5-6 деца. Радостта беше огромна, а Григор търпеливо раздаде автографи и се снима с на всеки, който пожела. „За мен е чест и огромна радост да съм пример и вдъхновител за децата в моя роден град, каза още първата ракета на България. - Не бих им давал никакви съвети, защото мога да сгреша и да ги насоча в неправилната посока. В тениса всичко е много индивидуално и специфично. Това, което е ок за един млад състезател, може да се окаже неудачно за друг. Аз бях голям щастливец, защото имах правилните хора до себе си“, каза бившият номер 3 в световния тенис. „Най-важното през следващия сезон е да нямам повече контузии. Това си го пожелавам и го искам най-силно“, завърши Григор Димитров.", "date": "2019.11.08", "title": "Носталгия по Хасково тормозила Григор"}
{"url": "https://www.monitor.bg:443/bg/a/view/pet-otbora-se-klasiraha-za-eliminaciite-na-liga-evropa-180317", "text": "„Манчестър Юнайтед“, „Селтик“, „Севиля“, „Базел“ и „Еспаньол“ се класираха предсрочно за елиминациите на Лига Европа. „Манчестър Юнайтед“ победи с 3:0 у дома “Партизан“ и временно може да спре да мисли за надпреварата. Десет точки от четирите мача бяха достатъчни за \"червените дяволи\", за да достигнат до елиминациите. Те продължават в турнира и без допуснат гол във вратата си. „Селтик“ победи „Лацио“ за втори път с 2:1. Преди 2 седмици в Глазгоу шотландците обърнаха мача от 0:1 до 2:1, като вкараха много късен победен гол. Сега го направиха отново - от 0:1 до 2:1, като попадението за триумфа дойде в петата минута на добавеното време. „Селтик“ отпразнува победата си пред близо 8000 гостуващи фенове на \"Олимпико\" в Рим. „Севиля“ няма да мисли много за последните два кръга от групите. Испанците се класираха за пролетните срещи с 5:2 като гост на „Дюделанж“ в Люксембург. Освен „Севиля“ и друг испански отбор - „Еспаньол“, продължава напред. „Базел“ победи „Хетафе“ с 2:1 и с 10 точки също е в елиминациите. Късни голове донесоха загуби на българските играчи в Лига Европа. Симеон Славчев не бе в групата на „Карабах“, а отборът му отстъпи с 1:2 в Никозия от АПОЕЛ. Загубата остави тима на Славчев на трето място в групата, но още с шансове за класиране. Националният халф пропуска и мачовете с Парагвай и Чехия идната седмица, заради травма. Голяма бе драмата за Васил Божиков, извел с капитанската лента „Слован“ на терена на „Уулвърхемптън“. Словаците удържаха резултата до втората минута на добавеното време, но допуснаха поражение с 0:1. Група А: Дюделанж - Севиля 2:5, АПОЕЛ - Карабах 2:1 Група В: Копенхаген - Динамо (Киев) 1:1, Лугано - Малмьо 0:0 Група С: Базел - Хетафе 2:1, Краснодар - Трабзонспор 3:1 Група D: Розенборг - Спортинг 0:2, ЛАСК - ПСВ 4:1 Група Е: Лацио - Селтик 1:2, Клуж - Рен 1:0 Група F: Гимараеш - Арсенал 1:1, Стандард - Айнтрахт 2:1 Група G: Фейенорд - Йънг Бойс 1:1, Рейнджърс - Порто 2:0 Група H: Еспаньол - Лудогорец 6:0, Ференцварош - ЦСКА (М) 0:0 Група I: Волфсбург - Гент 1:3, Олександрия - Сент Етиен 2:2 Група J: Борусия (М) - Рома 2:1, Волфсбергер - Истанбул ББ 0:3 Група К: Уулвърхемптън - Слован 1:0, Брага - Бешикташ 3:1 Група L: Манчестър Юнайтед - Партизан 3:0, Астана - АЗ Алкмаар 0:5.", "date": "2019.11.08", "title": "Пет отбора се класираха за елиминациите на Лига Европа"}
{"url": "https://www.monitor.bg:443/bg/a/view/syvetnik-ot-gerb-stana-predsedatel-v-pavel-banja-180323", "text": "Доскорошният заместник – кмет на община Павел баня Милена Паунова е новият председател на местния парламент, след като от най-голямата група на ДПС се отказаха да издигнат свой кандидат за поста и предложиха Паунова, която стана съветник от ГЕРБ. Групата на БСП предложи своя лидер Атанас Пъдев, а от ГЕРБ настояха за кандидата им за кмет Кръстьо Захариев, който обаче си направи самоотвод. При тайното гласуване Паунова събра 10 гласа от общо 17-те гласували. По ирония на съдбата и заради закона поискалият касирането на кметския вот от първия тур досегашен кмет Станимир Радевски от ВМРО-БНД водеше първото заседание на местния парламент, защото се оказа и най-възрастен. Заседанието за касирането на административния съд в Стара Загора е насрочено за 11 ноември. На първи тур в община Павел баня бе избран кандидатът на ДПС Иса Бесолоу, а партията спечели 9 места. БСП и ГЕРБ там имат по трима съветници, а ВМРО-2.", "date": "2019.11.08", "title": "ГЕРБ пое общинския съвет в Павел баня"}
{"url": "https://www.monitor.bg:443/bg/a/view/kanie-uest-smenja-imeto-si-vijda-se-kato-genialen-hristijanin-180314", "text": "Кание Уест обмисля идеята да смени по документи името си. Или поне да добави няколко думи пред него. Така, ако сбъдне желанието си, той ще се казва вече Крисчън Джиниъс Билионеър Кание Уест, или преведено от английски – Християнски гений милиардер Кание Уест. С бурен смях пък бе посрещнато хрумването на рапъра да се кандидатира за президент на САЩ през 2024 г. Това се случи по време на фестивал на иновациите в Ню Йорк, където изпълнителят на Stronger бе специален гост на панела на компанията за обувки Yeezy. Мартин Лутър Кинг не беше убит, защото е имал мечта, а защото е разполагал с нещо друго и е щял да говори за него“, възмути се съпругът на Ким Кардашиян пред публиката.", "date": "2019.11.08", "title": "Кание Уест сменя името си, вижда се като гениален християнин"}
{"url": "https://www.monitor.bg:443/bg/a/view/trygva-rychno-prebrojavane-na-buletinite-v-sliven-180318", "text": "Ръчно преброяване на всички бюлетини за общински съветници ще стартира на 21 ноември в Административен съд - Сливен, който даде ход на дело по жалба за резултатите от първия тур във всички секционни комисии. Делото е в резултат на жалби от местните коалиции НФСБ (НФСБ, БЗНС) и „БАСТА“ (БАСТА, Земеделски съюз „Александър Стамболийски“), както и от ПП „Българско национално обединение“. До понеделник жалбоподателите трябва да посочат вещи лица за прeброяването, предложените не трябва да са били членове на общо 187-те  секционни комисии. 10 формации от общо 23-те регистрирани формации имат представители в избрания на 27 октомври 41-членен местен парламент. С най-много съветници са ГЕРБ /17/ и БСП /10/. Шест партии са вкарали по двама души, а две по 1.  44 202 са намерените в урните бюлетини, 7764 са били обявени за невалидни, от тях 6 693 са били или празни или не е могло да се установи в чия полза са пуснати.", "date": "2019.11.08", "title": "Повторно броят бюлетините в Сливен"}
{"url": "https://www.monitor.bg:443/bg/a/view/hitreci-tarashat-starci-pribirat-im-spestjavanijata-180322", "text": "Двама възрастни старозагорци са попаднали в капана на хитреци, които под претекст, че ще им уедрят току що изтеглените от банкомат пенсии, им прибират банкнотите и изчезват посред бял ден. Два са последните случаи от 7 ноември със 77 и 71 – годишен мъж, които били пресрещнати на централната градска улица „Цар Симеон Велики“ и след кратък разговор уж за общи познати получили предложение за „уедряване“ на суми от по 300 и 400 лв. И  в двата случаят измамникът бил среден на ръст, облечен с костюм и интелигентно изглеждащ, разказват жертвите, които са потърсили съдействие от полицията, след като изчакали близо час завръщането на мъжа. Схемата на измамата е реанимирана след близо 5 години от последния такъв случай в региона, коментират криминалисти. Те припомнят, че пак в този период масово имаше случаи за предлагането на менте-златни накити от уж закъсали за гориво румънски търговци. Този род измами бяха забравени при бума от ало-мошениците, които напоследък са се кротнали.", "date": "2019.11.08", "title": "Хитреци тарашат старци, прибират им спестяванията"}
{"url": "https://www.monitor.bg:443/bg/a/view/syd-otmeni-globa-za-prodajba-na-mljako-na-ulicata-180319", "text": "300 лева административна глоба е наложена на старозагорка, която била забелязана да продава бутилка с домашно прясно мляко на улицата.  Глобата е била наложена на 10 май т.г., след като в рамките на 3 дни преди датата, на която общинските служители „хванали в крачка“ търговката, те получавали многократни телефонни обаждания от свидетел на деянията й. На 10 май униформените служители успели да видят как жената слиза от лек автомобил, провежда кратък разговор с живееща в близост купувачка и й подава 2-литрова пластмасова бутилка с бяла течност вътре. Служителите не са присъствали на разговора и не са видели дали „търговката“ получава някакви пари от купувачката. Оказало се, че автомобилът, който е ползвала за предвижване е собственост на съпруга, регистриран като земеделски производител. В крайна сметка глобата е била наложена на основание местна наредба, забраняваща този вид амбулантна търговия. Шест месеца по-късно състав на старозагорския районен съд отменя наказателното постановление с аргумента, че търговията с хранителни продукти на улицата наистина може да се окаже опасна за здравето на купувача, но размерът на глобата е несъразмерен на евентуалните вредни последици. В решението си от 6 ноември съдът отбелязва, че законът дава възможност вместо парична санкция при първо подобно провинение на виновния да бъде направена забележка.  ", "date": "2019.11.08", "title": "Съд отмени глоба за продажба на мляко на улицата"}
{"url": "https://www.monitor.bg:443/bg/a/view/bylgarija-i-oshte-8-dyrjavi-iskat-vyvejdaneto-na-aviacionen-danyk-180324", "text": "България, заедно с 8 други европейски страни, предложи на Европейската комисия да бъде въведен единен авиационен данък в Европейския съюз (ЕС). Причина за това е голямото количество въглеродни емисии, с които самолетите замърсяват въздуха, съобщи Reuters. В писмо до зам.-председателят на Европейската комисия Франс Тимерманс, финансовите министри от Холандия, Франция, Германия, Италия, Люксембург, Швеция, Белгия, Дания и България призоваха да бъде създадена „някаква форма на авиационен данък“. Германия вече наложи подобен данък и според немският финансов министър Олаф Шолц той може да послужи като модел за такса, която да важи на територията на ЕС. „Немският авиационен данък се е доказал и може да послужи като модел за Евросъюза за по-голямо опазване на климата“, коментира Шолц, цитиран от световната агенция.  Според 9-те страни данък, с който „замърсяващият плаща справедлива цена за използването на въздушен транспорт“ е необходим, за да се справим с промените в климата. Към момента транспортът е единственият сектор в ЕС, в който има увеличени емисии. „Спрямо останалите начини за придвижване, цените във въздушния транспорт не са формирани добре“, пишат още в писмото си страните-членки като изброяват всички предимства, от които се възползва секторът, включително липса на акцизи и на ДДС при международни полети. По-високите данъци за замърсяващи индустрии са повод за горещи дебати сред страните от ЕС. Част от плановете на Европейската комисия е въглеродните емисии да се намалят наполовина до 2030 г. През юли Франция въведе данък на авиокомпанниите, които излитат от летищата й, за да може да се помогне на околната среда. Националният авиопревозвач Air France обаче не подкрепи идеята, защото според нея това ще намали конкурентоспособността й и ще добави още 60 млн. евро разходи на година. Швеция също въведе данък през 2018 г., а Холандия планира да направи същото догодина в случай, че не се стигне до съгласие в ЕС преди това. „Надяваме се, че с предприетите действия, този важен въпрос ще започне да се дискутира в Европа“, каза холандския финансов министър Менно Снел.", "date": "2019.11.08", "title": "България и още 8 държави искат въвеждането на авиационен данък"}
{"url": "https://www.monitor.bg:443/bg/a/view/finansovata-inspekcija-proverjava-shumenskoto-vi-k-180302", "text": "Държавната финансова инспекция ще проверява извънредно ВиК-Шумен дали са извършени нарушения в дружеството. Проверката ще бъде възложена от финансовият министър Владислав Горанов заради твърденията на депутата от левицата Иван Иванов. По време на парламентарния контрол Иванов обяви, че през годините \"определени управители са си позволили да извършват безобразия\" в дружеството. Левият народен представител зададе въпрос към Горанов дали има политика на подопечното му министерство за финансиране на закъсали ВиК дружества с мажоритарно участие на държавата. Финансовият министър коментира, че секторът изпитва трудности заради натрупани инфраструктурни проблеми и лошо управление през определени периоди. \"Финансовото министерство няма механизми да покрива загубите на дружествата\", каза Горанов. По думите му част от ВиК операторите са в добро състояние, като Бургас, за разлика от Добрич, затова трябва да се помисли за холдингова структура, която да помага за балансирано преразпределение. \"Би могло да се помисли и за твърда компонента на питейната вода, която да се инвестира в инфраструктурата\", предложи още Горанов.", "date": "2019.11.08", "title": "Финансовата инспекция проверява шуменското ВиК "}
{"url": "https://www.monitor.bg:443/bg/a/view/otkriha-kosti-ot-zubyr-kamila-i-turuk-v-krepostta-rusokastro-180306", "text": "Камили са се разхождали между стените на крепостта Русокастро през Средновековието. Това става ясно от изготвения доклад за животинските кости, открити при разкопките през 2019 г. Автор на изследването е бургаският зоолог д-р Георги Рибаров. След изненадващите находки преди две години, когато бяха намерени останки от тур, или диво говедо, този сезон археолозите се натъкнаха на кости от европейски зубър, известен още като европейски бизон. Той достига тегло до над 1 тон и дължина над 3 метра, обясняват еспертите.  Особено важни са намерените останки от камила, вероятно едногърба. Досега от периода на средните векове от България са известни подобни останки единствено от крепостта Туида край Сливен. От римския и късноантичния период са откривани кости от камили само в Кабиле, при дн. Ямбол, и Никополис ад Иструм, до дн. Велико Търново. Според д-р Рибаров откритата камилска кост в Русокастро показва значението на средновековния град като търговско средище, тъй като през средните векове камили са се използвали единствено за керванна търговия и по-рядко – при пътуващите циркове. \"От дивите бозайници са открити благороден елен, елен-лопатар, чакал, лисица, дива коза, вълк, дива свиня, див заек. Важни са останките от дивата коза – вид, който обитава високите части на планините и е особено труден за ловуване. От дивите птици са открити кости от колхидски фазан, яребица, кеклик, голяма дропла, сив жерав, лебед, черноврат гмурец, патица лопатарка,скален гълъб, голяма бяла чапла, обикновен мишелов. Костите от ястреб-мишелов вероятно трябва да се свържат с отглеждането им като животни, с които благородниците са ловували\", разясняват още специалистите. Домашните бозайници през средните векове са представени с домашна свиня, овца, коза, кон, магаре, катър, муле, куче, котка, говедо, бивол. Най-много са костите от домашно прасе, следват тези от овца и от коза. Домашните птици са представени от кокошка, патица, гъска. Доминират, и то чувствително, костите от кокошки, сочат данните от анализа.  Особен интерес представляват останките от водните обитатели. Сред морските видове са есетра и паламуд, като последния е достигал до 2.5-3 кг. Освен тях, са открити и черупки от паури, зелен морски рак и четири вида морски миди. От сладководните обитатели са документирани каракуда, шаран, сом, бяла риба, сладководна мида. Открити са и останки от два вида сухоземни костенурки, които обитателите на крепостта са консумирали изпечени заедно с черупките. Анализът на резултатите от проучването очертава рамките на природната среда, в която са живели средновековните хора. Прави силно впечатление, че над  32% от откритите кости са на диви животни. Според изследователите това означава, че една трета от обичайното меню на обитателите на замъка е било от дивеч.  ", "date": "2019.11.08", "title": "Откриха кости от зубър, камила и турук в крепостта Русокастро"}
{"url": "https://www.monitor.bg:443/bg/a/view/neti-se-diplomira-s-otlichie-180325", "text": "Антоанета Добрева, по-позната на широката публика като Нети, се дипломира с отличие от Националната Музикална Академия „Проф. Панчо Владигеров“. Певицата завърши магистърска програма в специалност Оперета и мюзикъл. Именно тя бе посочена и като отличник на випуска, съобщи гордият й съпруг Добрин Векилов-Дони. щастлив е изпълнителят на „Уморени крила“. Добрева има вече и друга диплома зад гърба си. През 2000 г. тя завърши НАТФИЗ в класа на професор Стефан Данаилов, доцент Илия Добрев и Ивайло Христов и то отново с пълно отличие.  Към момента Нети е ангажирана с представленията на дългоочакваният спектакъл „Маркиз Дьо Сад“ , който се играе на сцената на театър „Българска армия“. В него тя влиза в ролята на съпругата на скандалния писател, шокиращ света с разюзданите си произведения (в главната роля Георги Кадурин).", "date": "2019.11.08", "title": "Нети се дипломира с отличие"}
{"url": "https://www.monitor.bg:443/bg/a/view/meril-strijp-shte-e-predsedatel-na-met-gala-2020-180321", "text": "Трикратната носителка на „Оскар“ Мерил Стрийп ще влезе в редиците на председателите на едно от най-важните модни събития през 2020 г. - Мет Гала. Това ще е първо поява на звездата от „Дяволът носи Прада“ на грандиозната вечер, организирана от Музея на изкуството „Метрополитън“. В списъка със съпредседатели тази година са още артистичният директор на „Луи Вютон“ Никола Гескиер, Ана Уинтур, Лин-Мануел Миранда и Ема Стоун. Темата на следващото издание на Мет Гала ще бъде „Относно времето: Мода и продължителност“. Със събитието ще бъде отпразнувана и 150-ата годишнина от старта на тези модни изяви. коментира Андрю Болтън, главен куратор на Института по костюмите на музея. Следващото издание на Мет Гала ще се проведе на 7 май.", "date": "2019.11.08", "title": "Мерил Стрийп ще е председател на Мет Гала 2020"}
{"url": "https://www.monitor.bg:443/bg/a/view/pomosht-ot-250-leva-shte-poluchat-nad-30-000-pyrvolaci-180309", "text": "Помощта за първокласници ще получат 31 202 семейства за 31 844 деца-първокласници, съобщифа от Агенция социално подпомагане. На 15 октомври 2019 г. приключи приемането на заявления – декларации за отпускане на еднократната помощ от 250 лева за ученици в първи клас за учебната 2019/2020 година. Помощта за първокласници се отпуска по реда на Закона за семейните помощи за деца на семействата, чиито хлапета са записани за първи път в първи клас на държавни или общински училища и средномесечния доход на всеки един от неговите членове за предходните 12 месеца е по-нисък или равен на 450 лв. Помощта се отпуска без доходен критерий за деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето.  От тази година изплащането на еднократната помощ за ученици, записани в първи клас, се извършва на два пъти, като петдесет на сто от нейния размер се изплаща или предоставя след влизане в сила на заповедта за отпускането й, а останалите петдесет на сто – в началото на втория учебен срок, ако детето продължава да учи. Това обстоятелство се проверява служебно от дирекциите „Социално подпомагане“ в страната. В случаите, когато детето не постъпи в училище или в рамките на един месец от учебната година има допуснати отсъствия от 5 учебни часа, за които няма уважителни причини, помощта ще трябва да бъде възстановена. За миналата учебна 2018/2019 година подадените заявления-декларации за отпускане на тази помощ бяха общо 36 100, а издадените заповеди за отпускане на помощта бяха 34 842 и се отнасяха за 35 550 деца, сочат още данните на АСП.", "date": "2019.11.08", "title": "Помощ от 250 лева ще получат над 30 000 първолаци"}
{"url": "https://www.monitor.bg:443/bg/a/view/napoli-sydi-igrachite-si-fenovete-iskat-da-gi-linchuvat-180307", "text": "Тежки дни настанаха за италианския „Наполи“. Отборът тръгна с амбиции за титлата, но след 11 кръга е на седмото място в Серия \"А\". Вече 4 мача воденият от Карло Анчелоти тим няма победа, а това не се хареса на темпераментните им привърженици. Около 500 от тях присъстваха на последната тренировка, като целта им определено не бе да подкрепят и надъхат играчите. По време на цялото занимание футболистите бяха псувани и заплашвани. Освен неприятностите с феновете, играчите си имат такива и със собственика Аурелио Де Лаурентис. След равенството 1:1 срещу „Залцбург“ той нареди на футболистите да не се прибират при семействата си, а да отидат на четиридневен лагер до следващия мач. Те обаче не изпълниха нареждането му, а и имаха позволението на Карло Анчелоти. Бесният Де Лаурентис се закани, че ще съди играчите за неподчинение, което ще му позволи да ореже и голяма част от заплатите.", "date": "2019.11.08", "title": "„Наполи“ съди играчите си, феновете искат да ги линчуват"}
{"url": "https://www.monitor.bg:443/bg/a/view/ministyr-kirilov-se-sreshtna-s-eksperti-ot-venecianskata-komisija-180331", "text": "Министърът на правосъдието Данаил Кирилов се срещна днес в Народното събрание с делегация от Европейската комисия за демокрация чрез право (Венeцианската комисия). Поводът за работната среща са били поисканите от българската страна в края на септември т.г. становище и препоръки във връзка със законопроекта за въвеждане на ефективен механизъм за разследване срещу главния прокурор и председателите на върховните съдилища. Експертите от комисията изразили удовлетворение, че в рамките на вчерашния и днешния ден са осъществили дискусии със заинтересованите страни по този толкова важен законопроект. На днешната заключителна среща министър Кирилов благодарил на експертите за вниманието и колегиалното отношение и ги уверил в решимостта на българското правителство да се съобрази със съветите и насоките на Венецианската комисия по темата. От своя страна експертите поканили министъра на правосъдието на следващото заседание на Венецианската комисия, което ще се проведе на 7 и 8 декември 2019 г., за да защити законопроекта за изменение и допълнение на Наказателно-процесуалния кодекс.", "date": "2019.11.08", "title": "Данаил Кирилов се срещна с експерти от Венецианската комисия "}
{"url": "https://www.monitor.bg:443/bg/a/view/biser-petkov-vyzrastnite-sa-cenni-za-pazara-na-truda-180311", "text": "Възрастните хора стават все по-ценен актив за пазара на труда, заяви по време на парламентарния контрол днес министърът на труда и социалната политика Бисер Петков. По данни на НОИ в края на 2018 г. над 197 хиляди пенсионери, получаващи лична пенсия за осигурителен стаж и възраст, продължават да работят и да се осигуряват, посочи Петков. Повишаването на заетостта сред възрастните хора е устойчива тенденция от 2012 година. По данни на НСИ заетостта при хората на възраст от 55 до 64 години нараства с 15 процентни пункта - от 45,7 процента през 2012 г. до 60,7 процента - през 2018 година. През второто тримесечие на 2019 г. коефициентът на заетост за тази група е 65 процента. Продължава да намалява безработицата сред по-възрастните - за 2018 г. коефициентът на безработица за хората на 55 и повече години е 4,4 процента. За второто тримесечие на тази година стойността на показателя за тази група е 3,5 процента, допълни министър Петков. Насърчаването на активния живот на възрастните хора и по-дългото им оставане на пазара на труда се преследва с насърчителни мерки, подчерта още социалния министър. Насърчаването на активния живот на възрастните хора и по-дългото им оставане на пазара на труда се преследва с насърчителни мерки, подчерта Петков. Той допълни, че в бюджета на МТСП за 2020 г. политиката на пазара на труда, включително и мерките за насърчаване на по-дългото оставане на възрастните хора на пазара на труда, се реализира чрез Националния план за действие по заетостта. За него в проектобюджета са предвидени 73 милиона лева, като тази сума е същата като използваната и през предходните години за тази политика. Целта е парите за 2020 г. да бъдат по-добре фокусирани и използвани по-ефективно, каза Бисер Петков. МТСП вече разработва националния план за 2020 година. Ще продължи активната работа с безработните над 50 години, като ще има специален акцент към тези без квалификация и ниска степен на образование, които са достигнали предпенсионна възраст, както и към тези, които притежават квалификация, която не се търси от работодателите. Ще се осигурят стимули за работодателите, които осигуряват заетост на по-възрастните хора. Дългосрочните приоритети в политиката по заетостта ще се определят в новата стратегия по заетостта с хоризонт до 2030 г., която се подготвя от междуведомствена работна група към МТСП.Министър Бисер Петков отново потвърди намерението на правителството стриктно да се придържа към определените през 2015 г. в Кодекса за социално осигуряване условия и изисквания за пенсиониране до 2037 година.", "date": "2019.11.08", "title": "197 000 пенсионери ходят на работа "}
{"url": "https://www.monitor.bg:443/bg/a/view/gerb-sofija-izdiga-elen-gerdjikov-za-shef-na-obshtinskija-syvet-180303", "text": "ГЕРБ-София ще предложи Елен Герджиков за председател на Столичния общински съвет (СОС). Това съобщи на брифинг избраната за общински съветник от ГЕРБ-СДС Малина Едрева. На него стана ясно още, че едно от първите предложения на ГЕРБ ще бъде сформиране на работна група за изготвяне на нов правилник за работа на общинския съвет. В нея участие ще вземат представители на всички политически партии. От ГЕРБ ще предложат преформулиране на комисиите според новите приоритети и структура на местната администрация. Ще бъде включено и предложение за публикуване на питанията към кмета, заедно с отговорите по тях, както и публикуване на решенията и поименното гласуване към тях на сайта на общината. Първото заседание на новия общински съвет ще се проведе във вторник. По традиция то ще бъде открито от най-възрастния общински съветник, който в този мандат е Грети Стефанова от Демократична България. Новоизбраните кметове и общински съветници ще положат клетва, след което ще се пристъпи към избор на председател на СОС. Процедурата се осъществява чрез тайно гласуване и интегрална бюлетина. След това се пристъпва към избор на зам.-председателите на общинския съвет, които се предлагат от всички политически групи в градския парламент, а гласуването за тях е явно. По този начин става ясен и съставът на председателския съвет, който определя дневния ред на заседанията и други важни организационни въпроси.", "date": "2019.11.08", "title": "ГЕРБ-София издига Елен Герджиков за шеф на общинския съвет"}
{"url": "https://www.monitor.bg:443/bg/a/view/syvetyt-na-es-odobri-reshenieto-za-fronteks-180305", "text": "Съветът на ЕС съобщи, че е одобрил предложението на Европейската комисия европейската гранична служба Фронтекс да разполага със запас от 10 000 служители до 2027 година. За да влезе в сила, това решение трябва да бъде официално подписано и от Европейския парламент, се уточнява в съобщението. Фронтекс ще има допълнителни възможности да оказва помощ на държавите от ЕС при опазването на границите, връщането на незаконни мигранти и сътрудничеството с чужди държави. Агенцията ще предоставя подкрепа по искане на съответната държава от ЕС или по своя собствена инициатива и със съгласието на съответната държава при връщането на мигранти, пояснява Съветът на ЕС. В съобщение на ЕК се уточнява, че Фронтекс се очаква да разполага с новите си възможности от 2021 година. Допълва се, че бройката от 10 000 служители на разположение ще бъде достигната постепенно в следващите шест години.", "date": "2019.11.08", "title": "Съветът на ЕС одобри решението за Фронтекс "}
{"url": "https://www.monitor.bg:443/bg/a/view/shefyt-na-sofijskija-rajonen-syd-iska-po-golemi-nakazanija-za-poboj-nad-prizovkari-180312", "text": "Председателят на Софийския районен съд Александър Ангелов изпрати писмено предложение до ВСС, в което иска иницииране на изменения в НК, с които да бъдат завишени наказанията за убийство и причиняване на телесна повреда на призовкар при или по повод изпълнение на служебните му задължения. Ангелов съобщава на кадровиците на Темида, че на 27 октомври т.г. призовкар в СРС е бил пребит жестоко в опит да връчи съдебни книжа. Служителят посетил адрес, при което му бил нанесен побой с ритници и юмруци изключително в главата – лицето, слепоочието и тила, не само от човекът, който отказал да получи призовката, но и от други хора. Във връзка със случая са сезирани Софийска районна прокуратура и полицията, В предложението си до ВСС председателя на СРС подчертава, че при ежедневната работа на призовкарите съществува опасност те да пострадат. \"В Софийски районен съд работят близо 100 призовкари, които ежедневно посещават адреси на територията на град София и околностите, с цел връчването на огромен брой призовки, съобщения и книжа. С оглед на това и предвид, че същите следва да посещават адреси на различни лица, част от които и агресивно настроени, считам, че е налице изключително завишена опасност тази категория съдебни служители да пострадат при изпълнение на служебните си задължения. Предвид изложеното смятам, че се налага регламентирането на завишена наказателно-правна защита на живота и здравето на призовкарите, аналогична с тази на други категории лица, като се отчете, че тези съдебни служители попадат постоянно в абсолютно незащитена среда. Дейността на призовкарите е важна част от правораздаването и без нея съдиите не могат да осъществяват вменените им от Конституцията задължения\", пише съдия Ангелов. ужасът, който е преживял. „На 27 октомври трябваше да връча призовка на гражданин в кв. „Ботунец“ 2 по гражданско дело за длъжник. Беше неделя, правим го в почивните дни, за да открием хората. Почуках на вратата на апартамента, отвори жена и ми каза: „Човекът е долу пред блока“. Слязохме с нея и там попаднах на тълпа роми. От нея излезе агресивен мъж със застрашителен поглед и каза: „Аз съм човекът. Я ела да ти кажа нещо. Ти защо чукаш в 9 часа по вратите?“. Погледнах си часовника и казах, че е 18,50 ч. В следващия момент мъжът замахна и ме удари в лицето, паднах на земята и последваха ритници и бой с юмруци само в главата ми. Биха ме този мъж и още 3-ма от тълпата. Останалите стояха и гледаха. По някое време чух женски глас да казва: Започнах да ги моля да спрат и казах, че си тръгвам“. След около минута още ритници те се поотдръпнаха и аз станах от земята. Мъжът, на когото трябваше да дам призовка, приближи към мен и каза: \"Махай се оттук. Повече да не си стъпил“, след което ми подхвърли стъпканите документи. Взех си раницата, отдалечих се и се обадих на тел.112“, разказа Цоков. Той е с кръвонасядания по лицето, счупен зъб, синини, ожулвания и комоцио. „Все още ме боли главата и ми се вие свят“, каза младият мъж. Той сподели, че познава част от хората в тълпата, тъй като и друг път е връчвал призовки там. „Знаят, че съм коректен, но докато ме пребиваха, те бяха безмълвни зяпачи“, допълни Цоков. \"92-ма призовкари в СРС връчват дневно между 3000 и 5000 призовки. В месеца има по няколко случая на вербална и физическа агресия. Имаме уреди предпазващи от кучета, но не и от хора\", съобщи шефът на службата Мария Пенева. ", "date": "2019.11.08", "title": "Шефът на Софийския районен съд иска по-големи наказания за побой над призовкари"}
{"url": "https://www.monitor.bg:443/bg/a/view/sofijamed-s-bezplaten-skrining-za-diabet-pri-bremenni-po-sluchaj-svetovnija-den-za-borba-sys-zaboljavaneto-180308", "text": "По случай Световния ден за борба с диабета-14-ти ноември, университетска болница „Софиямед“ и Клиниката по ендокринология и болести на обмяната организират безплатен скрининг за ранна диагностика на Захарен диабет при бременни жени. Инициативата е част от дългосрочната стратегия на Клиниката по ендокринология към УМБАЛ Софиямед, а именно да информира, да обучава и да полага усилия за ранно откриване на ендокринни нарушения при бременни жени и особенно тези, които са в риск от диабет или заболявания на щитовидната жлеза. Университетска болница „Софиямед“ кани всички бременни дами да се включат в скрининга за ранно откриване на Захарен диабет чрез обременяване с глюкоза на гладно. Ще бъде извършено допълнително и безплатно изследване на хормони на щитовидна жлеза и ехография, както и на нивото на витамин Д. Изследванията ще се проведат на 14  ноември от 8:00 ч. в БЛОК 2 на УМБАЛ „Софиямед“, ул.“Димитър Моллов“ 10, IV ти етаж. Необходимо е предварително записване на тел. 0888 49 28 66.", "date": "2019.11.08", "title": "„Софиямед“ с безплатен скрининг за диабет при бременни по случай Световния ден за борба със заболяването"}
{"url": "https://www.monitor.bg:443/bg/a/view/rodno-npo-vryshta-bylgarite-u-nas-s-onlajn-platforma-180291", "text": "Родна неправителствена организация ще връща живеещите в чужбина българи у нас. Това ще стане чрез онлайн платформа, която ще свързва сънародниците ни от чужбина с родния бизнес като така ще се представя възможностите за кариерно развитие в различни части на България, съобщават от БТА. Инициативата \"Bulgaria wants you\" ще започне в началото на 2020 г. като освен информация за свободни работни позиции, тя ще дава и административна помощ при завръщане в конкретен регион. Ще бъде наличен и калкулатор, който ще дава информация за С него българите в чужбина ще могат да сравнят областта с държавата, в която пребивават. Инициативата бе подкрепена и от Министерството на икономиката и Изпълнителната агенция за насърчаване на малките и средните предприятия (ИАНМСП). В присъствието на икономическия министър Емил Караниколов между ИАНМСП и Движение \"Национална кауза\" ДНК, на което е и проектът, бе подписано споразумение, с което агенцията ще помага за разпространението на информация относно кампанията.", "date": "2019.11.08", "title": "Родно НПО връща българите у нас с онлайн платформа"}
{"url": "https://www.monitor.bg:443/bg/a/view/17-godishen-prebil-obshtinski-syvetnik-v-strelcha-180289", "text": "17-годишен младеж е пребил общински съветник в Стрелча в нощта след балотажа на местните избори. Това съобщи говорителят на пазарджишката Областна дирекция на МВР Мирослав Стоянов. За инцидента първи информира новоизбраният стар кмет на средногорската община Стойно Чачов на пресконференция на АБВ в столицата, но от полицията тогава заявиха, че нямат информация за подобен случай. Нямало и подадени жалби в полицейския участък в Стрелча и в Районното управление на МВР в Панагюрище, но шефът на пазарджишката областна дирекция комисар Ивайло Тишев разпореди незабавна проверка по повод на публикациите. Разследването е установило кой е пострадалият общинар- 36-годишният И.Т., който след срещата си с органите на реда пуснал жалба. Той разкрил пред униформените кой му е посегнал и така полицаите стигнали до 17-годишния тинейджър. След направените разпити и на двамата разследващите констатирали, че съветникът е предизвикал скандала, довел до побоя от младежа. По случая следва да се произнесе Районната прокуратура в Панагюрище.", "date": "2019.11.08", "title": "17-годишен пребил общински съветник в Стрелча"}
{"url": "https://www.monitor.bg:443/bg/a/view/toto-pechalbi-tiraj-89-180290", "text": "„6 от 49“: Числа - 1, 9, 20, 33, 35, 40. Печалби: 6 – няма, 5 – 8 по 3038,30 лв., 4 – 363 по 67,00 лв., 3 -7557 по 4,50 лв. ДЖАКПОТ: 2 288 173,21 лв.  Числа - 3, 6, 12, 16, 17, 22. Печалби: 6 – няма, 5 – 9 по 1058,40 лв., 4 – 358 по 26,60 лв., 3 – 5000 по 2,70 лв. ДЖАКПОТ: 544 954,75 лв.  I теглене: 16, 21, 23, 28, 31. Печалби: 5 – няма, 4 – 177 по 194,80 лв., 3 – 5907 по 7,70 лв. II теглене: 1, 3, 8, 13, 22. Печалби: 5 – 1 по 20 844,10 лв., 4 – 301 по 79,90 лв., 3 – 7344 по 4,80 лв.  Позиция - 3, 4, 5; цифра – 8, 8, 0. Печалби: 3 – 5 по 5654,80 лв., 2 – 1132 по 25,00 лв. ДЖАКПОТ – няма.  Числа - 11, 39, 44, 48, 50; Зодия 6 – Дева. Печалби: 5+1 – няма, 5 – няма, 4+1 – няма, 4 – 6 по 500,00 лв., 3+1 – 3 по 100,00 лв., 3 – 117 по 10,00 лв., 2+1 – 150 по 5,00 лв., 1+1 – 1003 по 1,50 лв., 2 – 1854 по 0,80 лв., 0+1 – 2116 по 1,00 лв. ДЖАКПОТ: 3 000 000,00 лв.  Година 87, месец 02, дата 27, ден 2. Печалби: I група – няма, II група – няма, III група – 2 по 181,60 лв., IV група – 1 по 227,00 лв., V група – 4 по 56,80 лв., VI група – 5 по 36,30 лв., VII група – 9 по 25,20 лв., VIII група – 24 по 7,60 лв., IX група – 34 по 8,00 лв., X група – 57 по 5,60 лв., XI група – 156 по 2,30 лв., XII група – 190 по 2,40 лв., XIII група – 450 по 2,10 лв., XIV група – 1142 по 1,40 лв., XV група – 2086 по 1,20 лв. ДЖАКПОТ: 18 450,52 лв.  ", "date": "2019.11.08", "title": "Тото печалби, тираж №89"}
{"url": "https://www.monitor.bg:443/bg/a/view/do-septemvri-blizo-8-mln-chujdenci-sa-posetili-bylgarija-180288", "text": "Над 7.8 млн. чуждестранни туристи са посетили България за първите девет месеца на 2019 г. Това каза министърът на туризма Николина Ангелкова по време на парламентарния контрол тази сутрин, цитирана от БТА. Спадът спрямо рекордната 2018 г. е едва 0.8%. По време на изказването си Ангелкова спомена и фалита на най-стария туроператор „Томас Кук“ като изтъкна, че събитието не попада под контрола на Министерството на туризма. Претенциите на засегнатите туристи към хотелиери и турфирми вече са покрити от застрахователите във Великобритания, Германия и Полша. „Усилията на ведомството минимализираха възможностите за негативни последици за имиджа на България като туристическа дестинация“, допълни ресорният министър. По отношение на коментарите, че министерството е имало информация за предстоящия фалит на „Томас Кук, Ангелкова отрече това да е така. „Това е абсолютно невярно внушение“, заяви министърът. стана ясно още от изслушването тази сутрин. Ангелкова изтъкна, че в момента са започнали редица срещи в международен план, а министерството е инициирало и мерки за преодоляване на предизвикателствата и последствията от фалита на \"Томас Кук\".", "date": "2019.11.08", "title": "До септември: близо 8 млн. чужденци са посетили България"}
{"url": "https://www.monitor.bg:443/bg/a/view/georgi-pyrvanov-uvaji-kletva-na-obshtinski-kmet-180294", "text": "Президентът на България/2002-2012 г./ Георги Първанов уважи с присъствието си тържествената клетва на новоизбрания стар кмет на община Батак Петър Паунов. Паунов, който бе кандидат на АБВ на последните избори, ще управлява родопската община за пети пореден мандат. Пловдивският митрополит Николай отслужи молебен за здраве и благополучие, след като общинските съветници, кметовете на кметствата Нова махала и Фотиново и кметът на общината положиха клетва. Областният управител на Пазарджик Стефан Мирев връчи символите на властта – ключ и кметска огърлица на кмета Петър Паунов. Вашата община има уникална природа, богата е на вековни гори и язовири, курортни места, културни забележителности, които са предпоставка за развитието на туризма, привличането на инвеститори и стимулиране на бизнеса. В исторически план Батак е българска светиня, която всички носим в сърцата си. Използвайте разумно тези дадености, развивайте местната икономика и съграждайте за идните поколения, каза в приветствието си областният управител Стефан Мирев. За председател на общински съвет Батак беше избрана Бахар Алил от ДПС. При проведеното тайно гласуване тя получи гласовете на 12 от общо 13-те съветници в общинския съвет.", "date": "2019.11.08", "title": "Първанов на клетвата на кмета на Батак "}
{"url": "https://www.monitor.bg:443/bg/a/view/angelkova-falityt-na-tomas-kuk-njama-da-sybori-turisticheskija-bransh-180293", "text": "Прави се всичко възможно фалитът на туроператора \"Томас Кук\" да не се отрази наблагоприятно на българския туристически бранш. Това заяви министърът на туризма Николина Ангелкова. По време на петъчния парламентарния контрол Ангелова отговори на въпросите на народния представител от БСП Румен Гечев за фалита на компанията и последиците за българския туризъм. \"Фалитът на \"Томас Кук\" не попада под контрола на министерството на туризма, но се вземат мерки, за да може да запази България привлекателна за туристите\" , допълни министърът. Ангелкова подкрепи твърденията си със статистика. До края на септември има над 7,8 млн. посещения от чуждестранни туристи, което показва минимален спад от 0,8% в сравнение с миналата година. Чуждестранни медийни публикации от 2017 г. твърдят, че акциите на \"Томас Кук\" не струват нищо, заяви Гечев в отговор: \"Изданието Bloomberg ги определя като \"по-евтини от тапети за стена. Дългът на компанията преди фалита възлиза на 1,6 млр. паунда, което е ясна индикация за бъдещи проблеми, които биха могли да засегнат хотелите в страната и летищата по морето - Варна и Бургас\". В отговор Ангелкова припомни отново, че през юли изпълнителният директор на фалиралия туроператор е разпространил официално съобщение, че към момента се водят преговори с китайски инвеститори с цел стабилизиране на финансовото състояние на компанията.", "date": "2019.11.08", "title": "Ангелкова: Фалитът на \"Томас Кук\" няма да събори туристическия бранш"}
{"url": "https://www.monitor.bg:443/bg/a/view/kotka-spasi-bebe-ot-padane-po-stylbite-video-180313", "text": "Видеоклип, който показва как домашна котка спасява бебе от падане по стълба, набира популярност в мрежата, като вече е събрал близо 1,3 милиона гледания. Инцидентът, според портала Caters, е станал на 31 октомври в столицата на Колумбия Богота. Видеокадрите показват как оставено без надзор бебе пълзи из стаята, и само котката се върти покрай него. В определен момент детето се приближава до ръба на стълбите. Тогава домашният любимец се втурва към него, скача на гърба на бебето и „блокира” пътя му надолу. Благодарение на това детето губи интерес към стълбите и се връща в центъра на стаята.", "date": "2019.11.08", "title": "Котка спаси бебе от падане по стълбите (ВИДЕО)"}
{"url": "https://www.monitor.bg:443/bg/a/view/pavel-i-venci-venc-se-izpovjadvat-v-upgrade-180310", "text": "Най-обичаното хип-хоп дуо у нас Павел и Венци Венц ще разголят душите си в дългоочаквания им втори студиен албум Upgrade. Тавата ще събере някои от най-личните парчета на изпълнителите, които са категорични, че с проекта си се надграждат (както се превежда името на албума им) и в личен, и в професионален план. Причината – целта на Павел и Венци, които сами пишат песните си, е да правят чиста музика, с която казват в очите на хората това, което изпитват. Между 15 и 18 парчета ще влязат в Upgrade, казаха неотдавна рапърите пред „Монитор“, като броят е изненадващо голям за родния пазар. Това не е новост за тях обаче, предвид, че 18 песни намериха място и в дебютната им тава. Кои точно ще бъдат парчетата в новия албум пък ще стане ясно в края на месеца (27 ноември), когато двамата ще направят официалната промоция на албума си. Upgrade ще се появи на бял свят точно три години, след като момчетата с безупречен нюх за рими се разписаха с първия си албум – Setaabrat.", "date": "2019.11.08", "title": "Павел и Венци Венц се изповядват в Upgrade"}
{"url": "https://www.monitor.bg:443/bg/a/view/uchenichka-v-bolnica-sled-poboj-s-vrystnichka-180298", "text": "17-годишно момиче от Варна попадна в болница след жестока саморазправа със съученичка от Варненската хуманитарна гимназия. Родителите на пострадалата девойка са подали жалба до Инспектората във Варна, откъдето са разпоредили проверка по случая, съобщи началникът на РУО-Варна, Венцеслава Генова. Тя допълни, че от самото учебно заведение до момента не е постъпвал сигнал за сбиването. Инцидентът е от 6 ноември, когато две момичета от различни класове разменят в междучасието остри реплики пред училището. Според родителите на пострадалата 11-класничка, тя е била подложена на словесна атака, психически тормоз и унижения, а след конфликтът отвън, нападната от другото момиче и нейна приятелка. След побоя потърпевшата била отведена в болница с наранявания. Според свидетели на случилото се обаче, истината е друга и жертвата е провокирала конфликта. Ето какво споделя ученичка от същото училище в личния си профил във Фейсбук: „Пълни лъжи, изречени от устата на непълнолетно зависимо от наркотици момиче, опитващо се да се изкара жертва на насилие, което тя причинява на двете „побойнички“. Заплахи, психически тормоз в продължение на седмица, заплахи, физически тормоз от самата нея и нейния приятел с криминално досие“, пише тя. В момента пострадалата е настанена във варненска болница няма опасност за живота ѝ, но все още се очакват резултати от направените изследвания. Според майката на битото момиче, в ученическата драма се намесил пълнолетният приятел на другата единадесетокласничка. Той се появил пред училището и започнал да заплашва и изнудва пострадалата, за да се обади на приятеля си, за да си уговори среща с него. След това той започнал да притеснява него и баща му. Камери от близкия магазин са запечатали грозната битка. По думите на майката на битото момиче пред budnavarna.bg е нападнато вербално от две момичета по време на междучасието. Дъщеря ѝ ги замерила с цигара, а те започнали да я ритат. Техни съученички са се опитали да ги разтърват, но в момента, в който се обърнала, те скочили върху гърба ѝ и започнали да я удрят по главата. На инцидента е След инцидента пострадалата влиза в час, а ръководството на учебното заведение е уведомено за него. Следва разговор и с училищния психолог. Сигнал в полицията за конфликт между две ученички на територия, извън училището, е получен в следобедните часове в сряда, твърди “Нова Варна”, като се позовава на информация от пресцентъра на ОД на МВР – Варна. Участничките в него са установени. С тях ще работят инспектори от Детска педагогическа стая. Работи се по изясняването на случая. Заместник-директорът Деско Николов е потвърдил пред Нова Варна за случая с побоя. Той обясни, че бащата на битото момиче е инициирал среща в дирекцията, след която са се уговорили да бъде насрочена среща между родителите и замесените, за да се изслушат всички страни и обстоятелства, довели до агресията. Ще бъде проведено и заседание на Съвета. Той е категоричен, че учебното заведение прави всичко възможно, за да се грижи за учениците си. Родителите от своя страна се надяват, че случаят няма да бъде потулен, а детето им ще може да посещава часовете без страх.", "date": "2019.11.08", "title": "Ученичка в болница след побой с връстничка (ОБНОВЕНА)"}
{"url": "https://www.monitor.bg:443/bg/a/view/evroparlamentyt-shte-izslusha-novite-komisari-na-14-noemvri-180296", "text": "Европейският парламент съобщи, че ще изслуша на 14 ноември новопредложените за еврокомисари от Унгария, Румъния и Франция. Предварителната оценка дали предложените отговарят на изискванията срещу конфликт на интереси ще бъде дадена на 12 ноември, се уточнява в съобщението. ЕП отбелязва, че едва след положително становище на правната комисия може да се пристъпи към същинския изпит. На 21 ноември ще бъде взето окончателно решение дали изслушванията са били успешни, за да може евродепутатите да пристъпят към гласуването на целия състав на Европейската комисия с председател Урсула фон дер Лайен. Предвижда се гласуването в пленарната зала в Страсбург на цялата комисия да се състои на 27 ноември, а за избора на новата ЕК е необходимо обикновено мнозинство от подадените гласове, пояснява ЕП.", "date": "2019.11.08", "title": "Европарламентът ще изслуша новите комисари на 14 ноември "}
{"url": "https://www.monitor.bg:443/bg/a/view/gael-bonel-sanches-bylgarija-e-sred-naj-dobrite-dyrjavi-za-pravene-na-biznes-v-evropa-180297", "text": "Продуцентът с испански корени ще снима филм за Космоса у нас -Много съм горд, че направихме колекцията Heroïca Tempus. За съжаление в последните години индустрията за производство на часовници тъпчеше на едно място. Едни и същи модели от различни брандове. Никаква еволюция. И когато нещо малко по-различно се случи, това означава еволюция за механизмите на часовниците, за външния вид – повече злато, повече диаманти и т.н. Но всичко в една линия. Затова аз реших да направя нещо съвсем различно, нещо оригинално. Не съм в тази индустрия, но исках да опитам и да направя нещо иновативно и да вкарам нещо ново в тази индустрия. Това съм аз. Когато правя бизнес винаги се опитвам да правя нещо ново, иначе не съм заинтересован. Така че се чудех какво мога да направя. Първоначално забелязах, че повечето хора, повечето ми бизнес партньори, имат скъпи часовници и те са много горди да ги носят и да говорят за тях, да ги показват. Разговорите винаги бяха едни и същи - „Виж, какъв златен часовник имам“ или „Виж какъв механизъм има“. Исках да им предложа нещо, което да ги кара да се чувстват много горди. Нещо, за което те могат да говорят по различен начин. Замислих се дали да не сложа част от известна картина в часовника, но това се оказа невъзможно, защото той е твърде малък и нямаше да изглежда добре. Малко по-малко, след като направих проучване сред хората, които обичат часовници, разбрах, че имат страст към тези аксесоари, но не само към тях, а и към историята. И си помислих, че мога да сложа нещо, написано от любимите им персонажи от историята, което да ги провокира да се гордеят. А какъв по-добър символ за един човек от неговия подпис. Той го представя. И нямаше по-добра идея от това – да сложим истински подпис на историческа личност вътре в часовника. Това е част от историята. -Това е много добър въпрос. Харесвам тази част от историята. Наполеон се е опитвал да внесе нещо ново. Той е имал гигантски идеи. Не казвам, че всичките са били страхотни, защото той е убил много хора. Няма как да се говори за която и да е война от положителна гледна точка. Но все пак не можем да отречем, че той е голяма историческа личност. Когато пътувам и се срещам с хора по света, те ми казват, че свързват французите и Франция с Наполеон Бонапарат. Той е символ на Франция и най-добре пресъздава френската история. Затова и реших да стартирам този проект именно с него. Това беше малко опасно, защото хората или го обичат или го мразят. Няма средно положение. Но аз рискувах и го направих. -Ще го продаваме на търг. Ще представяме всеки един от часовниците един след друг на аукцион. Началната цена ще бъде 50 000 евро. Ако някой иска да си купи часовник с подпис вътре може да го поръча на сайта ни. Много е важно да се започне с цена, която да има връзка с това, което сме създали и да е реална, разбира се. Защото ние не сме направили просто един часовник с хартия отвътре, а нещо много по-сложно. Часовникът е с механизъм и да сложиш нещо такова вътре не е толкова лесно. Решихме да уважим бранда на моя партньор и той направи само един уникален часовник с много сложен механизъм. Това е разликата. Всички скъпи часовници са с меден механизъм, добър, но не брилянтен. Стандартен, с такъв се правят хиляди бройки. Това не беше нашата цел. Всеки часовник е изработен ръчно. Когато някой си купи с подписа на Наполеон, например, няма да правим втори или трети такъв. Той е само един единствен по рода си. Ако някой го купи, само той ще го има и ние ще го махнем от нашия каталог. Затова и първоначалната цена е такава. Ако някой иска часовник с подписа на Леонардо да Винчи, това е много трудно – първо да го намерим, после изработката. Струва много пари и цената ще е друга. -Когато реших да правя колекция с часовници,започнах от нулата. Нямах никаква представа с какво се захващам и какво се случва в този бизнес. Моята история е един пример, че всичко може да се случи в живота. Дори да нямаме някакъв предишен опит, трябва да се доверим на собствената си идея, да се доверим на себе си. Първоначално се свързах с много брандове, но се доверих на Кристоф Голай и мисля, че направих правилния избор. Разбира се, след това мислих и за колекция дрехи с логото. Мислех и за частици от археологически находки. Не мога да ви издам всичко, разбира се. -Да, готов съм. Това ще е проектът на моя живот. Свързан е с Космоса. Досега всичко, с което съм се захващал, ме е правило щастлив. Правил съм много луксозни неща, въпреки че не харесвам думата луксозен, предпочитам по-скоро уникален. Но мен винаги са ме вълнували въпросите – защо сме тук на тази земя, защо живеем. Винаги съм търсел отговори на тези въпроси. И докато съм ги търсил са ми хрумнали някои идеи за Космоса, които искам да осъществя. Събираме парите за това начинание много лесно и искам то да бъде акомпанирано с филм. Вече работя с филмовите студия на „Ню Бояна“ по сценария. А след това остава и да го режисираме. Много се вълнувам. -За първи път дойдох в България, за да заснема първия си филм. Историята е, че правих едно парти в Холивуд, на което един от най-известните френски режисьори ме посъветва да дойда в България и да го заснема тук, тъй като студиото на „Ню Бояна Филм“ е на световно ниво. С две думи – фантастично място. Първоначално си мислех за Румъния, въпреки че водих преговори и за България. Докато един ден един човек на име Шимон, генерален мениджър на студията в Бояна, не ми каза да дойда и да се убедя сам колко е готино, а не само да говорим по телефона. Тогава си помислих, че това е различен начин да правиш бизнес, малко странно. Но все пак реших да си купя еднопосочен билет за София. Тогава се срещнах с Шимон и той се превърна като втори баща за мен. Много добри приятели сме и в крайна сметка реших да заснема филма си в България. Доведох целия си екип от Франция и го заснехме за около три месеца. На мен ми хареса много тук и реших да остана. Да, България е една от бедните държави в Европа, но същевременно е една от най-добрите за правене на бизнес. Има възможност компаниите да растат. Мисля, че страната има възможност да се развие и то много скоро. Тя вече започна. Винаги съм бил привлечен от България, защото тя за мен е перфектната комбинация за живот и работа. Винаги като съм във Франция разказвам за България, защото е една прекрасна страна. България много ми е помогнала да стана това, което съм. И се гордея. -Да, разбира се. Точно в момента съм при семейството си във Франция, но България ми липсва, а съм едва няколко дни тук. Това е категоричен признак, че в София съм като у дома си. Обичам и Испания, все пак е моя родина. Но я напуснах, заради България. Вече 4 г съм тук и колкото и където да пътувам винаги се връщам. Много съм щастлив. Живея в хотел и колкото и да е странно на мен ми харесва. Все едно живея във фамилна къща. България има върху какво да работи още – има много дупки, но това са дребни неща. Постоянно ме питат – имаш възможност да живееш на много места по света, но ти си избрал България. Бих искал да кажа на младите в България – внимавайте, защото ако си мислите, че във Франция или Германия е много лесно. Еми не е. Да, може би там ще печелите повече, но ще трябва и да плащате повече такси. Животът там е по-скъп. Така че в общи линии е почти същото като в България. Но ще си в чужда държава, с чужд език и чужди проблеми. -Много хора си мислят, че аз обичам да пътувам и да правя партита непрекъснато. Това не е вярно. Реалността е, че моят живот е много по-прост, отколкото хората си мислят. Аз пътувам много, просто бизнесът ми го налага. През целия си живот съм пътувал, още от 14 г когато играех футбол във Франция. Много е интересно,хората искат това, което нямат. А това, което аз искам, а нямам е стабилност. Да се устроя на едно място. Засега съм се устроил в България. Искам да имам нормален и спокоен живот. Иначе спортувам, ходя на фитнес. Обичам храната – да ходя по ресторанти, но и да си я готвя. Когато готвя не мисля за нищо. Харесвам и колите, като всички момчета (смее се). Разбира се, обичам и да купонясвам понякога. Не правя партита често, но когато ги правя, винаги са запомнящи се. През свободното си време се виждам с приятели и прекарвам времето си с хора, които обичам. Имаме само един живот и трябва всеки ден да правим нещо различно.", "date": "2019.11.08", "title": "Гаел Бонел Санчес: България е сред най-добрите държави за правене на бизнес в Европа"}
{"url": "https://www.monitor.bg:443/bg/a/view/pone-3-kila-seno-na-den-za-kravata-179914", "text": "През ноември животните в говедовъдната ферма преминават към условията на зимно отглеждане, посочват от Националната служба за съвети в земеделието. Хигиената в оборите трябва да бъде на ниво, боксовете и леглата да са чисти и сухи, въздухът в обора да бъде сух и чист, без студени течения. Храненето да бъде съобразено със състоянието на животните - бременност, лактация, сухостоен период. Трябва да са подсигурени подходящи фуражи - силаж, сено, слама, царевичак, кореноплоди и др. Царевичният силаж в дажбите на кравите трябва да бъде около 5-7 кг от сухото вещество, сеното минимум 3 кг дневно, слама и царевичак – в количества до 2 кг, концентрираният фураж – 0,300 кг на литър мляко. Сухите фуражи да бъдат защитени от влага, а силажите и другите ферментирали фуражи да се съхраняват по начин, който не позволява развитието на гнилостните процеси. На животните не трябва да се дават плесенясали и замръзнали фуражи. През втория период от бременността, поради повишените нужди от енергия и протеин, овцете майки трябва да се хранят само с висококачествени фуражи. Незаменими фуражи през този период са качественото ливадно или люцерново сено, което се дава в количество 0,5-1,5 кг, концентриран фураж – 0,4-0,5 кг, а може да се включат и около 2-3 кг царевичен силаж. На овцете майки се осигурява достъп до сол и минерални смески под формата на блокчета. Да не се с изхранват плесенясали, замръзнали и нискокачествени фуражи, защото те водят до аборти при животните. Козите преминават по-трудно от пасищен към оборен начин на отглеждане. Животните губят апетит, приемат неохотно фуражите и отслабват. Затова преминаването към оборен режим на хранене трябва да става постепенно  в продължение на 10-15 дни, като всеки ден се намалява времето за паша и се извършва подхранване на животните сутрин и вечер  със сено и листников фураж. Приемането на замръзнала вода и храна води до аборти. Може да се извеждат козите на паша и през зимата при условие, че времето не е дъждовно, няма поледици и мъгли. Това се отразява благоприятно на организма, подобрява се смилаемостта на фуражите и води до по-доброто им усвояване.", "date": "2019.11.08", "title": "Поне 3 кила сено на ден за кравата"}
{"url": "https://www.monitor.bg:443/bg/a/view/divi-i-shtastlivi-s-premiera-v-london-180283", "text": "Българският филм „Диви и щастливи“ ще бъде представен официално и в Лондон. Само ден, след като стартира широкото разпространение на заглавието из страната, част от екипа на продукцията ще отпътува за английската столица. Датата на премиерата е 30 ноември, а билетите са вече в продажба. На събитието ще присъстват актьорите Александър Сано (който е и продуцент), Луиза Григорова-Макариев, Базил Айденбенц и режисьорът Мартин Макариев. Това не е всичко обаче – още на 8 декември „Диви и щастливи“ ще бъде излъчен за втори път в Лондон, като този път на терен ще бъдат идейният двигател на проекта Яна Маринова и британската звезда Айденбенц. Сюжетът на филма проследява Боряна (Маринова) и Мила (Григорова-Макариев) - две жени с обикновени професии и пречупени мечти. Нелепа ситуация ги принуждава да се справят със собствените си страхове, като се втурнат презглава в лудо приключение. Бягайки от закона, двете успяват да преоткрият себе си и да повярват във възможностите си. Филмът е по сценарий на Борислав Захариев и е сниман на най-красивите места в София, Варна, Велико Търново и Русе. Жанрът е романтична-екшън комедия. С лек и свеж тон филмът засяга темите за приятелството и любовта, за предаността, за правото на избор и за това, че всеки заслужава щастие.", "date": "2019.11.08", "title": "„Диви и щастливи“ с премиера в Лондон"}
{"url": "https://www.monitor.bg:443/bg/a/view/arestuvaha-peveca-pijt-dohyrti-zaradi-pritejanie-na-kokain-180281", "text": "Британският певец Пийт Дохърти бе арестуван в Париж, след като се е опитал да купи кокаин. Органите на реда във френската столица са задържали изпълнителят на Paradise Is Under Your Nose по време на самата сделка за придобиването на наркотика. Това се е случило в 3 ч. сутринта. Певецът е закопчан в района на площад „Пигал“, който е популярен със съмнителните си барове. У него са намерени 2 гр кокаин. Според френските медии, Дохърти е бил под влияние на алкохол и наркотици и в момента на ареста. Въпреки това не е оказал съпротива при ареста. Дохърти е арестуван многократно и преди за притежание на наркотици.", "date": "2019.11.08", "title": "Арестуваха певеца Пийт Дохърти заради притежание на кокаин"}
{"url": "https://www.monitor.bg:443/bg/a/view/kortni-koks-i-matu-peri-se-sybraha-180272", "text": "Звездите от \"Приятели\" Кортни Кокс и Матю Пери отново се събраха заедно. След като колежката им Дженифър Анистън дебютира с рекорд в социалните мрежи, като сподели кадър с всички актьори от ситкома, екранните Моника и Чандлър отново се щракнаха. написа Кокс под снимката, след което добави и реплика, типична за персонажа на Пери в \"Приятели\" - Could I BE any happier? (Бих ли могла да съм по-щастлива - букв. превод). С кадъра актьорите още веднъж потвърждават думите на Анистън, която обясни, че звездите от комедийния сериал се събират отново, за да работят заедно по нов проект. Екранната Рейчъл Грийн обясни, че все още нямат конкретна продукция предвид, но всички мислят в тази посока. Припомняме, че Анистън, Кокс, Лиса Кудроу, Мат Лебланк, Пери и Дейвид Шуимър добиха световна популярност със ситкома \"Приятели\", който дебютира на малкия екран през 1994 г. и се излъчваше в продължение на 10 години. Навръх четвъртвековната годишнина част от епизодите бяха прожектирани на голям екран. Актьорите също посрещнаха празника с новината, че искат отново да работят заедно.", "date": "2019.11.08", "title": "Кортни Кокс и Матю Пери се събраха"}
{"url": "https://www.monitor.bg:443/bg/a/view/borisov-v-jeneva-pomirenieto-e-kluchovo-za-integracija-na-zapadnite-balkani-180282", "text": "Помирението, регионалното сътрудничество и поддържането на добросъседски отношения са ключови фактори за европейската интеграция на Западните Балкани, заяви министър-председателят Бойко Борисов в речта си пред участниците в лидерската среща „Стратегически диалог за Западните Балкани“ в Женева. Според премиера Борисов, за да има стабилност и икономически прогрес и за да се промени имиджа на региона в положителна посока, старите дрязги и напрежения, както и езикът на омразата и ксенофобията трябва да останат в миналото. По думите на българския министър-председател, превъзмогването на наследството от миналото може да се случи на основата на споделените ценности като толерантност, приобщаващите действия и взаимното доверие. Премиерът Борисов акцентира върху значението на регионалното сътрудничество и посочи Берлинския процес като един от многото успешни примери в тази посока. „България доказа, че е държава-членка, която може успешно да поеме отговорност за развитието на европейския проект. Това ни дава и увереност, че със съвместни усилия ще се справим успешно и с председателството на Берлинския процес, което за нас е следващо предизвикателство“, отбеляза министър-председателят. Премиерът Борисов напомни, че догодина на страната ни предстои да поеме тази високо отговорна задача, съвместно с Република Северна Македония. Борисов беше категоричен, че като председател на Берлинския процес България ще продължава да насърчава интеграционния процес на страните от Западните Балкани, защото той е инструмент за постигане на устойчива стабилност, сигурност, мир и просперитет в региона. Министър-председателят Бойко Борисов специално се обърна към Република Северна Македония и към Албания с призив да не се отказват от усилията си по пътя към членството в ЕС. Според премиера, без да се обезкуражават те следва да продължат да работят с неотслабващ темп в посоката, която гарантира най-голям шанс за успешно развитие на целия регион на Западните Балкани, а именно - европейската интеграция. Премиерът Борисов фокусира вниманието на участниците в срещата и върху темата за бъдещето на младите хора в Западните Балкани. „Те желаят да живеят в условията на чиста околна среда, добро образование, стабилни и отворени общества и достойни работни места. Ако тези основни елементи са осигурени, младежите могат да бъдат фактор за просперитет и надежда за региона“, заяви Борисов. Според него в противен случай разочарованието на младото поколение може да доведе не само до увеличаване на „изтичането на мозъци“ и на емиграцията, но – много по-тревожно и дори опасно – до поддаване на екстремистки и радикални влияния и настроения. В заключение министър-председателят Бойко Борисов благодари на организаторите на срещата. Премиерът приветства дейността на Световния икономически форум в подкрепа на публично-частното сътрудничество в Западните Балкани. Борисов изтъкна, че тази активност се вписва и в редица от областите, в които България също работи в региона: по-добра свързаност във всичките й измерения - транспортна, енергийна, дигитална, контакти между хората, постигане на стабилност, икономически растеж и създаване на реални перспективи за младите хора от региона да се реализират в своите национални държави.", "date": "2019.11.08", "title": "Борисов в Женева: Помирението е ключово за интеграция на Западните Балкани"}
{"url": "https://www.monitor.bg:443/bg/a/view/roditeli-sybirat-pari-za-inhalatori-za-bolnica-180271", "text": "Родители събират пари, за да закупят инхалатори на детско отделение в дупнишката болница. В лечебното заведени в момента има само три такива уреди, които се използват от всички пациенти и са недостатъчни за малчуганите. За да се направят необходимите инхалации, които при пневмония и бронхити са по 4-5 на ден, бебета, деца и родители се редят на дълги опашки в коридора. „Когато лежахме с моята дъщеря в болницата инхалаторите бяха само 2 и децата стояха в студения коридор на опашка. С другите родители в случаен разговор преценихме, че не представлява никаква трудност  да съберем средства за закупуване на по един инхалатор за всяка стая”, обясни един от родителите, инициатори на кампанията пред Нова. Преди време е имало моменти, в които болницата е разполагала с 12 инхалатора, но заради честото им използване те се разваляли. „Ние постоянно се стараем да имаме максимален брой инхалатори. Заради големия оборот те се развалят”, обясни д-р Ангелова от детското отделение на лечебното заведение.", "date": "2019.11.08", "title": "Родители събират пари за инхалатори за болница"}
{"url": "https://www.monitor.bg:443/bg/a/view/novijat-kmet-na-bansko-ivan-kadev-poluchi-klucha-na-obshtinata-ot-dosegashnija-georgi-ikonomov-180284", "text": "На тържествена церемония в община Банско новият градоначалник на зимния курорт Иван Кадев се заклеи получи ключа на града от досегашния кмет Георги Икономов. Клетва положиха и новите общински съветници: „Приемам с огромно уважение и с чувство за дълг волята на съгражданите ни. Искам да ги уверя, че ще дам най-доброто от себе си и ще направя всичко възможно, за да постигнем основната цел на всяко демократично управление – подобряване качеството на живот на хората, каза в обръщение новият кмет.  Ще се стремя с действията си да отговоря на справедливите очаквания на гражданите, да зачитам техните права и обществения интерес. Обещах и неотклонно ще следвам дадената дума да бъда кмет на всички жители на община Банско. Опитът ми показва, че са нужни не много приказки, а много работа. Заедно с екипът ми ще се заемем с нея незабавно. Наред с нетърпящите отлагане действия в навечерието на зимата и подготовката за активния туристически сезон, пред нас стоят редица задачи, с изпълнението на които се ангажирахме - да преосмислим политиките в инвестиционната, социалната, културната, спортната и други сфери. Да начертаем плановете за развитие на община Банско за следващите няколко години и в по-далечна перспектива“, каза в словото си новият градоначалник Иван Кадев. „За 12 години в политиката винаги съм уважавал и защитавал демократичните принципи. А в демокрацията управлението се решава от мнозинството, отговори Георги Икономов. На местните избори част от жителите на община Банско решиха Иван Кадев да бъде кмет в този мандат. И аз днес му предадох символичния ключ на общината с надеждата правилното и динамично развитие на Банско да продължи. Но има друга част, също толкова пълноправни граждани на общината, които дадоха своя глас в подкрепа на нашата политика, нашата работа, нашата програма за управление. Представителната демокрация изисква те също да имат своя глас във вземането на решения за бъдещето. Заклех се като общински съветник днес с обещанието да защитавам развитието на града, принципите на демократично и честно управление, интересите на хората, които са ме избрали да бъда техния представител. Казвал съм много пъти, че не властта, а благополучието на Банско и неговите жители са моята най-висша цел. И ще я отстоявам без значение кое е мястото, което заемам“, каза в отговор Георги Икономов при сдаването на кметския стол.", "date": "2019.11.08", "title": "Новият кмет на Банско Иван Кадев получи ключа на общината от досегашния Георги Икономов"}
{"url": "https://www.monitor.bg:443/bg/a/view/trygna-deloto-sreshtu-34-godishen-nasilnik-ot-dobrich-180285", "text": "В Окръжен съд Добрич започна делото срещу 34-годишния Мирослав Дяков, държал в плен 20 денонощия 18-годишната Виктория. Мъжът е обвинен в извършването на три престъпления - противозаконно лишаване от свобода, причиняване на средна телесна повреда и държане на наркотици с цел разпространение. Спрямо подсъдимия е повдигнато обвинение за това, че в продължение на 20 денонощия - от 3 до 24 юли 2018 г., противозаконно лишил от свобода девойка, като я държал против волята й в обитавания от него апартамент в Добрич, а държането е извършено по начин, мъчителен и опасен за здравето й. Според обвинението, в същия период той причинил на потърпевшата средна телесна повреда, изразяваща се в причиняването на тежък анемичен синдром, който е представлявал разстройство на здравето, временно опасно за живота й. Припомняме, че докато била в дома му, Мирослав се гаврил с девойката, биел я и гасил цигари по лицето й. Държал момичето постоянно дрогирано, без храна и вода. Когато Виктория бе отведена в болницата в Добрич, опитни лекари споделиха, че не са виждали такова нещо. Девойката била обезобразена от боя, измършавяла, със сивопепеляв цвят на кожата, на ръба на живота. Била толкова наплашена, че при всеки опит да бъде докосната, подскачала от страх. Мирослав е обвинен и за това, че през периода от 23 март до 24 юли 2018 г., при условията на продължавано престъпление, без надлежно разрешително, е държал с цел разпространение високорискови наркотични вещества – марихуана и амфетамин, на обща стойност 80.10 лева. В хода на разпоредителното заседание Виктория заяви, че не желае да предяви граждански иск срещу подсъдимия и да бъде конституирана като частен обвинител в производството. Подсъдимият и неговият защитник изразиха желание процесът да премине по реда на съкратеното съдебно следствие  – с признаване на всички факти и обстоятелства, описани в обвинителния акт. Следващото заседание на делото за предварително изслушване на страните по реда на съкратената процедура е насрочено за 29 ноември 2019 г., от 9.00 часа.", "date": "2019.11.08", "title": "Тръгна делото срещу 34-годишен насилник от Добрич"}
{"url": "https://www.monitor.bg:443/bg/a/view/panagurskoto-zlatno-sykrovishte-si-idva-u-doma-za-70-ija-si-rojden-den-180287", "text": "Панагюрското златно съкровище ще се върне у дома този понеделник и ще остане до 16 декември  в специално изградената за него през 2012 г. зала-трезор в местния Исторически музей Това съобщиха от културната институция в средногорския град. През настоящата 2019 година се навършват 70 години от откриването на уникалните 9 златни съда, открити от братя Бейкови на 8 декември 1949 г. Панагюрци си спомнят 1 ноември 2010 г., когато в препълнената зала на театъра в града покойният вече проф.д-р Лъчезар Цоцорков дава публично обещание на своите съграждани, че ще направи всичко възможно, за да може уникалното Панагюрско златно съкровище да се връща за по един месец в родното си място. Пак, благодарение на усилията на Цоцорков, изпълнителен директор на медно-обогатителния комбинат „Асарел Медет“, един голям родолюбец и патриот, са направени две златни копия на съкровището-едното от тях е за Историческия музей в Панагюрище, а другото-за Националния исторически музей в София. Подписано бе и споразумение между Министерство на културата, местната община и МОК “Асарел Медет“, по силата на което тракийският шедьовър гостува в Панагюрище, където е намерено преди 70 години. Годишнината от откриването на Панагюрското съкровище съвпада с откриването на посмъртна изложба на проф. Емил Мирчев в Историческия музей в Панагюрище, посветена на личността на професора, който е участвал в изработката на двете копия на Панагюрското златно съкровище, едното от които се съхранява в музея. Предстои и провеждането на кръгла маса. При предишните гостувания на оригинала на Панагюрското златно съкровище хиляди туристи от страната и чужбина се възхитиха на уникалния тракийски шедьовър. Заедно с това те имаха и възможността да се запознаят с културно-историческото наследство на панагюрския край и съвременната визия на града като модерна и атрактивна дестинация за туристи.", "date": "2019.11.08", "title": "Панагюрското златно съкровище си идва у дома за 70-ия си рожден ден"}
{"url": "https://www.monitor.bg:443/bg/a/view/maskiran-s-pistolet-obra-banka-v-sofija-180258", "text": "Мъж с маска и пистолет в ръка обра банка в столичния квартал Сухата река тази сутрин.   Сигналът за кражбата бил подаден около 11.00 ч. навръх професионалния празник на българската полиция. Обирджията нахлул в банковия клон 20 минути по-рано и която му дала парите, а той избягал, съобщи главният секретар на МВР главен комисар Ивайло Иванов. Той заяви, че и е задигнал сумата от около 1000 лв. Министърът на вътрешните работи Младен Маринов уточни, че макар да е имало клиенти по време на престъпния акт, те, както и служителката на обекта, не са пострадали. Иванов посочи, че обирът е бил заснет от камерите, а полицаите разследват случая и са в процес на издирване на извършителя. \"Преди на професионалния ни празник взривяваха банкомати, сега е въоръжен грабеж. Явно няма да празнуват колегите, а ще работят\", коментира главният секретар на МВР. Преди около месец бе извършен друг обир на банков клон в столичния квартал „Люлин“. На 5 октомври тримата обирджии задигнаха сумата от около 175 хил. лева. Полицията залови организаторът на удара, у когото бяха намерени близо 60 000лв. и неговият съучастник – Ключаря. Останалите двама все още се издирват.", "date": "2019.11.08", "title": "Маскиран с пистолет обра банка в София (ОБНОВЕНА)"}
{"url": "https://www.monitor.bg:443/bg/a/view/borisov-shte-uchastva-v-otkrivaneto-na-magistralata-do-nish-180299", "text": "Министър-председателят Бойко Борисов ще участва утре в официалното откриване на новоизградения участък от автомагистралата от българската граница до сръбраксия град Ниш. Трасето е част от Общоевропейския транспортен коридор №10, съобщиха от пресцентъра на Министерския съвет. Премиерът е поканен на събитието от президента на Сърбия Александър Вучич. С пускането на новия участък приключва процесът по изграждането на автомагистралния път от Белград до българската граница. На територията на България Коридор №10 продължава чрез основната пътна артерия I-8, която включва изграждащите се участъци – от ГКПП „Калотина“ до Драгоман (14,5 км) и от Драгоман до Сливница (16,98 км). Предвижда се строителните дейности да завършат в края на 2021 г. Общоевропейският транспортен коридор №10 осигурява пътна, железопътна и дигитална свързаност между България и Сърбия. Откриването на сръбския автомагистрален участък ще се проведе на входа на тунел Банцарево, който се намира близо до Ниш. На церемонията  Борисов ще бъде придружаван от министъра на транспорта, информационните технологии и съобщенията Росен Желязков.", "date": "2019.11.08", "title": "Бойко Борисов на откриването на магистралата до Ниш"}
{"url": "https://www.monitor.bg:443/bg/a/view/startira-prodajbata-na-bileti-za-zamryznaloto-kralstvo-2-180286", "text": "Елза и Анна се завръщат на големия екран с нови приключения! Две седмици, преди „Замръзналото кралство 2“ да се завърти из родните киносалони, продажбата на билети вече стартира. Най-нетърпеливите фенове на анимацията, която през 2013 г. плени сърцата на малки и големи, ще могат да се присъединят към колоритните герои още на 21 ноември, когато в кината ще има специални предпремиерни прожекции на филма. Във втората част на поредицата ще станем свидетели на това как кралство Арендел, едва освободено от предишното проклятие, отново ще се сблъска с големи опасности. Елза е призована от мистериозен глас и се превръща в единствения шанс за спасение на кралството и дома си. Но дали всъщност тя няма да се окаже най-голямата опасност? Дръзкото пътешествие към миналото няма да започне без неизменното присъствие на веселата компания на Анна, Кристоф, Олаф и Свен. Режисьори на Замръзналото кралство 2 са Крис Бък и Дженифър Лий, която е и сценарист заедно с Алисън Шрьодер. Продуцент на филма е Питър Дел Веко. Ролите на български отново озвучават Надежда Панайотова, Весела Бонева, Момчил Степанов, Петър Бонев, Любена Нинова, Христо Бонин, Михаела Тюлева, Стефан Сърчаджиев – Съра и др.", "date": "2019.11.08", "title": "Стартира продажбата на билети за „Замръзналото кралство 2“"}
{"url": "https://www.monitor.bg:443/bg/a/view/ot-20-noemvri-s-oshte-6-bivshi-socstrani-shte-tyrguvame-tok-v-ramkite-na-denja-180257", "text": "България, Хърватия, Чехия, Унгария, Полша, Румъния и Словения се присъединяват към държавите, които вече участват в единното свързване на пазарите в рамките на деня – SIDC (доскоро известно като XBID), съобщиха от Електро-енергийния системен оператор (ЕСО). 19 ноември 2019 г. е целевата дата за присъединяване на втората вълна от седем държави към единното свързване на пазарите в рамките на деня, чрез започването на двата проекта за локално изпълнение (LIP 15 и LIP 16). Първите доставки се планират за 20 ноември 2019 г., уточняват от ведомството. Страните от първата вълна на присъединяване към SIDC, които вече участват в обединението, са Белгия, Дания, Германия, Естония, Финландия, Франция, Латвия, Литва, Норвегия, Нидерландия, Австрия, Португалия, Швеция и Испания. В края на 2020 г. се очаква третата вълна за присъединяване към пазарното обединение в рамките на деня. Интегрираният пазар „в рамките на деня“ ще увеличи цялостния резултат от търговията в този сегмент, чрез насърчаване на ефективната конкуренция, увеличаване на ликвидността и по-ефективно използване на ресурсите за производство в Европа. Интересът към търговията на пазарите „в рамките на деня“ ще се увеличава с нарастването на количеството непостоянно производство от възобновяеми източници. Търговията близо до времето на доставка, която се предлага от времевия сегмент „в рамките на деня“, е от полза както за участниците на пазара, така и за енергийните системи. Общоевропейското свързване на пазарите в рамките на деня е ключов компонент за осъществяването на единен вътрешен електроенергиен пазар в съответствие с европейския целеви модел.", "date": "2019.11.08", "title": "От 20 ноември търгуваме ток в рамките на деня с още 20 държави"}
{"url": "https://www.monitor.bg:443/bg/a/view/shestima-deputati-napuskat-parlamenta-za-da-stanat-kmetove-180260", "text": "Шестима народни представители ще напуснат парламента след втория тур на изборите, за да станат кметове. С най-много избрани депутати за кметове са БСП - Денчо Бояджиев ще управлява Разград, Станислав Владимиров – Перник, Пенчо Милков става кмет на Русе, а Йордан Младенов на Пещера. Депутатът от ГЕРБ Христо Грудев за втори път застава начело на общината в Асеновград. ВМРО също са с един кмет-депутат. Това е Атанас Стоянов, който спечели вота в Сандански. Новоизбраният кмет на Асеновград от ГЕРБ Христо Грудев напуска Народното събрание по време на втория си мандат, за да оглави за втори път общината. Той вече е бил градоначалник в периода 2007-2011 г. За него най-голям спомен от работата като депутат ще остане приeмането на държавния бюджет. „Среднощни заседания, понякога до ранни зори, но това нещо трябва да се случи. Създадох много контакти, много приятелства, видях как се случват нещата на ниво държава”, сподели Христо Грудев, избран за кмет на Асеновград .Грудев смята, че да си кмет е не по-лесно от това да си депутат. „За жалост колегите кметове така казват – когато нещо не върви се прехвърля на общините, но не се осигурява нужния ресурс. Това вече е ангажимент на всеки кмет да се справя със ситуацията”, допълни той. С голям ентусиазъм към предстоящите си дни на кмет тръгва от парламента Станислав Владимиров от БСП. Той успя да спечели в Перник след балотаж. „Аз съм енергичен човек и ще се чувствам далеч по-добре в местната власт. Познавам материята. Познавам работата. Доста по-динамична работа ми предстои”, коментира новоизбраният кмет на Перник Станислав Владимиров. Въпреки това и Станислав Владимиров ще остане със сантимент към парламент. „Всички спомени са ярки, Народното събрание е знакова сграда, специфична енергия има в тази сграда, така че много ярки спомени, много хубави спомени, много положителни моменти”, допълни той.. Самото освобождаване на депутатите, избрани за кметове се очаква да бъде следващата седмица.", "date": "2019.11.08", "title": "Шестима депутати напускат парламента, за да станат кметове"}
{"url": "https://www.monitor.bg:443/bg/a/view/nenujna-informacija-za-8-noemvri-petyk-180259", "text": "В Нова Зеландия се провеждат  , като при това всичко е съвсем като на истински избори с агитация и манипулации на вота. Въпросното свещенодействие, което с лекота би могло да бъде наречено „мечта на орнитолога“ се провежда от 2005 г. и целта е да се привлече вниманието към редките и измиращи видове. Гласуването, което е по идея на Кралското общество за опазване на горите и птиците, с годините става все по-масово – ако в първия вот през 2005 г. избирателите са били едва 900, то през 2015 г. те вече са били 28 000, а през миналата година са достигнали цели 48 000 души. През миналата година титлата се пада на кереру – „пияния гълъб“, който си похапва ферментирали плодове, напива се и пада от дърветата. За него са дали гласа си 5833 души. По време на изборите се използват всевъзможни похвати и технологии, характерни за политическия живот – профили на птиците в социалните мрежи, татуировки, подкрепа от страна на известни личности – политици, актьори, певци и т. н. През 2018 г. е регистрирана и първата чуждестранна намеса в изборите – за чайката Chroicocephalus bulleri са били дадени 300 гласа от един и същи IP-адрес от Австралия. Манипулацията е била открита своевременно, а гласовете – анулирани. Реториката също е достатъчно безпощадна и безогледна – например по време на предизборната кампания през 2017 г. птицата киви е наречена fat flightless f**k или тлъсто л****, което не може да лети. През тази година системата на гласуване е променена и сега всеки желаещ може да даде гласа си за 5 кандидати, а не само за един, както е било досега и в момента феновете на различните видове пингвини се обединяват, за да получат пет гласа за пингвините. С предварителните проучвания на избирателските нагласи и други похвати от областта на социологията нещата не са блестящи и резултатите от изборите са трудно предсказуеми – миналогодишният победител в момента дори не е достигнал топ-5. Птицата на годината ще бъде обявена на 11 ноември.", "date": "2019.11.08", "title": "Ненужна информация за 8 ноември - петък"}
{"url": "https://www.monitor.bg:443/bg/a/view/carevicata-naj-podhodjashta-za-kokoshkite-179913", "text": "В много от личните стопанства птиците се хранят предимно с домашно приготвени фуражни смески, а нерядко и само с два-три вида смлян фураж, главно царевица, пшеница и овес, ечемик. Готови смески се ползват по-рядко, защото цените им са твърде високи и неизгодни. Приготвянето на домашни смески за птиците трябва да става след запознаване с основните изисквания на различните видове, категории и възрасти птици и добра информация за подходящите фуражи за птиците, за максимално допустимото количествено участие в смеските за всеки от тях, за възможните взаимни замени и други. Всичко това дава възможност на стопаните да приготвят възможно най-добрите при наличните възможности в момента, пише „Агри.бг”. Царевицата е основният фураж, който се използва при храненето на птиците и на всички други домашни животни. Тя е най-добрият източник на скорбяла за птиците и е най-богата на обменна енергия в сравнение с другите фуражи. Нейно предимство е и това, че тя най-добре се съчетава с другите фуражи, които се използват при храненето на птици. Царевицата може да участва в комбинираните фуражи за всички видове, категории и възрасти птици почти без ограничения.  Пшеницата е вторият по количествено участие фураж при храненето на домашните птици, който е собствено производство. Тя има предимство пред царевицата по съдържание на суров протеин – съдържа 12 на сто срещу 9 на сто при царевицата. Има сортове, които са по-богати на протеин, който достига до 14-15 процента. При включването й в смеските тя трябва да бъде по-едро смляна и по възможност да не превишава 30-35%, особено при малките пилета. Когато пшеницата е смляна на брашно, има неприятни последици – залепване на човките, образуване на лепкави топки в храносмилателния апарат, дори запушване на клоаката. Добавката на подходящи ензимни препарати повишава смилаемостта и усвояемостта на хранителните вещества и обменната енергия в нея. Не бива да се използва „прясна” пшеница – до 40-50 дни след прибирането на реколтата.  Овесът, който се използва по-ограничено при храненето на птици, е най-богат на сурови влакнини от житните фуражи - до 12,5%. Той е сравнително богат на мазнини, които достигат до 5%. При добавката на подходящи ензими се повишава смилаемостта му. Овесът е най-подходящ като фураж за подрастващите птици и за петлите от бройлерното направление. Не бива обаче да участва с повече от 10% в смеските на малките и на млади птици и с повече от 20% в смеските за възрастни птици. По-добре е овесът да се използва след пресяване и отстраняване на плявата.", "date": "2019.11.08", "title": "Царевицата най-подходяща за  кокошките"}
{"url": "https://www.monitor.bg:443/bg/a/view/radev-v-slavjanovo-nujno-e-da-se-vyvede-mashinnoto-glasuvane-180270", "text": "600 000 недействителни бюлетини и сгрешени протоколи, множеството сигнали за сгрешен и купен вот дълбоко ерозират доверието в изборите и отблъскват гражданите от урните. От това страдаме всички и най-вече демокрацията. Не може да няма машинно гласуване в 21 век. Аргументите, че избирателите няма да се справят са несериозни. Всеки може да борави с банкомат или мобилен телефон. Това заяви в село Славяново президентът Румен Радев. Той присъства на тържествената литургия по повод Архангеловден в църквата \" Св.Архангел Михаил в Славяново. В този храм Радев е бил кръстен, а службата води старозагорския митрополит Киприан. България ще започне да просперира, когато започнем да уважаваме и спазваме законите. Оценката за професионалните качества на кандидатите за главен прокурор и техния избор са изцяло правомощия на ВСС. Нека да не спекулираме и не искам да влияем като институция с прогнозни действия. Така президентът отговори на въпрос дали ще сезира Конституционния съд за избора на Иван Гешев, ако ВСС го потвърди повторно.", "date": "2019.11.08", "title": "Радев в Славяново: Нужно е да се въведе машинното гласуване"}
{"url": "https://www.monitor.bg:443/bg/a/view/makron-podhvana-i-bosna-bila-bomba-180261", "text": "Кабинетът на председателя на председателството на Босна и Херцеговина Желко Комшич заяви, че ще покани френския посланик Джион Русин на разговори. Причината е изказване на френския президент Еманюел Макрон, че \"Босна е бомба със закъснител, която цъка до Хърватия\". В интервю за \"Икономист\" Макрон заяви и че по отношение на региона на Западните Балкани нито Македония, нито Албания са изправени пред проблема със завръщането на джихадистите. Босна обаче можела да се сблъска с това според него. \"Ако сте загрижени за този регион (Западните Балкани), първият въпрос не е нито в Македония, нито в Албания, а в Босна и Херцеговина. Босна и Херцеговина е бомба със закъснител, която цъка до Хърватия и е изправена пред проблема със завръщането на джихадистите\", коментира Макрон. Припомняме, през последните дни френският президент разбуни и духовете у нас, заявявайки, че предпочита легалните мигранти от Гвинея и Кот д'Ивоар пред нелегалните украински или български банди. Вчера той направи поредното си дръзко изказване с думите, че НАТО е в мозъчна смърт, а Европа \"стои на ръба на пропастта\". С това Макрон си навлече гнева на Ангела Меркел, но беше поздравен от Русия.", "date": "2019.11.08", "title": "Макрон подхвана и Босна - била бомба"}
{"url": "https://www.monitor.bg:443/bg/a/view/koi-sa-po-striktni-na-pytja-myjete-ili-jenite-govori-kat-180262", "text": "Спорът с катаджиите е традиция за българските шофьори. Кой обаче спори повече - мъжете или жените зад волана и дали жените катаджии са по – оправни?  Екип на NOVA потърси отговора на този въпрос навръх професионалния празник на полицията - Архангеловден. Много момчета си мечтаят да са полицаи. Оказва се, че има и момичета, които искат същото. Една от тях е мл. инспектор Йоана Йорданова. „Исках да спирам всички, които нарушават законите за движение по пътищата и да помагам на хората, когато са участници в ПТП, пострдали, на пешеходците като участници в движението. Да бъда сред хората – работата е динамична, интересна, всеки ден е различна”, сподели младата катаджийка. Тя се мести от Лясковец в Шумен, за да сбъдне мечтата си – да бъде катаджия. А както стана ясно - тя не се притеснява да спира и да глобява. „Мъжете правят повече нарушения. Жените са по-старателни,стриктни и изпълняват”, допълни мл. инспектор Йоана Йорданова. Оказва, че мъжете са и по-лесни за работа. „Повече мъжете ги възприемат като по-репресивен орган. Докато към жените подхождат малко по-снизходително и понякога по-остро като си мислят, че ще се стреснат и надделеят над самия служител. Обаче се получава грешка”, коментира мл. инспектор Йордан Жеков .   „Започват да правят някакви оправдания, но когато видят, че не отстъпваме назад, се съгласяват, примиряват се, а и аз винаги работя с колега мъж. Така че нямаме проблем – допълваме се”, разказва още мл. инспектор Йоана Йорданова. Жените зад волана обаче имат повече какво да кажат при проверка. А когато и проверяващият е жена, става интересно. Негативното отношение към катаджиите най-често е заради налаганите глоби. Инспектор Йорданова обаче смята, че полицаите не са лоши хора, а просто начинът да има ред на пътя е такъв. ", "date": "2019.11.08", "title": "Кои са по-стриктни на пътя - мъжете или жените? (ГОВОРИ КАТ)"}
{"url": "https://www.monitor.bg:443/bg/a/view/grisho-v-sofija-180246", "text": "Григор Димитров обяви, че отново ще играе за България на първия в историята отборен турнир АТР cup в Австралия през януари. Това се случи по време на извънредната му пресконференция в София, която все още върви в Гранд хотел София. \"Благодарен и радостен съм, че съм тук отнов. Тази година ми се очертава по-дълга ваканция. На АТР cup ще съм играещ капитан и съм изключително щастлив от това. Чакам да започна подготовка и се надявам  с младите момчета, които ще се включит,  да направим всичко възможно за добро представяне\", заяви Григор. За Купа \"Дейвис” обаче най-добрият ни тенисист ще решава на по-късен етап. “Купа Дейвис” вече си губи стойността. Това, че не съм играл в тази надпревара в последните години означава, че към момента предстоящата олимпиада не влиза в плановете ми. Не виждам и на кого мога да помогна на Купа \"Дейвис”, няма да подобря играта на никого, така че тя не ми е целта. Винаги оставям Купа \"Дейвис” за по-късно решение”, добави Григор. БЕЗ ТРЕНЬОР Той сподели още, че в момента е без треньор, но това не го притеснява особено. Той подчерта, че последните месеци, в които е бил сам, са били изключително полезни за него, а оказа се и едни от добрите му на корта през годината. „С Андре Агаси поддържаме контакт. Той винаги ще бъде до мен, ако се нуждая от него. С Радек Щепанек никога не сме започвали, а просто беше междинен период да видим дали можем да работим заедно. Не можехме да намерим правилната формула и да се приспособим добре – оставаме приятели“, заяви Димитров. „Аз винаги съм режисьора във филма. След като за момента взимам такива решения, мисля, че ще продължа да бъда този човек. Нищо в мен не се е променило и мисля, че съм същия човек. Никога не съм искал ранглиста или турнири, да казват кой е Григор Димитров. Искам да бъда този, който съм и мисля, че през годините съм запазил себе си и продължавам да работя в моята сфера и за моите цели. Не знам дали ще успя, но мога да се пробвам. Съгласен съм, че без треньор накрая се справих по-добре. Не съм в паника сега да намеря наставник. Винаги си мисля, че когато няма някой до мен как ще тренирам, да запазвам кортове, топки. В последните месеци се научих да правя неща, които досега не бях правил. Тази свобода ти дава да импровизираш повече. Като излезеш на корта, играеш със себе си и няма на кой друг да разчиташ. Какви ли не разговори не съм имал с мен по време на даден мач? Интересен факт е  (смее се), но без треньор няма как. Няма да бързам\", завърши темата Димитров. ЗА КОНТУЗИЯТА Григор призна, че заради болките в рамото, които го измъчваха първата половина на годината, не можел дори да вдига чаша, камо ли да държи ракета. „В Индиън Уелс се събуждах в 3 часа през нощта с болки в рамото и всяка вечер бях в болницата. Мислех си ще се отказвам ли, какво мога да променя. Едвам вдигах чаша с вода. Сутринта отивах в болница, а вечерта се връщах“. ЗА ПРОМЯНАТА Най-добрият български тенисист сподели още, че смяната на ракетата е била един от основните компоненти, които са му помогнали да подобри представянията и резултатите си в края на тенис сезона.  „Всеки компонент беше важен. Минах през много промени, но също така може би технически промених много неща в ракетата. Когато се контузих, смених я, а това ми дава свобода да пускам повече ръката. Имаше добри разигравания, така е\", започна Григор.   \"Ракетата помага във всяко отношение в този момент. В зала се играе по-различно, а настилката в Париж в мача Джокович беше много бърза. И двамата имахме добър ден, но един форхенд трябваше да го изиграя по правата, а не по диагонала, но не успях да преместя краката. Тенисът на това ниво се различава за 2-3 точки\".  „Когато си далеч от топ-нивото, което бях преди, всеки мач ти се струва, че катериш планина. Преди някой от турнирите тренирах много. Месецът преди US Open бях направил 110 километра бягане, прекарвах по 3-4 часа на корта, но нямаше резултати. С всеки изминал мач обаче набирах скорост и в един момент отново си казах, че мога да бъда сред най-добрите. И оттук идва цялата сигурност. Продължаваме\".  ДО КОГА ЩЕ ИГРАЕ \"По принцип се виждам да играя тенис в следващите 10 години, но не знаеш какво ще стане. Всеки един играч сега – Роджър, Рафа, Новак, които са на това ниво и играят, го правят поради различни причини. Мисля, че когато мина 33-34 г. трябва да намеря истинската причина да играя. Защо искаш да продължиш?\". \"Всеки е различен и има различно виждане за играта и целите. Сега моите цели са различни. Гледам да съм фокусиран и ми се иска тялото да ми позволи да играя дълго. Не всеки може да се радва на подобна кариера. Вече 10 години съм в тура и няма една цяла година, която да съм пропуснал – това е добре\", завърши българският номер 1 в тениса.  ЗА ФИНАЛИТЕ В ЛОНДОН „Не трябва да отписваме Роджър и Медведев. С Рафа сме си говорили, че никога не е печелил Лондон. Шегували сме се, че аз ще му дам моята титла, а той ще ми даде някоя негова от Големия шлем. Зверев е на такова ниво, че ако не започне добре, ще му е трудно. Циципас дебютира и знам какво е и колко може да си опасен, когато играеш за първи път. Тийм вече има пет титли, а Беретини прави сезона на живота си. Ранните мачове там са най-важни“. След срещата си с медиите в София Григор Димитров замина за Хасково, за да даде урок на млади тенис таланти от местната школа, където той е картотекиран под номер 1.", "date": "2019.11.08", "title": "Гришо в София: Ще бъда капитан на България на АТР cup (ОБНОВЕНА)"}
{"url": "https://www.monitor.bg:443/bg/a/view/prebiha-prizovkar-ot-sgs-180263", "text": "Призовкар от Софийски градски съд е бил пребит по време на изпълнение на служебните си задължения. Това съобщиха от пресцентъра на съдебната институция. Служителят е станал жертва на побой. Нанесени са му удари с ритници и юмруци в областта на главата. Нападението е извършено в момент, в който той се опитал да предаде книжа на човек, който отказал да ги вземе.  Нападателят е имал поне двама съучастници, информират още от СГС. За случилото се са информирани МВР и Районната прокуратура. Води се разследване. „В Софийския районен съд работят около 100 призовкари, които ежедневно посещават адреси на територията на град София и околностите, с цел връчване на призовки, съобщения и книжа”, уточняват от съдебната институция.", "date": "2019.11.08", "title": " Пребиха призовкар от СГС"}
{"url": "https://www.monitor.bg:443/bg/a/view/po-sledite-na-sijanieto-na-doktor-syn-180210", "text": "Да отдаде почит едновременно на книгата, дала хляб на сюжета му, както и на филма, предхождащ неговия – с тази почти непосилна задача се заема режисьорът Майк Фланаган в премиерното заглавие за седмицата „Доктор Сън“. Феновете на Стивън Кинг вече се досещат – става въпрос за екранизация на романа, продължаващ събитията от „Сиянието“. Въпреки че между Кинг и Стенли Кубрик, режисирал първата книга от поредицата през 1980 г., тлее известно напрежение (писателят споделя, че е разочарован от филма „Сиянието“ - б.а.), Фланаган успява с известна деликатност да направи своеобразен реверанс и към двамата творци. Той връща зрителя обратно в хотел „Панорама“, въпреки абсолютната му липса от романа „Доктор Сън“. Прави го с изричната благословия на автора, като именно там се разярява последната битка в лентата. Филмът „Доктор Сън“ си служи с впечатляващ каст в лицето на Юън Макгрегър, младата дебютантка в киното Кайли Кюран и Ребека Фъргюсън в ролята на Роуз Шапката. Лентата проследява порасналия вече Дани (Макгрегър), който попада в малко градче в Ню Хампшър, опитващ се да избяга от себе си, от демоните в главата си и алкохолизма си. Там той завързва телепатичен контакт с момиченцето Абра (Кюран), която разполага със сили, подобни на неговите. За да оцелее обаче тя ще трябва – с помощта на Дан(и), да се пребори с групата от „почти безсмъртни“ тъмни същества, наречена Възелът и предвождана от Роуз Шапката. Макар че рядко ще ви изправи косите от страх, „Доктор Сън“ ще ви държи под напрежение през почти всички 153 минути, колкото е времетраенето на филмът. За зрителя обаче сред най-големите изпитания ще си остане вникването в дълбочина в заглавието, особено ако преди това не се е запознал с книгата. С изключение на една-единствена сцена, която не е позиционирана като ключова за сюжета, лентата така и не обяснява защо носи името „Доктор Сън“. Макар че всички герои на екрана крият своя чар пък все пак остава лошия послевкус, че нито един от тях не е разгледан многопластово.", "date": "2019.11.08", "title": "По следите на сиянието на „Доктор Сън“"}
{"url": "https://www.monitor.bg:443/bg/a/view/avtobus-blysna-jena-tja-izpadna-v-koma-180264", "text": "71-годишна жена е настанена вчера в Отделението по реанимация на болницата в Сливен с тежки наранявания. Това съобщиха от лечебното заведение. Заместник-директорът на лечебното заведение информира, че жената е от село Млекарево и е била блъсната от автобус. Пациентката е с тежка съчетана травма на глава, гърди, корем и таз. Жената е в кома, с опасност за живота. През изминалото денонощие спешна помощ в болницата са потърсили 56 души, като от тях 30 са хоспитализирани. Извършени са 8 операции и 2 раждания.", "date": "2019.11.08", "title": "Автобус блъсна жена, тя изпадна в кома"}
{"url": "https://www.monitor.bg:443/bg/a/view/ljatoto-prez-noemvri-prodyljava-180247", "text": "През следващите няколко дни времето остава значително по-топло от обичайното за ноември. Необичаен е не периодът с наднормени температури, а неговата продължителност: на практика той продължава с месеци, а в следващите няколко дни не се очертава той да приключи. Днес облачността ще бъде променлива, като с напредването на деня ще намалява. До около обяд на места все още са възможни слаби превалявания от дъжд. В източните райони ще духа умерен и все още временно силен  южен вятър. Дневните температури остават високи за ноември - от 20 до 25 градуса в по-голямата част на страната, като само в западните и северозападни райони ще бъдат с 2-3 градуса по-ниски, до около 16, 18 градуса. През нощта ще бъде ясно. Минималните температури утре ще бъдат от 6 до 14 градуса. Утре от запад облачността ще се увеличава но ще остане без съществени валежи. Ще бъде топло за сезона, с максимални температури от 18 до 24 градуса, малко по-ниски на северозапад. В Източна България ще духа слаб вятър от юг и югоизток. В неделния ден минималните температури ще останат около 10 градуса, а дневните ще бъдат в интервала от 17 до 23 градуса. Ще има повече облаци и на места ще превали слаб дъжд.В понеделник вятърът ще се ориентира от изток-североизток и дневните температури слабо ще се понижат. Облачността ще бъде значителна, а превалявания от дъжд, предимно слаби, ще има в Югоизточна България и по Черноморието. Във вторник и сряда отново ще затопли с 3-4 градуса.", "date": "2019.11.08", "title": "Лятото през ноември продължава"}
{"url": "https://www.monitor.bg:443/bg/a/view/uristi-prezidentyt-ne-iznenada-nikogo-s-vryshtaneto-na-ukaza-180251", "text": "Президентът Румен Радев е изпълнил възможността, дадена му от Конституцията, да не подпише указа за избора на Иван Гешев за нов главен прокурор. Това заяви днес главният прокурор Сотир Цацаров. \"Президентът просто изпълни Конституцията. Конституцията дава правото, както да подпише указ, така и да върне кандидатурата. В случая той се възползва от едно от конституционните си правомощия. Аз мога да коментирам мотивите като юрист, като гражданин, но не е редно да ги коментирам, с оглед на това, че към момента съм действащ главен прокурор. Коментирам ги така: Президентът има право да върне, дори без мотиви, в конкретния случай ние чухме изложени мотиви, дали ги споделям, или не - е съвсем отделен въпрос\", коментира Цацаров. \"Благодаря на президента, защото Благодаря и на професионалната общност на прокурорите и следователите, която явно седи зад мене при този избор, защото този избор е чисто професионален, а не политически. И на последно място мога да кажа, че благодаря на целия ВСС - тези, които гласуваха за мен на изслушването, и тези, които бяха против мен, защото се проведе една открита, прозрачна, публична процедура при спазване на законовите изисквания. Процедурата продължава. Надявам се, че ВСС ще продължи по този начин - със спазване на закона и провеждане на открита и публична процедура\". Според Цацаров ВСС може да се произнесе за избора на нов главен прокурор веднага след публикуването на отказа на президента в Държавен вестник. Заедно с Гешев двамата участваха в парламента в регулярна среща с представители на Венецианската комисия. Председателят на Върховния административен съд Георги Чолаков коментира във Варна ситуацията с избора на нов главен прокурор, след връщането за прегласуване от президента. Чолаков каза още, че в понеделникът изтича срокът за оспорване на решенията от местните избори, но в някои съдилища има вече по 10-11 дела. Все още обаче не е образувано дело за касиране на избора на Йорданка Фандъкова за кмет на София. По-скоро аргументите му за връщане на кандидатурата на Иван Гешев за главен прокурор са политически. Той критикува изпълнителната власт, в лицето на министъра на правосъдието, че не е предложил алтернативна кандидатура“. Това заяви пък пред Нова телевизия бившият конституционен съдия проф. Пламен Киров. По думите му никъде не е забранено институциите, които официално го подкрепиха, да изразят мнението си за работата с него. „Има гласове, които подшушват за бъдещо действие на президента срещу ВСС“, каза още той. „Създаде се впечатлението, че президентът действа в зависимост и под натиск. По отношение на мотивите – виждате, че те се концентрират в три направления. На първо място, че няма алтернативни кандидатури. Такова изискване за процедурата няма. Не виждам с какво е нарушена Конституцията“, категоричен бе проф. Киров. „Президентът Румен Радев върна избора на нов главен прокурор за ново гласуване във ВСС. На специална пресконференция той обяви, че няма да подпише указа за назначаването на Иван Гешев. Напълно спазена е процедурата за избора на главен прокурор. Държавният глава не е длъжен да мотивира указа, но на практика той изложи кратки мотиви“, коментира пък пред bTV Димитър Узунов, бивш представляващ ВСС. При второ успешно гласуване държавният глава няма да има друг изход, освен да подпише указа за назначаване на избрания кандидат, добави той. Законът не въвежда като необходимо условие задължително участие на повече от едно лице. Следователно и процедура с един участник е законосъобразна, поясни Узунов. „Когато избирахме Сотир Цацаров за главен прокурор имаше две кандидатури. Следователно не е това истинският мотив“, на мнение е Узунов. Той допълни, че на протестите срещу Иван Гешев дори са използвани плакати от времето на Цацаров. Според него най-странният мотив на Румен Радев е относно подкрепата на МВР и ДАНС. “Да казва, че подкрепата на институциите е негатив, а липсата на подкрепа на неправителствения сектор в лицето на Българския хелзинкски комитет, да е позитив – не разбирам това“ коментира още Димитър Узунов. „Президентът не мотивира своя указ, просто изрази становище защо е отказал да подпише – заради липсата на състезателност. Но това не е достатъчно основание. Не виждам никакви нарушения на процедурните правила“. Това коментира пред БНР и Огнян Герджиков, професор по гражданско и търговско право, бивш председател на парламента и бивш служебен премиер. В предаването „Преди всички“ проф. Герджиков подчерта: „Законът предвижда правна възможност изпълнителната власт в лицето на министъра на правосъдието да издигне кандидатура за главен прокурор. Тази възможност може да се осъществи, може и да не се осъществи. Това вече е личен избор на министъра. Може би обаче това решение не е най-доброто, но то съществува“. Според Герджиков „Възможно е ВСС да върне процедурата на по-предишен етап, доколкото знам, но аз смятам, че с оглед на категоричното гласуване във ВСС първия път, резултатът ще бъде същият“, обясни той. На въпрос дали има основание да бъде питан Конституционният съд по тази тема, при положение че вече се е произнесъл по тази тема, проф. Герджиков заяви, че това би било „удар във въздуха“. Очаква се днес Висшият съдебен съвет да вземе отношение по казуса. Вчера държавният глава изрази опасения, че в процедурата по избор е участвал само един кандидат. По Конституция, президентът има право само веднъж да върне решението на ВСС. От Висшия съдебен съвет вече заявиха, че отново ще гласуват за кандидатурата на Иван Гешев и отново ще предложат на държавния глава да подпише Указ за назначаването му.", "date": "2019.11.08", "title": "Цацаров: Президентът просто изпълни Конституцията (ОБНОВЕНА)"}
{"url": "https://www.monitor.bg:443/bg/a/view/goranov-danychnite-ocenki-i-mestnite-nalozi-sa-niski-180250", "text": "\"Местните данъци в България са изключително ниски, както и данъчните оценки. Няма как с приходите от тях да се поддържа и развива инфраструктурата. Тя трябва да се финансира от имуществените данъци\". Това каза пред Нова телевизия министърът на финансите Владислав Горанов. Той не потвърди, че новоизбраните кметове на ГЕРБ ще наложат увеличение на данъците и таксите. \"Градоначалниците трябва да преценят каква политика да водят и да поемат своята отговорност. Ако решат да задържат ниски данъците и таксите, да бъдат така любезни да не се обръщат към правителството\", допълни Горанов. Той коментира и темата за бюджета за следващата година. \"Ако погледнете приходите за 2020 г. като дял от брутния вътрешен продукт, ще видите, че те нарастват, т.е. хипотезата, че залагаме по-ниски приходи, за да разчитаме евентуално на някакво преизпълнение, е несъстоятелна\", коментира Горанов. И допълни, че през следващата година ще бъдат събрани с около 3,5 млрд. лева повече. Министърът подчерта, че нито лев от преизпълнение на бюджета не може да бъде изхарчен от правителството. Ако има такива средства, то те автоматично отиват за подобряване на бюджетното салдо. \"Както върви изпълнението на бюджета, ще имаме основание да дадем коледни надбавки\", каза още Горанов. Той обясни, че за да има по-високи пенсии, работещите трябва да имат по-високи доходи. И увери, че властите работят в тази посока и \"притискат реалния сектор да следва подобна политика\". \"Няма да сме по-успешни, ако не сме по-образовани. Късно разбрахме това. Мисля, че инвестицията в образование е добра, макар и закъсняла\", завърши Горанов.", "date": "2019.11.08", "title": "Горанов: Данъчните оценки и местните налози са ниски"}
{"url": "https://www.monitor.bg:443/bg/a/view/63-ot-novite-rabotni-mesta-v-gyrcija-prez-oktomvri-sa-na-gyvkava-zaetost-180254", "text": "Близо 63% от новите работни места в Гърция през октомври са били за гъвкави форми на заетост, пише в. „Катимерини”, като се позовава на данни от системата, отчитаща нивото на трудовия пазар в южната ни съседка. Отворените работни места за 10-те месеца на годината са 161 869, което е с 6,4% по-малко от съответния период на 2018-та, когато броят им е бил 168 282. Високата структурна безработица и огромната степен на заетост в зависимост от произведения туристически продукт и включването му в сезонни професии с ниска квалификация продължават да правят гръцката икономика уязвима, което води до рекордно високи стойности в края на туристическия сезон, пише изданието. По информация от трудовото министерство на Гърция към октомври тази година са загубени 125 668 сезонни работни места в частния сектор. Това е най-лошият резултат от 2001 г. насам. Най-лошият октомври досега бе през миналата година.", "date": "2019.11.08", "title": "63% от новите работни места в Гърция през октомври са на гъвкава заетост"}
{"url": "https://www.monitor.bg:443/bg/a/view/izkustven-intelekt-pishe-sam-falshivi-novini-180253", "text": "Текстови генератор, който работи с помощта на мощен изкуствен интелект, може да пише сам фалшиви новини. Създателите му обявиха през февруари, че пълната му версия няма да бъде достъпна до публиката, но промениха решението си и сега може да бъде използван от всеки, предаде „Индипендънт“. Изкуственият интелект (ИИ) с име GPT-2 е създаден от компанията OpenAI. Той има способността софтуерно да генерира свързан текст само с няколко подадени думи или изречения. Алгоритмите на този ИИ са тренирани с база данни от 8 млн. интернет страници с текстове. Резултатите от тестовете били толкова добри, че неговите създатели първоначално решиха да не го правят достъпен в пълната му версия заради възможността за злоупотреби. Според наблюдатели този ИИ може да бъде използван от екстремистки групировки и организации, които да създават много по-убедителна пропаганда, предава Би Ти Ви. През февруари OpenAI пуснаха много ограничена версия на GPT-2 онлайн. „Поради възможността от злоупотреби с тази технология, няма да пуснем напълно обучения модел“, написаха тогава от компанията. С времето обаче те допълваха достъпния ИИ, като сега онлайн е неговият най-добре трениран вариант. В момента GPT-2 използва около 124 млн. параметри, благодарение на които създава смислени текстове. От компанията са променили решението си, защото според тях „правдоподобността му е с много малко по-добра“ от тези на предишните модели. От OpenAI се надяват, че достъпността до този инструмент ще научи потребителите онлайн как той може да бъде използван за лоши цели, както и да предизвика дискусия сред експерти за опасността от използването му.", "date": "2019.11.08", "title": "Изкуствен интелект пише сам фалшиви новини"}
{"url": "https://www.monitor.bg:443/bg/a/view/da-otgledame-salata-za-koleda-179915", "text": "В пластмасови оранжерии салатата се отглежда като уплътняваща култура - есенна или ранна пролетна. По-подходяща е есенната култура, защото оранжериите се освобождават своевременно за основната култура - ранни домати, краставици и др., съветва agrodrip-zahara.com.   Основното изискване към сорта е повишена устойчивост на по-ниски температури. На това изискване сравнително добре отговарят сортовете, посочени за отглеждане в тунели. Разсад Разсадът не се различава от салатата под полиетиленови тунели. Ако не сме отгледали, можем да си купим и готов, като най-добре е това да става от професионални производители.    Тя се състои в почистване от растителните остатъци. Обеззаразяването, торенето и оранта се извършват съобразно с изискванията на основната зеленчукова култура, а не на салатата. Преди засаждането почвата се фрезува и се оформят лехи по дължината на оранжерията, широки 100-120 см, с пътеки между тях - 50-60 см. Когато почвата е с лек механичен състав и силно водопропусклива, лехите са ниски, а на по-тежки и влагоемни почви - високи.   Салатата се засажда на 5-6 редови ленти. Разстоянието между редовете е 30 см, а в реда - 25 см. Етапна сеитба - разсадът у нас се отглежда най-често в оранжерии за уплътняване на сеитбооборота и срокът на сеитба е най-често съобразен с основната култура (домати и др.). За да има непрекъснато снабдяване на пазара с прясна салата през зимните месеци и ранната пролет, се прилага т.нар. етапна сеитба. Засаждането се извършва в предварително подготвени лехи през 15 дни, като през зимните месеци добре е засяването на семената да се извършва в щайги или табли за разсад.   Веднага след засаждането растенията се поливат гнездово. След като възстановят кореновата си система, те може да се поливат и с капкова система. Подхранват се еднократно с азотни торове. Към средата на декември, когато температурата в оранжериите спадне под минус 3-4° С, растенията се покриват с агри. Интервалът между поливките се удължава на 2-3 седмици, а поливната норма се намалява. Когато повечето растения достигнат стандартни размери, поливките се преустановяват. При поява на болести и неприятели (мана, листни въшки, бактериоза, оранжерийна белокрилка и др.) салатата се пръска със съответните препарати или природни извлеци (виж стр. 8 – б.а.). Реколта та можем да очакваме в средата на декември. Отглеждането под полиетиленови тунели е подходящо при предзимното засаждане. Избираме сортове с повишена студоустойчивост - от марулята  „Черна гюмюрджинска”, „​Жълта красавица”, „Терлана” и др., и от салатата - „Зимна маслена глава”, „Ванити”, „Бохемия”, „Ноазет”.  Подготовка на почвата За предзимно засаждане на салатата се избират площи с лека водопропусклива почва, защитени от ветрове. След почистване на площта от растителните остатъци почвата се наторява с минерални и с органични торове. Не трябва да се допуска прекомерно богат с азот агрофон, тъй като той предизвиква интензивен растеж още през есента, което понижава студоустойчивостта на растенията. След наторяването площта се изорава на 22-25 см дълбочина и се оформят високи лехи с широчина 100 см и пътеки между тях 60 см. Растеж  Салатата се засажда в края на октомври, за да може разсадът да се вкорени добре за 15-20 дни, преди да настъпят неблагоприятните климатични условия. Върху лехите се оформят 5-редови ленти с разстояние между редовете 30 см, а в реда - 25 см. Те са ограничени. До настъпване на зимата се създават условия за бавен растеж на салатата, поддържа се умерена почвена влажност, подхранва се по изключение с комбинация от азотни, фосфорни и калиеви торове в съотношение 1:1.5:2 при обща доза 25-30 кг на декар, окопава се 1-2 пъти след подхранването. Ако използвате мулчиращо фолио, може да спестите прекопаването. През февруари се подхранват еднократно с амониева селитра - 25 - 30 кг на декар, и растенията се окопават плитко. След това над тях се изграждат тунелите. Важна грижа е поддържането на почвената влажност между 70 и 80% от ППВ.", "date": "2019.11.08", "title": "Да отгледаме салата за Коледа"}
{"url": "https://www.monitor.bg:443/bg/a/view/kakvo-krie-ot-teb-mrysnite-tajni-na-vsjaka-zodija-180252", "text": "От 0 до 2 секунди отнема на Овена да избухне за нещо дребно и незначително, и то да избухне така, че хората около него да ги хване страх. Безпардонни и твърдо убедени, че са прави винаги за всичко. Дълбоко в себе си знаят, че бъркат, но никога и за нищо на света не биха си го признали. Мъжете са отмъстителни и оперирани от чувство за такт и романтика, а жените са вещомани. Той ще дойде директно при вас и ще каже, че ви иска, а след това може да ви попита за името ви и да каже своето. Тя ще изпълни дома с торби и торбички, кутийки в кутийките и ще трупа предмети до безпаметност, за да е спокойна, че всичко е подредено и притежанията ѝ са наблизо. И мъжете, и жените са чревоугодници и не обичат да харчат излишни пари, като даже може да се каже, че са малко стиснати. Те не ви слушат. По-точно чуват само това, което искат и после го подхвърлят небрежно в разговор така, че да ви стане неприятно. Често не внимават какво говорят и засягат околните с думите си. Мъжете са болезнени флиртаджии и са готови да ви наговорят куп напудрени приказки, само за да стигнат до леглото ви. Жените са разсеяни, забравят почти в момента, в който са чули или казали нещо и е трудно да бъдат обвързани в сериозна връзка. Пълни егоисти. И се хранят лошо – junk food, полуфабрикати и прекалено много захар. Казват, че раците били домошари и обичали домашния уют. По-правилно е да се каже, че раците просто не обичат да излизат никъде, а вкъщи трябва да имат някой, който да се грижи за тях, а те да му мрънкат как не са доволни от нищо. Наблюдавайте ги по-внимателно и ще видите, че животът им минава под мотото „едно напред, две назад“. Тяхната тайна – твърдо са убедени, че превъзхождат всички. Дори и да не показват голямо самочувствие, дори и да изглеждат по-кротки и смирени, те всички до един вярват, че са най-добрите и не получават нужното внимание и похвали. Разбира се, често убежденията им нямат никакво покритие и те парадират с повече, отколкото имат или пък могат, но това е другата им малка тайна. Жестоката истина за Девите е, че обичат само себе си. От там насетне хората, с които се заобикалят, трябва просто да отговарят на критериите им, за да са сигурни, че животът им ще бъде подреден и ще се развива така, както искат. Освен това са истински стиснати, особено за излишни неща като подаръци, жестове на внимание и т.н. Колкото и да се борят за всеобщата правда, да са жалостиви, милостиви и грижовни, Везните могат да бъдат изключително лоши. Те биха надминали дори пословичния гняв на Скорпиона или Овена, ако се ядосат истински. Не се подлъгвайте по доброто им поведение, искрен поглед и мила усмивка, не искате да имате враг Везна или пък да губите благоразположението им. Скорпионите са садисти. Факт. Те се опияняват от болката на другия, особено по време на секс. Също така нямат доверие на никого и вътре в себе си вярват, че всички им се присмиват, не ги харесват или пък кроят заговор срещу тях. Постоянно подлагат на изпитание лоялността на близките си, крайно пестеливи на доверие и са убедени, че никой не заслужава на 100% тяхната любов. Изневерите пък ги приемат за спорт – нещо, което им е нужно, за да поддържат добра форма. Малката мръсна тайна тук е, че няма Стрелец, който да не е изневерявал. Няма. Интересното при тях е, че колкото обичат и обгрижват партньора си, толкова и смятат, че е тяхно изконно право да се влюбят паралелно в някой друг и да изживеят увлечението си истински, без да си развалят хубавата връзка, която вече имат. За тях не е проблем да се нацелуват сутринта с един/една, после да отидат и да обичат друг/а, сякаш живеят в две различни вселени. Абсолютно интересчии. И цицомани. Не биха имали никакви угризения, ако получат висок ръководен пост, без да са квалифицирани за него, но пък им е уреден от роднина. Също така се интересуват повече от това каква заплата взима човекът, с когото сега се запознават и с какво може да им бъде полезен, отколкото това как се казва. Бракът по сметка за тях не е нищо лошо. Пълни въздухари, почти неспособни на сериозни и искрени отношения. Те ще ви кажат, че ви обичат истински и след това ще ви оставят, за да отдадат цялото си внимание на човек, с когото са се запознали вчера. Биха се оженили без да им мигне окото, стига това да не означава, че ще трябва да жертват свободата си, или пък да споделят интимния си свят с друг човек. Точно като самия им знак, всичко при тях се лее, без да се задържа много-много. Да изпадат в депресия всъщност е тяхно хоби. Както и да се отдават на алкохол или други упойващи вещества, под влиянието на които ще се чувстват като в свои води. Отделно на това на моменти може да имате чувството, че тази Риба е със сърце от лед, ако изобщо има сърце. А ако си мислите, че можете да впечатлите някой от тази зодия с подарък или сърдечен жест на внимание и той/тя ще подскочи от радост и вълнение, откажете се. С хладна усмивка ще ви кажат „благодаря“ и ще забравят за случката.", "date": "2019.11.08", "title": "Какво крие от теб: Мръсните тайни на всяка зодия"}
{"url": "https://www.monitor.bg:443/bg/a/view/borisov-vyv-fejsbuk-chestit-praznik-na-bylgarskite-policai-180255", "text": "Премиерът Бойко Борисов поздрави полицаите с професионалния им празник и отправи пожелания към всички, които днес, на Архангелов ден, имат имен ден. \"Българските полицаи успешно се борят с престъпността, контрабандата, нелегалната миграция и резултатите от тяхна работа са много добри. Благодаря им и ги поздравявам за днешния професионален празник. Честит имен ден на всички именици, бъдете живи и здрави!\", написа в официалния си профил във Фейсбук лидерът на ГЕРБ, който е бивш пожарникар, а след това главен секретар на МВР. Традиционно на 8 ноември българската полиция чества своя празник. За първи път той се чества на 21 ноември 1924 г. (ст. стил св. Архангел Михаил). Прекъснат е след 1943 г. По предложение на Националния полицейски синдикат през 1994 г. църковният празник Архангеловден е обявен за празник на Националната полиция. С Решение 38 на Министерски съвет от 29 януари 1999 г. той е обявен за Професионален празник на служителите от Национална служба \"Полиция\" на МВР.", "date": "2019.11.08", "title": "Борисов във Фейсбук: Честит празник на българските полицаи"}
{"url": "https://www.monitor.bg:443/bg/a/view/nad-266-000-imennici-dnes-vijte-koj-da-pocherpi-180256", "text": "Поне 266 000 именници трябва д апочерпят днес. Това показват данните на Националния статистически институт. според статистиката Архангеловден е един от 20-те най-големи празници в България. От тях 163 000 са мъжете, а останалите 103 000 празнуващи са дами. Най-разпространените имена пък са Ангел и Милена. Над 43 000 души носят името Ангел, а още 23 000 жени у нас са Милена. Българската православна църква почита днес паметта на Свети Архангел Михаил. Църковният празник е наричан от народа Архангеловден. Според православната църква Свети Михаил е един от седемте първенстващи ангели, стоящи винаги пред престола на Господ. Денят на Свети Архангел Михаил - военачалник на цялото небесно войнство от ангели и архангели, е вторият по значимост след Димитровден есенен празник на Българската православна църква. Архангелската закрила е необходима на вярващите в духовно-нравствения им живот и в борбата им с изкушенията. Затова светецът символизира тържеството на доброто, светлината и справедливостта. В църковната иконография е изобразен с копие в ръка, тъпчещ с краката си дявола. В българската народна традиция Архангеловден се свързва с почитта към мъртвите и душата на човека. На Свети Архангел Михаил се е паднала задачата да отделя душата на човека от тялото, затова в съботата преди празника е Архангелова задушница - една от трите големи задушници през годината. В много райони на страната на този ден се коли курбан за светеца и се правят обредни хлябове, чиято пластика напомня тази на хлябовете, приготвяни за погребение или помен. На Архангеловден българската полиция отбелязва и своя професионален празник. За първи път празникът на българската полиция се чества на 21 ноември 1924 г. По предложение на Националния полицейски синдикат през 1994 г. църковният празник Архангеловден - 8 ноември, е обявен за празник на Националната полиция. С Решение 38 на Министерски съвет от 29 януари 1999 г. църковният празник св. Архангел Михаил е обявен за Професионален празник на служителите от Национална служба \"Полиция\" на МВР. Със Закона за изменение и допълнение на Закона за МВР, приет от 40-ото Народно събрание на 22 юли 2008 г.Тържествената церемония по отбелязване на празника ще започне в София  в 9.30 часа с полагане на венци пред паметника в градинката на „Св. Седмочисленици\".", "date": "2019.11.08", "title": "Над 266 000 именници днес: Вижте кой да почерпи"}
{"url": "https://www.monitor.bg:443/bg/a/view/v-kryg-ovrata-na-kinoto-i-realnostta-180209", "text": "„А едно време какъв секс имаше...“ Репликата е на един от полицаите, поставени под светлината на прожекторите в новия филм на Стефан Командарев - „В кръг“, но всъщност – в нейните вариации, я чуваме ежедневно. Съществителното е различно според темата на разговор, но същите думи ги слушаме в кварталния магазин, градския транспорт, дори и вкъщи. Именно като огледало, поставено пред цялото ни общество, служи второто заглавие от планираната трилогия на режисьора. В ролята на навигатор през изследването му влизат шестима полицаи, патрулиращи из нощна София. Но в тях всеки зрител може да открие и нещо свое си – било то изтърканата от монетите по лотарийното билетче надежда за по-добро бъдеще или по сетните опити да За основа на сюжета на „В кръг“ служат реални разкази на органите на реда. Въпреки това не очаквайте да видите ода за униформените на екрана. Дори напротив – Командарев и Симеон Венциславов, които са автори на сценария, украсяват своите персонажи с възможно най-реалистични краски. „Хората, с които ние се срещахме, бяха наистина достойни полицаи. Тези, които искат да променят нещата, те не се страхуват от истината“, коментира пред „Монитор“ режисьорът. А ето и накратко какво се случва във филма – три двойки полицаи патрулират из нощна София в навечерието на 30-ата годишнина от падането на Берлинската стена. На фона на историческото събитие, те се готвят да регулират протестно шествие, свързано с бутането на съветски паметник. Макар че тази годишнина служи като бекграунд на всичко това, което предстои да видите на екрана, обвързването на действието с нея е разковничето, което за всеки, седнал в киносалона. „Смятам, че целта на изкуството е да постави въпросите, не да дава отговори“, обяснява Командарев. И наистина филмът му не „крещи“ в опит да ни поучава. Той просто поставя огледалото, а отговорът зависи от образа, който вижда всеки един от нас. Особено ценно за „В кръг“ е и чувството за хумор, проявено, например, в абсурдната ситуация, в която попада героят на Герасим Георгиев-Геро, тръгнал да се самозапалва пред очите на целия си блок. „Полицаи бяха с нас и по време на снимките. Когато трябваше да снимаме арестуването му, ни огледаха колко едри сме ние, уж полицаите и колко едър е той и казаха: „Да, закопчаването ще трябва да го скрием от камерата“, обясниха пред медии актьорите Стоян Дойчев и Васил Василев-Зуека. Именно те са една от трите двойки патрулиращи полицаи. Останалите се съставят от Асен Блатечки и Иван Бърнев, както и Ирини Жамбонас и Стефан Денолюбов. „Това е едно малко чудо, да имаме премиера на кино в театър“. С тези думи Командарев откри галапремиерата на „В кръг“, която се състоя в сряда вечерта в Музикален театър „Стефан Македонски“. На нея присъстваха над 700 гости, които след края на прожекцията. Сред зрителите бяха президентът на Република България Румен Радев и съпругата му Десислава Радева, режисьорите Петър Вълчанов, Виктор Божинов, Виктор Чучков – син и Яна Титова, журналистите Михаил Дюзев, Драгомир Симеонов, Емил Спахийски и Тина Ивайлова, Стефан Мавродиев, Севда Шишманова, Бедрос Халваджиян, Влади Априлов и др. Широкото разпространение на „В кръг“ в киносалоните из страната стартира от днес.", "date": "2019.11.08", "title": "„В кръг“-оврата на киното и реалността"}
{"url": "https://www.monitor.bg:443/bg/a/view/kamion-s-bira-se-obyrna-vyv-v-tyrnovo-180249", "text": "Камион с бира се обърна на пътен възел Качица във Велико Търново. Инцидентът станал тази сутрин около 8,00 часа на околовръстното на старата столица. Возилото било натоварено с пластмасови каси, пълни с бутилки тъмна бира от известна българска марка. При произшествието няма пострадали. Разпиленият на пътя амбалаж бе избутан встрани за да не пречи на движението на останалите водачи. По-късно днес той ще бъде събран и отстранен. Снимки от инцидента веднага напълниха социалните мрежи с различни коментари. \"Колко мъка и болка има в тази снимка, не е истина\", коментира един от потребителите. \"Мечтата ми  еда разчиствам подобно местопроизшествие, но заедно с обърната бира да има и палети с луканка. Няма да мръдна цял ден оттам, заклевам се\", обяснява местен зевзек. Това не е първият подобен инцидент. Преди време в самия център на града камион, натоварен с цитрусови плодове се блъсна в жилищна сграда, в която се помещава един от студентските столове на Великотърновския университет и влезе в нея. За щастие пострадали и тогава нямаше. Сред по-интересните инциденти са и тези с камиони, натоварени с тоалетна хартия, колбаси и живи пилета.", "date": "2019.11.08", "title": "Камион с бира се обърна във В. Търново"}
{"url": "https://www.monitor.bg:443/bg/a/view/cveta-brestnichka-v-detskite-zavedenija-cari-omerta-da-ne-se-zlepostavja-kolegata-180227", "text": "Без масовата имунизация рискът от епидемия става много висо, казва в интервю за \"Монитор\" председател на УС на Асоциация „Родители“ - Със сигурност не е нормално да се случва подобно нещо на места, където се отглеждат деца. Още повече, когато непрофесионалисти, които не притежават необходимите умения, изразяват собствените си емоции и са затруднени при изпълнението на задълженията си. Това не би трябвало да се случва. За мен е особено притеснително, че в детските заведения продължава да цари един вид омерта- тоест, по никакъв начин колегата да не бъде злепоставен. Въпреки че няма начин, ако един педагог или сестра в ясла крещи и се държи зле с децата, това да не се чува от колегите им. Когато има сигнал за насилие над дете, е редно да се работи с целия екип на детското заведение. Това, че конкретният учител или сестра ще бъдат уволнени, не променя факта, че всички наоколо всъщност са били съгласни това да се случва, което пък означава, че това е разбирането им за нормалност. Явно смятат, че поведението им не е скандално. Именно това мълчание, липсата на реакция от страна на гилдията в такива ситуации поражда огромното напрежение между родители и учители. Ако в детските заведения се реагира от персонала при такива ситуации, това ще помогне на педагога да намери верния я подход. Или пък веднага да заявят, че този човек не е за тази работа. Тогава няма да се чака да се случи нещо, за да се вземат мерки. Ако учителите искат родителите да имат доверие в тях, те трябва да са първите, които реагират в такива ситуации. - Разбира се, защото в огромната си част учителите са хора, които обичат децата, подкрепят ги. И когато един такъв човек трябва да бъде порицан от тях, а той е мълчаливо прикриван, това хвърля петно върху всички в гилдията. Тук е голяма ролята на учителските синдикати, тези, които защитават хората в тази сфера, за да покажат пълната си непримиримост към подобни прояви. Но не след като случаите вече са показани от медиите. - Няма как видеонаблюдението да помогне, защото контекстът на самата ситуация може да не е ясен. Когато има някакъв драстичен случай, например побой, може да се види на камерите. Но всяка една ситуация, записана на камерите, може да се тълкува по различен начин. Както при 5-годишното дете, за което не е ясно чистило ли е тоалетните или не. Може то само да е проявило желание да помага, но на камерите да изглежда като насилие. Видеото не дава отговор. Затова е важно детските градини и яслите да се отворят за родителите, да могат те да влизат вътре при спазване на правила и ясен регламент. Но трябва да имат достъп до групите, да виждат каква е атмосферата, да са част от живота там. Тогава много повече ще имат доверие и няма да има нужда от това да следим едни други. - Трябва да се променят стандартите и един педагог да отговаря за по-малко деца. Това не означава, че трябва да се намалят групите. Просто да бъдат назначени и помощник-учители и други служители. Истината е, че когато един човек трябва да работи сам часове наред с 30 деца, вероятността да си изпусне нервите и да реагира непрофесионално е голяма. Ние настояваме да се променят стандартите за физическата среда - тоест броят на децата, с които се занимава един човек. Там където децата са по-малко на брой, персоналът е много по-спокоен и няма проблеми. - Мисля, че психотестът сам по себе си може да реши нещо. Това е някаква ограничена мярка, която отразява моментно състояние. Човек може да мине без проблем психотеста, но през следващите седмици да прегрее и да реагира непрофесионално. Със сигурност трябва да се следи психичното здраве на хората, които работят с деца, да получават навременна психологическа подкрепа, а не да им се поставят етикети и да бъдат уволнявани. Може човек в дадена ситуация да е преуморен, да не може да се справи, но след известно време да покаже, че е прекрасен педагог. Раздаването на етикети не помага на никого. Затова трябва да се работи в подкрепа на психичното здраве на персонала. - От една страна да. От друга страна да се наблегне на т.нар.супервизия. Когато човек е в затруднение, да има с кого да обсъди това, да намери начин да му се помогне, не да бъде сам в това и да се срива психически. Също така да има вътрешно обсъждане между педагозите на различни ситуациите. Това е много важно, за да черпят опит и подкрепа. Повечето от тях са оставени сами на себе си. - Не съм експерт, но наблюденията ми във времето сочат, че чрез ваксините се спасяваме от болести, които в миналото са били изключително опасни и са вземали дори човешки живот. Сега дори не можем да си представим колко са страшни. Без масовата имунизация рискът от епидемия става много висок и това е изключително опасно за децата, които не могат да бъдат ваксинирани по медицински причини. Единственият начин да бъдат предпазени е колективният имунитет. Така че той може да падне, ако повече семейства откажат да ваксинират децата си. Така че това е отговорност не само към собствените ти деца, но и към другите. Все пак решението да не се допускат неимунизирани деца в ясли и детски градини е точно да бъде поддържан този колективен имунитет. - Много е страшно, когато хора, които не компетентни по даден въпрос, започнат да раздават диагнози. И се възползват от авторитета на позицията си, за да разпространяват неверни факти. Всеки родител има в себе си страхове, когато води децата си за имунизация. Но когато видиш какви са рисковете и ползите, преценяваш, че е по-добре да ги ваксинираш. Цвета Брестничка е родена през 1963 г. в Чирпан Завършила е руска филология в СУ “Св. Климент Охридски” След кратко учителстване и аспирантура се посвещава на кариерата на щастливо омъжена майка на четири деца Автор на “Лятото свършва в неделя” (стихове), “Пътешествие надолу с главата” (2014), приказки в стихове за деца, пиесата “Среща с ропотам”", "date": "2019.11.08", "title": "Цвета Брестничка:  В детските заведения цари омерта - да не се злепоставя колегата"}
{"url": "https://www.monitor.bg:443/bg/a/view/19-spad-na-prodajbite-na-dizelovi-avtomobili-180244", "text": "Сериозен спад в продажбата на нови дизелови леки коли отчита АСЕА (Асоциацията на автомобилните производителите в Европа). С 19 процента е намаляло търсеното на автомобили с нафтови двигатели в България за първите девет месеца на годината спрямо 2018-а. В Европейския съюз сривът от началото на годината е по-малък - 16,4 процента. От юли до септември 2019 г. броят на дизеловите автомобили, регистрирани в целия ЕС, е намалял с 14,1% до 1 милион бройки В резултат на което пазарният дял на дизела намалява под 30%. Четири от петте най-големи пазари в ЕС отбелязват двуцифрен спад, като продажбите на дизели в Испания са с 34,7% по-малко, италианското търсене се свива с 24,5%, продажбите във Великобритания намаляват с 20,8%, а френското търсене - с 12,6%. Германия обаче регистрира увеличение от 4,7% през последното тримесечие. Бензиновите нови возила в България за първите 9 месеца на тази година са 15 975 спрямо 14 647 за същия период на 2018-а, или 9,1% отгоре. Ако се погледне третата четвърт на годината у нас, бензиновите коли са с ръст 3,7 процента, или 4725 бройки, спрямо 4555 през същия период за миналата година. Интересен е фактът, че в Германия има намаления на търсенето през първите 9 месеца на бензинови возила с 3,1 процента, като за целия ЕС увеличението е с 3,4%. Продажбите на бензинови автомобили се \"възползват\" от този спад на търсенето на дизели, увеличавайки се с 6,1% (или 121 216 бройки) през третото тримесечие на 2019 г. Колите с бензинови двигатели сега представляват 59,5% от пазара на ЕС. Чисто електрическите превозни средства в Европа заемат едва 3,1% от общите продажби на нови автомобили в целия регион. В България до началото на октомври са продадени едва 220 чисто електрически превозни средства, като зад нас са само Литва (120), Естония (82) и Латвия (71). Въпреки скромния пазар у нас има ръст от 65,4 процента спрямо същия период на 2018-а, или 133 бройки тогава. Най-много коли на ток от страните в ЕС са пласирани в Германия - 74 542 бройки, или увеличение с 48,4 процента. Това се дължи и на държавната субсидия за електрически превозни средства, която набъбва до 6000 евро. (Виж 3-а стр.) Иначе в Европа номер 1 по продажби на електрически автомобили е Норвегия с 61 547 бройки (+18,3%). В България продажбите на плъгин хибридите са едва 39 бройки до началото на октомври, а при класическите хибриди са 1370 (+24,2%). Комбинираните екологични превозни средства с водородни клетки, на газ и метан (APV) са имали пазарен дял от 36 % в ЕС през последното тримесечие. За първите 9 месеца увелчението не е толкова голямо - 7,5 процента. По този показател - продажби на нови автомобили с фабрично монтирани газови и метанови уредби, България е абсолютен рекордьор в Европа Увеличенито до началото на октомври спрямо първите девет месеца на миналата година е 643 процента! У нас са пласирани 1800 нови коли с алтернативно задвижване спрямо 242 през 2018 година. Проучване на ACEA акцентира и върху промяната в десетилетната тенденция за намаляване на средните CO2 емисии сред новите автомобили. С понижение от 2007 до 2016 година с около 40 грама на километър, през 2017 и 2018 година от асоциацията отчитат последователни увеличения със съответно 0,3% и 1,8%. Осредненият показател за България при новите автомобили за 2018 г. е на ниво от 128,1 грама СО2 на километър при среден за Европа от 120,6 г. Така от АСЕА твърдят, че няма връзка между намаляването на продажбите на дизелови коли и вредните емисии.", "date": "2019.11.08", "title": "19% спад на продажбите на дизелови автомобили"}
{"url": "https://www.monitor.bg:443/bg/a/view/njakoi-futbolni-razsyjdenija-za-dramite-v-bfs-i-predstojashtija-kongres-180185", "text": "Като гледам ситуацията в БФС, и не знам що се сещам за „Немили-недраги“ на дедо Вазов. Виждам същия революционен плам и същото трепетно очакване на историческата промяна. Струва ми се, че и същите хъшове, които искаха да свалят султана, сега се канят да правят реформата в българския футбол. В крайна сметка ще видим същия тъжен и юмористический резултат - „Многострадална Геновева“. Бедни, бедни Боби Михайлов! Защо не се отказа още след втория си мандат, ами трябваше едни пубери „расисти“ да те изпържат като никулденски шаран? Да ви кажа ли какво ще стане? Промяна в българския футбол няма да има. Ще има няколко нови лица в ръководството на БФС, а между тях ще се набутат и доста от старите. Може би ще намалят малко уискито, и толкоз. Националите ни ще си останат последната дупка на кавала и ще прави гръмки ремита с Фарьорските острови. Едва ли ще видим скоро голям футболен форум на живо, и по-добре – защо да ни бият с „шестички“? И така ще бъде, докато всички не си сменим чипа, ако перефразираме малко царя. Ръководство, футболисти, фенове, собственици на клубове, съдии – всички, свързани с футбола у нас, се нуждаят от тотална преинсталация. Ето ви пример. Краят на годината наближава и идва една ежегодна класация в България, която е извън времето и пространството. Футболист на годината. Тя много отдавна загуби своя блясък, въпреки похвалните опити на организаторите да направят нещо като прилична церемония. Тази класация е така прашасала от своята старомодна самодостатъчност, че някои спортни редактори в медиите или не я отразяват, или я сбутват някъде до контузения капитан на индийския национален отбор по крикет. За съжаление, да си футболист на годината в България отдавна вече не е престижно отличие. Самите футболисти не обичат тази награда. Димитър Бербатов я спечели цели 7 пъти, дори в годината, когато беше закован на резервната скамейка в \"Манчестър Юнайтед\" и изобщо не играеше. Първите един-два пъти Митко идваше с кеф да си вземе наградата, после идваше с неприкрита досада, а накрая даже и съвсем не идваше. Ивелин Попов пък спечели класацията цели три пъти – повече от Гунди и Котков, взети заедно. Моите уважения към Попето, но точно по това време националният отбор, чийто капитан беше, се унижаваше с поредица от срамни резултати. А в \"Спартак\" (Москва) Ивелин записа 6 (шест) гола в 77 мача. Обидно малък голов коефицент за централен нападател. Истината е, че можем да минем и без тази награда. И да прекратим мъките на колегите от спортните отдели, които неистово се мъчат да определят кой е най-добрият футболист на България в сушави и скромни футболни години като последните. Нека само да припомним, че отличието е печелено от вече споменатите Гунди и Котков, но също така от безспорни легенди като Христо Стоичков, Димитър Пенев, Христо Бонев, Иван Колев, Асен Пешев, Стефан Аладжов, Кирил Ивков, Павел Панов, Атанас Михайлов, Стойчо Младенов, Николай Илиев, Емил Костадинов, Красимир Балъков, Трифон Иванов... Все имена, които са оставили ярка следа в историята на българския футбол, без оглед на клубни пристрастия. И изведнъж – Георги Миланов от Литекс или Попето. Ами извинявайте. Много държави, в които футболът е по-развит от това нещо, което се практикува по родните терени, изобщо нямат класации от типа „футболист на годината“. Време е да се замислим в тази посока или просто тотално да променим формата, идеята и философията на националната класация в настоящия й вид. Дори не ми се се припомня срамния факт, че през годините е имало съмнения за предрешен вот, манипулации, запалянковщина при гласуването и т.н. Време е за промяна – за доброто на българския футбол. И вместо да раздават бутафорни награди, всички деятели в тази велика игра трябва да се съберат на нещо като „кръгла маса“, ако трябва, и да решат какво ще го правим негово величество футбола. За да не се окаже, че раздаваме награди пост мортем.", "date": "2019.11.08", "title": "Някои футболни разсъждения (за драмите в БФС и предстоящия конгрес)"}
{"url": "https://www.monitor.bg:443/bg/a/view/mladejka-kozmetika-s-inovativna-systavka-za-sijajna-koja-bez-sledi-ot-umora-180245", "text": "Младите хора живеят на бързи обороти и за тях е особено важно грижата за перфектния вид да не отнема време… Недоспиването и следите от умора оставят своя отпечатък дори и върху свежата младежка кожа и тогава се налага да се търси козметика, която бързо и ефективно да възстановява нейния естествен сияен вид. Серията Youthful Perfection е разработена от иноваторите на REFAN специално за младежка кожа. Съдържащата се в нея активна съставка Early Boost PA действа на кожата също като чаша силно кафе на организма – енергизира я и я „събужда“ за отрицателно време. Това се дължи на факта, че уникалната формула на Early Boost PA  е естествен източник на таурин, който намалява признаците на умора, тонизира кожата и я прави свежа до блясък. Той действа като антиоксидант, подобрява клетъчните свойства и метаболизъм и по този начин се бори с появата на първите бръчки. Козметичната серия Youthful Perfection на REFAN включва Крем за лице и около очи и Нощен серум за лице и около очи, които събуждат кожата, намаляват признаците на умора и редуцират тъмните кръгове под очите. Имат тонизиращ и хидратиращ ефект. Козметолозите препоръчват като особено подходящ за деликатната млада кожа Измиващия гел за лице Youthful Perfection. Специално създаден за възраст 16+, той нежно отстранява замърсяванията от чувствителната и склонна към омазняване младежка кожа, без да я изсушава. Полимлечната киселина в състава му деликатно ексфолира и почиства порите в дълбочина, като премахва излишния себум. Гелът има подчертано тонизиращо действие върху кожата и дава на младежите усещане за свежест и повече самочувствие.  Младите и динамични хора търсят непрекъснато новото и модерното, за да го превърнат в стил и начин на живот, ето защо Youthful Perfection е перфектният избор за тяхната кожа.", "date": "2019.11.08", "title": "Младежка козметика с иновативна съставка – за сияйна кожа без следи от умора"}
{"url": "https://www.monitor.bg:443/bg/a/view/a-ch-s-za-pyrvi-pyt-ot-20-godini-svali-svetovnoto-proizvodstvo-na-meso-180248", "text": "Световното производство на месо се очаква тази година да се свие за първи път от над 20 години заради епидемията от африканска чума по свинете (АЧС), която продължава да унищожава стадата в Китай. Това се прогнозира в двугодишния доклад на Организацията по прехрана и земеделие на ООН (ФАО - FAO), цитиран от ДПА. Заради болестта добивът на свинско месо в Китай, водещият световен производител, се е свило поне с 20 на сто, посочва ФАО. Поради това се очаква производството на говеждо, овче, пилешко и свинско месо като цяло да намалее с 1% до 335 млн. тона трупно тегло. Заради АЧС цените на свинското в Китай скочиха, което доведе до ускоряване на инфлацията през септември. Свинското обикновено е над една трета от произведеното в света месо. Спадът на производството в Китай бързо се компенсира от пилешкото, чието производство се очаква да нарасне със 17% на годишна основа. ФАО предупреди също така за опасност за предлагането на банани заради разпространяването на опасна гъбична инфекция из плантациите в Азия и Латинска Америка, за която в момента няма лекарство.", "date": "2019.11.08", "title": "АЧС за първи път от 20 години свали световното производство на месо"}
{"url": "https://www.monitor.bg:443/bg/a/view/sa-sht-davat-10-mln-za-glavite-na-lideri-na-al-kajda-180242", "text": "САЩ обявиха награда от 10 млн. долара за информация, която да доведе до залавянето на двама висши ръководители на Ал Каида на Арабския полуостров, съобщи Държавният департамент, цитиран от Ройтерс. Майкъл Еваноф, помощник секретар по дипломатическа сигурност, заяви пред медии, че Държавният департамент предлага награда до 6 млн. долара за информация за Саад бин Атеф ал Аулаки и до 4 млн. долара за Ибрахим Ахмед Махмуд ал Коси, които са призовавали за нападения срещу САЩ.", "date": "2019.11.08", "title": "САЩ дават 10 млн. за главите на лидери на \"Ал Кайда\""}
{"url": "https://www.monitor.bg:443/bg/a/view/abtobus-s-pytnici-se-obyrna-kraj-shipka-180243", "text": "Инцидент с автобус, превозващ работници, става в петък сутринта край град Шипка. Рейсът е излязъл от пътя, след като на шофьора му е прилошало, съобщи Нова телевизия. В момента на инцидента в автобуса имало четирима пътници. Никой от тях не е пострадал. Всички са откарани до работните си места с друо превозно средство. Все още няма информация за състоянието на водача, но той е откаран за преглед в Спешни център в Казанлък, предаде bTV. Движението на пътя не е затруднено.", "date": "2019.11.08", "title": "Автобус с пътници се обърна край Шипка"}
{"url": "https://www.monitor.bg:443/bg/a/view/jertvi-i-razrushenija-sled-5-9-v-iran-180241", "text": "Петима души загинали, а други 300 са били ранени след трус с магнитуд 5,9 по Рихтер в северозападната част на Иран, съобщиха световните информационни агенции. Броят им бързо се увеличава. Изпратени са екипи на Червения полумесец в засегнатите райони.", "date": "2019.11.08", "title": "Жертви и разрушения след 5,9 в Иран"}
{"url": "https://www.monitor.bg:443/bg/a/view/pochina-pravnukyt-na-lui-vuiton-180240", "text": "Модният дизайнер Патрик Луи Вюитон, правнук на основателя на модната къща Louis Vuitton, почина във Франция на 68-годишна възраст. Това беше съобщено на страницата в Instagram на Louis Vuitton. Причините за смъртта на дизайнера не се съобщават. Модната къща заяви, че Патрик Луи продължава семейната традиция, когато се присъединява към Louis Vuitton през 1973 година.  Модната къща Louis Vuitton е основана от Луи Вюитон през 1854 година във Франция. Тя е специализирана в производството на куфари и чанти, модни дрехи, парфюми и луксозни аксесоари под същата марка.", "date": "2019.11.08", "title": "Почина правнукът на Луи Вюитон"}
