{"url": "http://www.monitor.bg/a/view/1022-%D0%91%D0%BE%D1%80%D0%B8%D1%81%D0%BE%D0%B2-%D0%BE%D1%82-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%80%D0%B0%D0%B1%D0%BE%D1%82%D0%B8-%D0%B7%D0%B0-%D0%BC%D0%B8%D1%80-%D0%B2-%D1%80%D0%B5%D0%B3%D0%B8%D0%BE%D0%BD%D0%B0-%D0%9E%D0%91%D0%97%D0%9E%D0%A0/", "text": "Българската визита ще има реални резултати, увери принц Мохамед бин Салман\n                    \n\n\n                    ", "date": "2017.11.29", "title": "Борисов от Саудитска Арабия: България работи за мир в региона (ОБЗОР+ВИДЕО)"}
{"url": "http://www.monitor.bg/a/view/72535-%D0%9A%D1%80%D0%B0%D0%BB%D1%8F%D1%82-%D0%BD%D0%B0-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F-%D0%BA%D1%8A%D0%BC-%D0%91%D0%BE%D1%80%D0%B8%D1%81%D0%BE%D0%B2-%D0%92%D0%B0%D1%88%D0%B5%D1%82%D0%BE-%D0%BF%D0%BE%D1%81%D0%B5%D1%89%D0%B5%D0%BD%D0%B8%D0%B5-%D0%B5-%D0%B3%D0%BE%D0%BB%D1%8F%D0%BC%D0%B0-%D0%BA%D1%80%D0%B0%D1%87%D0%BA%D0%B0/", "text": "\n                    Министър-председателят Бойко Борисов и Негово Величество крал Салман бин Абдулазиз Ал-Сауд поставиха началото на политически диалог между България и Кралство Саудитска Арабия, чиято цел е да развие отношенията между двете страни и да насърчи партньорства в различни сфери от взаимен интерес. Това съобщиха от правителствената информационна служба. „Вашето посещение тук е голяма крачка в развитието на нашите отношения“, били думите, с които кралят посрещнал българския министър-председател. Премиерът Борисов и водената от него делегация бяха приети в кралския дворец в Рияд в рамките на първата визита на толкова високо равнище в историята на дипломатическите връзки между двете страни, които датират от 1995 г.По време на срещата е изразено общото мнение, че реализацията на взаимното желание за установяване на политически диалог и доверие на най-високо равнище ще бъде подпомогнато в голяма степен от откриването на посолство на България в Рияд. Получено било уверение, че саудитската страна ще съдейства за осъществяването на тази задача в най-кратки срокове.Министър-председателят Борисов и крал Салман бин Абдулазиз Ал-Сауд са обсъдили и възможностите за развитие на търговско-икономическите отношения. Подчертано било, че те нямат дълга история, но постигнатото за момента показва наличието на голям неизползван потенциал. Като перспективни били посочени иновациите, енергетиката, транспортът, туризмът, науката и продоволствената сигурност – сфери, в които в рамките на двустранни разговори могат да бъдат идентифицирани нови възможности за сътрудничество и съвместни проекти. Посредническа роля между представителите на бизнеса от България и Саудитска Арабия в този процес би могла да играе Смесена междуправителствена комисия за икономическо сътрудничество, чието създаване се обсъжда между двете страни.В разговора си премиерът Борисов и крал Салман бин Абдулазиз Ал-Сауд засегнали и темата за сигурността в региона на Залива. Българският министър-председател е изразил подкрепа за усилията за гарантиране на стабилността на арабските държави от Залива, които са ключов партньор на ЕС и важен фактор в борбата с тероризма.\n\n\n\n\n                    ", "date": "2017.11.29", "title": "Кралят на Саудитска Арабия към Борисов: Вашето посещение е голяма крачка "}
{"url": "http://www.monitor.bg/a/view/5435-%D0%9D%D0%B8%D0%BD%D0%BE%D0%B2%D0%B0-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%85%D1%80%D0%B0%D0%BD%D0%B0-%D0%BE%D1%82-%D0%9D%D0%A1%D0%9E/", "text": "\n                    Лидерът на БСП Корнелия Нинова отказва охрана от страна на НСО, въпреки заплахите. Това заяви самата тя в кулоарите на НС, а поводът е опитът на мъж да нахлуе в кабинета й в централата на соцпартията на \"Позитанов\" 20. Става дума за Кемил Рамадан, а случаят се е разиграл в понеделник. Това не е първият опит на Рамадан да отправя заплахи към Нинова. През лятото той изпрати гневни смс-и, а после ги качи във Фейсбук. Същият отправяше заплахи към президента Румен Радев. Така на 2 юни той бе арестуван от ДАНС, а по-късно стана ясно, че мъжът е подписал предупредителен протокол и е бил освободен.  \n\n\"Човекът, който заплашваше мен и президента Радев със смс-и опита да влезе в централата на партията, но отказвам охрана от НСО\", каза Нинова. По думите й човекът се е опитал да влезе в централата, но охраната го е \"отстранила\". В последствие червените подават сигнал в МВР.  Тя поясни, че мъжът е имал разправия с охраната на „Позитано“, но не е успял да влезе при нея.\n\nНинова обясни, че служители от отдел „Убийства“ са ходили на „Позитано“ и са разпитвали охраната, секретарката, на която се е обадил по телефона и административния директор, който е слязъл долу. „Не съм имала контакти с него, бях си в кабинета и работех. Не съм разпитвана“, заяви лидерът на БСП. Нинова подчерта, че няма да поиска охрана от НСО, защото парите на хората не трябва да отиват за охрана на политиците. \n\n\n \n                    ", "date": "2017.11.29", "title": "Нинова отказва охрана от НСО"}
{"url": "http://www.monitor.bg/a/view/61181-%D0%A1%D1%8A%D0%B1%D0%B8%D1%80%D0%B0%D1%82-%D0%BF%D0%BE%D0%BC%D0%BE%D1%89%D0%B8-%D0%B7%D0%B0-4%D1%82%D0%B5-%D0%B4%D0%B5%D1%86%D0%B0-%D0%BD%D0%B0-%D0%B7%D0%B0%D0%BB%D1%8F%D1%82%D0%B0%D1%82%D0%B0-%D1%81-%D1%85%D0%B8%D0%BC%D0%B8%D0%BA%D0%B0%D0%BB-%D0%B2%D0%B5%D0%BB%D0%B8%D0%BD%D0%B3%D1%80%D0%B0%D0%B4%D1%87%D0%B0%D0%BD%D0%BA%D0%B0/", "text": "\n                    Близки на 32-годишната Бела Михайлова от велинградския квартал  „Анезица“, която бе залята с изгарящ химикал от бившия си съпруг на 8 ноември, се оплакаха, че 4-те деца на пострадалата жена се нуждаят от помощи. Те са съответно на 14,12, 6 и 4 години  и имат нужда от дрешки, храна и обувки. Децата са останали на грижите на бащата на Бела, докато тя се възстановява в болнично заведение. Според сестра й Цвети на Бела е била направена поредната операция и добре, че разходите се покривали от Здравната каса, защото семейството няма средства, за да ги поеме, твърдят роднините на потърпевшата. Трагедията с 32-годишната Бела се разигра вечерта на 8 ноември недалеч от дома й, когато тя се връщала от близкия магазин и била пресрещната от бившия си мъж Костадин К. Тъй като те живеели разделени той дошъл да я убеждава да се върне при него. Пресрещнал я на улицата и тъй като жената отказала да го послуша, Костадин  я нападнал с юмруци, а накрая плиснал на главата й неизвестна до момента течност, от която жената има изгаряния по лицето, ухото, шията и горната част на тялото. Заради нанесените поражения тя бе настанена в болница, но роднините й отказват да кажат точно в коя от страх Костадин да не я намери и отново да се саморазправи с нея. Веднага след инцидента нападателят е бил задържан във велинградската полиция за денонощие и след това освободен, тъй като нямало свидетели на случката. В местното районно управление на МВР се води разследване под наблюдението на прокуратурата в курортния град. Когато били разпитани децата на пострадалата те разказали, че майка им била подложена на постоянен тормоз и живеела в непрестанен страх. Ако някой има възможност да помогне на децата може да го направи по банкова сметка: BIC: BPBIBGSF, IBAN: BG38BPBI88981030041924, Бела Миладинова Михайлова.\n                    ", "date": "2017.11.29", "title": "Събират помощи за 4-те деца на залятата с киселина велинградчанка"}
{"url": "http://www.monitor.bg/a/view/27444-%D0%9C%D0%B8%D0%BD%D0%B8%D0%BC%D0%B0%D0%BB%D0%BD%D0%B0%D1%82%D0%B0-%D0%BF%D0%B5%D0%BD%D1%81%D0%B8%D1%8F-%D1%81%D1%82%D0%B0%D0%B2%D0%B0-20760-%D0%BB%D0%B5%D0%B2%D0%B0-%D0%BE%D1%82-1-%D1%8E%D0%BB%D0%B8-2018-%D0%B3/", "text": "\n                    Минималната пенсия ще стане 207,60 лева от 1 юли догодина. Това приеха на второ четене депутатите в парламента по време на гласуването на бюджета на Държавното обществено осигуряване (ДДО). В момента минималната сума за стаж и възраст, която получават пенсионерите, е 200 лева и тя бе увеличена през октомври с 20 лева.\nПовишават се и изискуемите възраст и осигурителен стаж при пенсиониране за всички категории труд. От 1 януари 2018 г. процентът за всяка година осигурителен стаж в пенсионната формула се увеличава от 1,126 на 1,169. Предвижда се от 1 юли пенсиите да се увеличат с 3,8%.От БСП и ДПС обаче поискаха да бъдат отпуснати повече пари за пенсии. Георги Гьоков от левицата обвини управляващите, че бюджетът им не е социален. Според Ирена Димова от ГЕРБ пък исканията на опозицията са популистки и не отговарят на реалните възможности на държавната хазна.„Няма основание за увеличаване на планирания размер на приходите, а всяко увеличение на разходите води до нарастване на трансфера от държавния бюджет за покриване на недостига от средства, което допълнително натоварва разходната част на държавния бюджет“, бе категорична Димова.По думите на министъра на труда и социалната политика Бисер Петков не е добре да се увеличават максималната осигурителна вноска и максималният осигурителен доход. Той взе участие в дебатите, във връзка с настояването от страна на БСП да обясни защо се замразява максималният осигурителен доход.„Първо ДОО, чийто бюджет се разисква, е първият стълб на българската пенсионна система. Нека не забравяме, че пенсионната система има втори задължителен и трети доброволен пенсионен стълб. Ограничаването на размера, по който се правят вноски в първия, респективно във втория, има за цел да остави разполагаем доход в по-високодоходните групи, които ако желаят да увеличат пенсионния си доход, имат друга възможност за това“, каза Петков. Той допълни, че не е най-добрата политика да се увеличават размерът на осигурителната вноска и размерът на осигурителния доход. „Максималният осигурителен доход е регулатор на максималния размер на пенсията. В момента има таван за максималната пенсия 35% от максималния осигурителен доход, респективно 910 лв.“, бе категоричен министърът.Депутатите се съгласиха и да увеличат парите за майчинство през втората година от 340 на 380 лева. Вдига се и минималният дневен размер на обезщетението за безработица от 7,20 лв. на 9 лв. и се определя дневен максимален размер - 74,29 лв.\nОпределя се минимален месечен осигурителен доход на самоосигуряващите се лица от 510 лв. Увеличава се минималният осигурителен доход за земеделските производители от 300 на 350 лв. Запазва се размерът на максималния осигурителен доход за всички осигурени лица - 2 600 лв.\n\n\n                    ", "date": "2017.11.29", "title": "Вдигат майчинските с 40 лв., минималната пенсия-207 лв. от юли"}
{"url": "http://www.monitor.bg/a/view/84509-%D0%92%D0%BE%D0%B4%D0%BE%D0%BB%D0%B0%D0%B7%D0%B8-%D1%81-%D1%80%D0%B5%D1%82%D1%80%D0%BE%D0%BA%D0%BE%D1%81%D1%82%D1%8E%D0%BC%D0%B8-%D1%89%D0%B5-%D1%81%D0%B5-%D0%B3%D0%BC%D1%83%D1%80%D0%BA%D0%B0%D1%82-%D0%B7%D0%B0-%D0%9D%D0%B8%D0%BA%D1%83%D0%BB%D0%B4%D0%B5%D0%BD-%D0%B2-%D0%91%D1%83%D1%80%D0%B3%D0%B0%D1%81/", "text": "\n                    Атрактивни демонстрации по ретро дайвинг от Моста ще покажат водолазите на празника на Бургас - Никулден. Подводните приключения ще започнат на 6 декември от 11.30 часа.Гмуркачите ще покажат пред бургазлии как се използва тежката подводничарска техника. За целта ще се използва автентичен водолазен костюм от 60-те години. Той се състои от гумиран костюм и твърд месингов шлем с три илюминатора. Костюмът е свързан със сушата с така наречената \"пъпна връв\" - шланг, по който до гмуркача постъпва въздух от сушата. Към него е прикрепен и кабел за аудио комуникация. Водолазният костюм е 90-килограмов. Оловният баласт е 32 кг., костюма е 15 кг., толкова е и всяка от обувките, а шлемът е още 14 кг. Водолазно оборудване от този тип е предназначено за слизане на дълбочина до 80 метра.Този водолазен костюм вече е излязъл от употреба и не се използва. Неговото предназначение е било при дълбочинни дейности като огледи под вода, строителни работи на дъното на водоеми, изграждане на пристанища и други. Този костюм е масово използван при работа на дъното на Бургаския залив преди години.Освен демонстрациите, всеки, който е водолаз и има желание да пробва, ще има възможността да се потопи с автентичния водолазен костюм на четири метра дълбочина и да разгледа отблизо морското дъно под Моста.Събитието се организира от Сдружение \"Приятели на морето-Бургас\" за четвърта поред година, със съдействието на Община Бургас.\n                    ", "date": "2017.11.29", "title": "Водолази с ретро-костюми ще се гмуркат за Никулден в Бургас"}
{"url": "http://www.monitor.bg/a/view/54416-%D0%91%D0%BE%D1%80%D0%B8%D1%81%D0%BE%D0%B2-%D0%BE%D1%82-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2%D0%B8%D0%BD%D0%B0%D0%B3%D0%B8-%D0%B5-%D1%80%D0%B0%D0%B1%D0%BE%D1%82%D0%B8%D0%BB%D0%B0-%D0%B7%D0%B0-%D0%BC%D0%B8%D1%80-%D0%B2-%D1%80%D0%B5%D0%B3%D0%B8%D0%BE%D0%BD%D0%B0/", "text": "Престолонаследникът към премиера: Имаме безгранични възможности за развитие\n                    България винаги е работила за мир в региона. Жизнено важно е за България този регион да е спокоен. Това заяви премиерът Бойко Борисов след срещите си със саудитския крал Салман бин Абдулазиз Ал-Сауд, а след това и с престолонаследника Мохамед бин Салман в столицата на Саудитска Арабия Рияд.Това е първата визита на толкова високо ниво в арабската държава.Борисов определи като безспорен факта, че досега нито Тодор Живков или пък друг български държавник – президент или премиер не е бил на посещение там. А с включването на бившият премиер Симоен Сакскобургготки в делегацията сме дали пример за добрата си политическа култура и как ценим знаещите и еродираните в България, какъвто е и самият Сакскобургготски.„Сега България стои по различен начин“, заяви Борисов и изтъкна нашите предимства – стабилността, развитието, икономическият растеж, ниските данъци, етническата толерантност. Премиерът подчерта, че не всеки ден саудитският крал приема премиери. Той обясни, че е оптимист относно бъдещите отношения с арабската държава, имайки предвид и принц Мохамед, който определи като доста енергичен и амбициозен. 'Той е амбициран в България максимум инвестиции да докарат“, обясни Борисов.Сред договорките било и до един месец да ни помогнат и да ни предоставят сграда, където да се помещава родното посолство. Той изтъкна големия интерес към България от страна на всички държавни ръководители. По думите му те високо ценят, че „ние не предаваме старите си приятели“. Борисов дори даде пример кризата между Саудитска Арабия и Катар, когато той се обадил на катарския премиер.„Те ценят хората, които си държат на позициите. България винаги е работила за мир в региона. Когато в този региона има войни и бежанци, те идват в нашите бежански лагери“, аргументира се министър-председателят. Той е убеден, че бързото възстановяване на мира и възстановяване на страните – Афганистан, Ирак, Сирия, Либия, Египет, ще е по-добре и за самата Европа. „Виждате тя се разтресе. Правителства паднаха“, обясни той и припомни, че в в Австрия и Холандия вече няколко месеца не могат да се създадат правителства.Малко преди това престолонаследникът Мохамед бин Салман посети Борисов в резиденцията му в двореца „Крал Сауд“, където премиерът е настанен по време на престоя си в Рияд. Именно затова и Борисов влезе в ролята на домакин го посрещна на входа.„Обещавам Ви, че визитата Ви ще има реални резултати. Ние сме известни с това, че спазваме обещанията си“, посочил принцът, който е и първи вицепремиер и министър на отбраната. Двамата дали висока оценка на започналия диалог между двете страни и изразили очакване подписаните споразумения – за избягване на двойното данъчно облагане, за сътрудничество в земеделието да донесат практически резултати. По думите на принца има големи – безгранични възможности за сътрудничество, които можем да използваме.Според престолонаследника започналите реформи в Саудитска Арабия са възможност страните-партньори на кралството да реализират проекти в областта на туризма, икономиката, селското стопанство, иновациите. Двамата обсъдили обстановката в региона на Залива и на Балканите, мигрантската криза в Европа и приоритетите на БГ председателство на ЕС. България пък била изтъкната като държава на етническата толерантност, в която всеки, независимо от своята религиозна принадлежност, получава шанс за развитие.\n                    ", "date": "2017.11.29", "title": "Борисов от Саудитска Арабия: България винаги е работила за мир в региона"}
{"url": "http://www.monitor.bg/a/view/57494-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F-%D0%94%D0%BE%D0%BD%D0%B5%D0%B2%D0%B8%D1%87%D1%83%D0%B6%D0%B4%D0%B5%D0%BD%D1%86%D0%B8%D1%82%D0%B5-%D0%BE%D1%82-%D0%94%D0%A1-i-%D1%87%D0%B0%D1%81%D1%82-%D0%BE%D1%82-iv-%D0%B3%D0%BB%D0%B0%D0%B2%D0%B0-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0-%D0%9A%D0%B0%D0%BF%D0%B8%D1%82%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%94%D0%A1/", "text": "\n                    \n\n \n\n\n\nПо отношение връзките с тоталитарните служби Огнян Донев не прави изключение от другите „капиталисти“, които са обект на тази книга.\n\nЗа него няма данни да е сътрудничил на ДС или РУМНО – минал е през пет проверки на Комисията по досиетата. Неговият баща Иван Тенев обаче е бил секретен сътрудник на Държавна сигурност. Бивши негови колеги разказват интересни истории, свързани с пребиваването му в чужбина под прикритие повече от двадесет години.\n\nИван Донев Тенев е роден на 20 януари 1923 г. в село Тополяне, Старозагорски окръг. Произхожда от заможно селско семейство. До 1939 г. е ученик в родното си село. В периода 1939-1943 г. учи в търговската гимназия в Стара Загора. Свързва се с левичарски елементи и през 1940 г. е приет за член на РМС. През 1942 г. заедно с група младежи е арестуван от полицията за прокомунистическа пропаганда, но след няколко дни е освободен.\n\nВ периода септември 1943 г. – септември 1944 г. Иван Донев отбива военната си служба. На 9 септември 1944 г. взема участие в налагането на комунистическата диктатура в България, в частност в обезоръжаването на жандармерийските части. Тук само индивидуалната фантазия на всеки от вас, които четете тези напълно неизвестни досега данни за бащата на Огнян Донев, може да ви води до представата какво точно е извършил този човек през т.нар. четиридесет безотговорни дни след 9 септември. През тези дни е приет и за член на БКП. Избран е за председател на войнишки комитет, събира доброволчески отряд от подобни нему комунистически функционери и заминава на фронта, където остава до септември 1945 г. Връща се в родното си село Тополяне, където остава до февруари 1949 г. Избран е за секретар на комунистическата организация в селото. В периода от февруари 1949 до 1955 г. е редовен студент в София. Едновременно със следването Иван Донев започва работа в Министерството на външната търговия. Архивите на министерството сочат, че когато завършва висшето си образование през юни 1955 г., той е назначен на длъжност „референт“ в управление „Износ“. От 1952 г. завежда сектор „Износ на руди, концентрати и машини“ в същото управление. През юни 1955 г. е изпратен като секретар на българското търговско представителство в Белград. Там остава седем години, когато през 1962 г. е назначен в търговското представителство в Хамбург като представител на държавно стопанско предприятие (ДСП) „Булет“. Интересен детайл е, че българската централа на ДСП „Булет“ се е помещавала в сградата, в която допреди няколко години беше централата на Корпоративна търговска банка на пл. „Гарибалди“. В началото на 1960-те години по инициатива на държавно стопанско предприятие (ДСП) „Булет“ е създадено сдружение с държавно стопанско обединение (ДСО) „Металхим“, чиято цел е проучване на производството на леки автомобили. По това време приоритет в дейността на ДСП „Булет“ е търговията със стоки от всички сфери на леката и тежката промишленост. Идеята е със свободни средства, осигурени от валутния резерв на двете български държавни предприятия, да започне внос на готови автомобилни части, а тяхното сглобяване в България да бъде осигурено от резервните мощности на отбранителната промишленост (свободните средства на Държавно стопанско обединение „Металхим“). По това време „Металхим“ включва всички военни заводи в България. По това време Иван Донев привлича интереса на Управление I на ДС. Така се е наричало в онези години бъдещото Първо главно управление на ДС (външнополитическото разузнаване). През 1963 г. бащата на днешния подсъдим олигарх е вербуван по линия на отдел IV на Управление I на ДС и до началото на 1966 г. е ползван като секретен сътрудник с псевдоним Антонов. В периода 1966-1969 г. връзките му с Държавна сигурност са приспани, но през 1969 г. сътрудничеството на тоталитарните служби с него е възобновено. Запазен е предишният му псевдоним.\n\nКое предизвиква този вторичен интерес на ДС към него? През 1969 г. Иван Донев е предложен за директор на ДСП „Булет“, пост, който оперативните работници от ДС преценяват като възможност с важно значение за информационното осигуряване на отдел XIII на Управление I-ДС. С него се среща майор Стойко Михайлов, началник на отдела, който уговаря Иван Донев за възобновяване на дейността му като секретен сътрудник на ДС. Договорено е този път Донев да бъде предаден на Второ главно управление на ДС (ВГУ), на отдел 5-и на контраразузнавателното управление, но това не се осъществява поради заминаването му за Австрия - бащата на Огнян Донев е изпратен на скъпоплатено и много приятно местенце като представител на смесеното българо-австрийско дружество „Родопакомерц“. Затова и остава на ръководство на външнополитическото разузнаване. Във връзка със заминаването на СС Антонов на постоянна работа в Австрия са му поставени за изпълнение следните задачи:\n\n1. Разкриване плановете и намеренията на австрийското правителство за провеждане на икономическа политика по отношение на социалистическите страни и най вече към нашата страна.\n\n2. Разкриване кредитно-финансовата политика на Австрия по отношение на България, прогнози за изменения на валутните курсове и пр.\n\n3. Ролята на Австрия в международните икономически организации и противоречия между Австрия и другите западни страни.\n\n4. Проучване възможностите за коопериране в някои отрасли на промишлеността, изгодни за нашата страна.\n\n5. Да издирва, изучава и създава връзки с лица, работещи в стопански ведомства и научни институти, разработващи икономически проблеми, които посещават нашата страна с оглед съвместната работа по тях.\n\nПрез 1974 г. секретен сътрудник Антонов е изключен от сътрудническия апарат на ПГУ-ДС и делото му се сваля в архив. Само че връзките на Иван Донев с комунистическата Държавна сигурност не свършват дотук. През 1981 г. Иван Донев Тенев е предложен и утвърден за заминаване на задгранична работа в гр. Хамбург – ФРГ. С бившия секретен сътрудник Антонов е проведена среща, на която той потвърждава готовността си за продължаване на сътрудничеството с Държавна сигурност. С подготовката му през този, трети агентурен „мандат“ се заема капитан Начо Петличков. Бивши колеги на СС Антонов и на водещия му офицер си спомнят, че Иван Донев не се е представил особено добре в информационната работа. Но поради факта, че е бил единственият сътрудник на ПГУ-ДС в цяла северна ФРГ (каквото и да говорят днес нередовни хорица за мащаба на работата на ПГУ в Германия), са го търпяли. А пък си е използвал на сто процента възможностите, които принадлежността към сътрудническия апарат на ДС по това време е гарантирала – привилегии, пребиваване в „гнилия“ Запад, докато ние, обикновените българи, не можехме да припарим по на запад от Драгоман, валута, обучение на отрочетата в същия „гнил“ Запад, за да може после, след като рухне прехваленият реален социализъм, същите отрочета да станат първи капиталисти. Капиталистите от Държавна сигурност – някой да не е разбрал защо заглавието на това изследване е такова?\n                    ", "date": "2017.11.29", "title": "Българската олигархия: Доневи-чужденците от ДС (I част от IV глава на книгата \"Капиталистите на ДС\")"}
{"url": "http://www.monitor.bg/a/view/71544-%D0%A0%D1%83%D1%81%D0%B8%D1%8F-%D1%83%D0%BB%D0%B5%D1%81%D0%BD%D1%8F%D0%B2%D0%B0-%D0%BD%D0%B0%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D1%87%D1%83%D0%B6%D0%B4%D0%B8-%D1%81%D0%BF%D0%B5%D1%86%D0%B8%D0%B0%D0%BB%D0%B8%D1%81%D1%82%D0%B8/", "text": "\n                    Правителството на Русия планира да опрости процедурата по получаването на право за работа в страната на чужди висококвалифицирани специалисти, пише в. „Известия”. Мярката се предприема в опит Москва да догони останалите големи страни в сферата на дигитализацията.\n\nТепърва предстои руското финансово министерство да разработи съответните поправки в данъчните закони, позволяващи по лесната регистрация на чуждите граждани от тази категория в страната. Очаква се редакцията на тези нормативни актове да стане факт чак към края на следващата година.\n\nПредприемачи и експерти от IT сектора в Русия предлагат чуждите висококвалифицирани кадри да бъдат отделени в специална категория данъкоплатци и за тях да се опрости процедурата по подаване на необходимите документи и справки.\n                    ", "date": "2017.11.29", "title": "Русия улеснява наемането на чужди специалисти"}
{"url": "http://www.monitor.bg/a/view/86562-%D0%90%D0%BF%D0%B0%D1%88%D0%B8-%D1%81%D0%B2%D0%B8%D1%85%D0%B0-10-%D0%BA%D0%B8%D0%BB%D0%B0-%D1%81%D1%83%D0%B4%D0%B6%D1%83%D0%BA-%D0%B8-%D0%B2%D0%B0%D0%BB%D1%83%D1%82%D0%B0/", "text": "\n                    Нагли апаши задигнаха пари и суджук от частен дом в Лясковец. Престъплението е извършено във вторник, а извършителите проникнали в жилището, като разбили посред бял ден секретният патрон ва входната врата. Отвътре те свили 6850 лв., 400 евро и 10 кг. пресен суджук, оставен да се суши. След като се прибрали вкъщи стопаните заварили вратата зееща и подали сигнал в полицията. На мястото е извършен оглед. По случая е образувано досъдебно производство, а извършителите се издирват. \n                    ", "date": "2017.11.29", "title": "Апаши свиха 10 кила суджук и валута "}
{"url": "http://www.monitor.bg/a/view/53171-%D0%9F%D1%83%D1%81%D0%BD%D0%B0%D1%85%D0%B0-%D0%90%D1%85%D0%BC%D0%B5%D0%B4-%D0%9C%D1%83%D1%81%D0%B0-%D0%BF%D0%BE%D0%B4-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D0%BE%D1%82-7-500-%D0%BB%D0%B2/", "text": "\n                    Обвиняемият за проповядване на идеите на Ислямска държава Ахмед Муса Ахмед бе пуснат под парична гаранция от 7 500 лв., след като съдът в Пазарджик и прокуратурата прецениха, че няма опасност да се укрие или да извърши престъпление. Една от основните причини, заради които защитата на Ахмед Муса поиска по-лека мярка, бе че са минали 3 години от задържането му в ареста в Пазарджик. Освен това той бил примерен арестант и не е нарушавал правилата и вътрешния ред в килията. Адвокатът изтъкна и фактът, че Ахмед щял да се грижи за болната си майка , тъй като останалите му роднини и близки живеели извън България. С влошено здравословно състояние била и жената, с която той съжителствал на съпружески начала, затова той трябвало да бъде пуснат на свобода. Ахмед Муса и още 13 негови   сподвижници са подсъдими за проповядване на религиозна омраза, подтикване към война и проповядване идеите на Ислямска държава.На последното заседание по делото преди дни магистратите в Пазарджик разсекретиха специалните разузнавателни средства и започна тяхното изслушване. Решението на пазарджишкия Окръжен съд може да бъде обжалвано в Апелативния съд в Пловдив.\n                    ", "date": "2017.11.29", "title": "Пуснаха Ахмед Муса под гаранция от 7 500 лв."}
{"url": "http://www.monitor.bg/a/view/42261-%D0%9D%D0%B5%D0%BD%D1%83%D0%B6%D0%BD%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-29-%D0%BD%D0%BE%D0%B5%D0%BC%D0%B2%D1%80%D0%B8-%D1%81%D1%80%D1%8F%D0%B4%D0%B0/", "text": "\n                    Земята е тепсия (диск) върху три слона и гигантска костенурка, която плува в световния океан. Има хора, които вярват в това и в последно време те стават все повече. За всички, които се придържат към тази теория и за всички останали е създадена гледка, която те иначе никога няма да видят – лунно затъмнение за плоскоземляни. То съществува в два варианта – Земята е плоска и Земята е диск, върху три слона…\n\n\n                    ", "date": "2017.11.29", "title": "Ненужна информация за 29 ноември – сряда"}
{"url": "http://www.monitor.bg/a/view/12095-%D0%90%D0%BB%D0%B5%D0%BA%D1%81-%D0%A0%D0%B0%D0%B5%D0%B2%D0%B0-%D0%B1%D1%8F%D0%B3%D0%B0-%D0%BE%D1%82-%D0%B3%D0%B0%D0%B4%D0%B6%D0%B5%D1%82%D0%BE-%D0%B2-%D0%B3%D0%BE%D1%80%D0%B0%D1%82%D0%B0/", "text": "\n                    Наситено със сумрак, ню джаз, леко стелеща се мъгла и борове, чиито мирис можеш да усетиш дори през екрана – това е видеото към Don't Stop на Алекс Раева и Mind Trips. Когато музиката говори по-добре от картините няма нужда от особено интелектуална и вълнуваща история за заснемане, но в случая Алекс все пак бяха от гаджето си по време на разходка с луксозен автомобил в гората. После, в унисон с посланието за променливите настроения в любовта и страховете ни да усетим всичките й цветове с пълна сила, тя се връща доброволно при избраника си.Don't Stop е идеален саундтрак както за среднощно шофиране, така и за чил-аут сесия между белите завеси на сепарето ви на плажа, когато над ръба на изтръпналата ви от студ чаша с мохито виждате само 50 нюанса морско синьо. Това е третия сингъл на Mind Trips с Алекс, продуциран от италианския лейбъл Aenaria Music.По-рано тази година Mind Trips представиха сингъла Never Give Up, който се появи заедно с два клубни ремикса на Иво Гравес и Вагабонд. Водещата на X Factor разгърна истинския си вокален потенциал и в We Talk About Us, а идната пролет симпатиите им в студио би трябвало да се развият до цял албум. \n\n\n                    ", "date": "2017.11.29", "title": "Алекс Раева бяга от гаджето в гората "}
{"url": "http://www.monitor.bg/a/view/39163-%D0%9E%D1%89%D0%B5-%D0%B5%D0%B4%D0%B8%D0%BD-%D0%B1%D0%BE%D0%BB%D0%B5%D0%BD-%D0%BE%D1%82-%D0%A1%D0%9F%D0%98%D0%9D-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE/", "text": "\n                    Нов случай на болен от СПИН е регистриран през последната седмица на територията на Кюстендилска област, обявиха от Регионалната здравна инспекция. От там не уточняват дали става въпрос за жена или мъж, тъй като подобна информация за лицето не може да бъде предоставена.\n\nОт началото на годината болните от ХИВ на територията на региона са трима, като първият случай беше регистриран в Дупница през май, а вторият в Рила през октомври. „Нашият апел е хората да бъдат разумни и да използват предпазни средства при полов контакт. Сред рисковите групи попадат и наркозависимите“, коментираха специалистите.\n\nПрез изминалата 2016 година е имало само един случай на човек с това заболяване в областта.\n\n \n                    ", "date": "2017.11.29", "title": "Още един болен от СПИН в Кюстендилско"}
{"url": "http://www.monitor.bg/a/view/27579-%D0%9D%D0%BE%D0%B2%D0%B0-%D0%BC%D0%BE%D0%B4%D0%BD%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F-%D1%80%D0%B5%D1%81%D1%82%D0%B0%D1%80%D1%82%D0%B8%D1%80%D0%B0-%D0%B7%D0%B8%D0%BC%D0%B0%D1%82%D0%B0-%D0%B2-maxsport/", "text": "\n                    Зимата е на прага да завладее сезона. Заедно с това идва и моментът за „рестартиране” на адреналина и емоциите, на гардероба и екипировката за ски. Искате да демонстрирате перфектния завой на пистата? Да оставите старото яке в историята? Да изберете нов аутфит в алпийска атмосфера с чаша вино в ръка? Тъкмо навреме магазини MAXSPORT правят всичко това възможно след като представиха новите колекции на най-известните световни брандове в зимните спортове.\n\nКлишираният червен килим отстъпи своя монопол пред нетрадиционна снежна пътека в магазин MAXSPORT в София. На ревю по нея бяха представени най-емблематичните дизайнерски решения на лидерите в зимните облекла и екипи за новия сезон. Снежни декори, пенливо вино и диджей приветстваха гостите. От MAXSPORT „рестартираха” зимата с напълно обновен магазин в алпийски интериор, решен в дърво и камък. Красив бар и много повече простор са само част от обновленията при лидера в зимната екипировка. МАXSPORT зарадваха клиентите си и със специални промоционални предложения. Събитието се осъществи с подкрепата на Diners Club International First Lady.\n\n \n\nКой плете ски якета?\n\n \n\nРадост за скиорите, които досега мечтаеха да облекат втора кожа и да чувстват пълна свобода по време на спускане. Първите индикации, че в бъдеще ски якетата може да останат в историята са дело на KJUS, които правят пробив в сферата на материите. Freelite е първото плетено ски яке в света, а моделът е носител на златната награда на ISPO AWARD 2017 в ски сегмента. Freelite осигурява пълна защита при различните метеорологични условия, като в същото време регулира температурата на тялото. Макар и плетено, якето от ново поколение, е с воден стълб 20 000 mm. Предлага се в три цвята за дамите и в три за господата, като и за двата пола има и ярки, и по-тъмни варианти.\n\n \n\nПерфектното каране не е илюзия\n\n \n\nВдъхновени от Марли Райх, бивша състезателка по алпийски ски от Заафелден, Австрия, новите ски Atomic Cloud 12, ще задоволят перфекционистките. Дамският модел позволява лесно вземане на завоите и едновременно с това и дава стабилност и контрол. Mоделът изпъква с елегантен черно-бял дизайн и кожена горна част.\n\nAtomic представят и новия си продукт от серията Redster. Иновацията се казва Servotec и предоставя изключителна гъвкавост в завоите и максимална стабилност в скоростните участъци.\n\n \n\nЮбилей по италиански\n\n \n\nЗима 2017/2018 настъпва и с 20-годишния юбилей на VIST. Италианският бранд отбелязва повода със стилната колекция Ventinverni. Тя включва якета, панталони, пуловери, ски и аксесоари. Колекцията е в изчистени линии, издържана в тъмносиво и типично по италиански оплита погледа нетенденциозно, но с безкомпромисна класа.\n\n \n\nЗа индивидуалистите\n\n \n\nVolant, като доказал се лидер в производството на ски, се включват с възможност за индивидуални проекти - гравиране на ски. За поредна година моделите им ще носят удоволствие при каране и отлично задържане на всякакъв терен, включително и върху ледени участъци.\n\nИстинско изкушение е колекцията за децата на Ziener, която предлага качествени материи и същинска цветна еуфория с цитрусов характер. Каските за ски и сноуборд на немската марка Casco пък идват с голямо разнообразние от шарки и цветове, като дамите могат да изберат дори и модели с камъни Swarovski.\n\nMAXSPORT е официален представител за луксозни брандове като Atomic, Fischer, Völkl, VIST, KJUS, Phenix, Emporio Armani 7, POC, Leki, Ziener, Tecnica, Dolomite, Söll, Reima, Conte of Florence, Buff original, Casco, X-bionic, Holmenkol, Banana moon, Bobbies и др.\n\nОснована през 2004 г. в град София, MAXSPORT е една от най-бързо развиващите се компании в областта на продажбите на спортна екипировка. В момента фирмата е пазарен лидер в сферата със стоки за зимни спортове. MAXSPORT е официален партньор и доставчик на Българската Федерация по ски и Български Олимпийски комитет.\n\n \n\n \n\nМагазин София\n\nгр. София, 1404, булевард “България” № 81\n \n\nМагазин Банско\nх-л “Кемпински Гранд Арена”, ул. “Пирин” 96\n \n\nМагазин Банско\nх-л “Стражите”, ул. “Глазне” 7\n \n\nМагазин Боровец*\n\nдо х-л „Рила”\n\n \n\nМагазин Боровец*\n\nх-л „Боровец Хилс”, к.к. Боровец №173\n\n*Откриването на двата магазина МAXSPORT в Боровец предстои през декември 2017 г.\n                    ", "date": "2017.11.29", "title": "Нова модна колекция „рестартира” зимата в MAXSPORT"}
{"url": "http://www.monitor.bg/a/view/41144-%D0%9A%D1%80%D0%B8%D1%81%D1%82%D0%B8%D0%B0%D0%BD%D0%BE-%D0%A0%D0%BE%D0%BD%D0%B0%D0%BB%D0%B4%D0%BE-%D0%BF%D0%BE%D0%BA%D0%B0%D0%B7%D0%B0-%D0%BC%D0%B0%D0%BB%D0%BA%D0%B0%D1%82%D0%B0-%D0%90%D0%BB%D0%B0%D0%BD%D0%B0/", "text": "\n                    Живата легенда на „Реал” (Мадрид) и португалския национален отбор по футбол Кристиано Роналдо показа за първи път снимка на дъщеричката си Алана Мартина, която се роди на12 ноември. Фотографията, на която четирикратният носител на Златната топка държи на коляното си малкото момиченце, беше публикувана в официалния акаунт на футболиста в Инстаграм и само за три часа събра почти 3 милиона харесвания. Поклонниците на футболиста очевидно са изпаднали във възторг от детето.Всички последователи на Кристиано в мрежата пожелават на бебето, което е на малко повече от две седмици, много щастие, поздравяват баща му и засипват цялото семейство с комплименти. „Каква прелест”, „Чудесно дребосъче”, „Невероятно детенце”, „Поздравяваме”, „Кристиано, ти си най-добрият”, „Невероятно мило момиченце”, възхищават се поклонниците на мегазвездата на „Реал” (Мадрид).Някои от светските издания обаче не пропускат да припомнят, че Кристиано беше уличен в един вид предателство към своята възлюбена. Той й бил изневерил с топманекенката и участничка в риалити шоу Наташа Родригес. Красавицата прекарала една нощ с нападателя на „Реал”, независимо че много добре знаела за бременността на приятелката му, съобщава британският вестник „Сън\".По думите на манекенката тя изпратила на футболиста видео, в което танцува. Роналдо откликнал, като й написал, че би искал да се срещне с нея, защото тялото й много му харесва. „Нощта с него беше потресаваща, казва Наташа. – Знаех, че съм му нужна само за мимолетен секс, но това беше моята мечта.” След любовната авантюра спортистът блокирал девойката в социалните мрежи.Припомняме, че 32-годишният Роналдо има още три деца от две сурогатни майки – 7-годишния му син Кристиано-младши и близнаците Ева и Матео, които се родиха през юни тази година.\n\n\n                    ", "date": "2017.11.29", "title": "Кристиано Роналдо показа малката Алана"}
{"url": "http://www.monitor.bg/a/view/31034-%D0%92%D0%B5%D0%BB%D0%B8%D0%BA-%D1%88%D0%B0%D0%BC%D0%BF%D0%B8%D0%BE%D0%BD-%D1%81%D0%B8-%D1%82%D1%80%D1%8A%D0%B3%D0%BD%D0%B0-%D0%BF%D0%BE%D1%81%D1%80%D0%B0%D0%BC%D0%B5%D0%BD/", "text": "\n                    Вторият най-титулуван действащ сумист йокодзуна Харумафуджи официално подаде оставка, след като се забърка в срамен скандал. В средата на месеца стана ясно, че монголецът е счупил с бирена бутилка главата на сънародника си Таканойва в ресторант.По време на банкет на 26 октомври в югозападния град Тотори пияният Харумафуджи решил, че 27-годишният Таканойва не проявява нужното уважение към велик шампион като него и затова трябва да го превъзпита. Точно в този момент смартфонът на Таканойва започнал да звъни и това окончателно е вбесило Харумафуджи. Той е изрекъл думите \"Когато разговарям с теб...\", след което е хванал най-близкото бирено шише и го е стоварил с все сила в главата на \"провинилия се\" негов сънародник, който се е строполил на пода. Това обаче се е сторило недостатъчно на Харумафуджи и той е започнал да млати с юмруци опонента си, като му е нанесъл повече от десет удара. Няколко шамара е отнесъл и 25-годишният Терунофуджи, който се е опитал да спре побоя.По-късно Харумафуджи направи опит да се извини на Таканохана, наставник на пребития сумист, но треньорът отказал категорично. Друг велик шампион, също монголец - Асашорю, приключи със спорта по сходна причина в началото на 2010 г., след като счупи носа на човек по време на пиянски скандал край нощен бар в Токио, а случаят бе разкрит от местните медии.\n\n\n                    ", "date": "2017.11.29", "title": "Велик шампион си тръгна посрамен"}
{"url": "http://www.monitor.bg/a/view/75983-%D0%9E%D1%82%D0%B1%D0%BE%D1%80-%D0%BE%D1%82-%D0%A2%D1%80%D0%B5%D1%82%D0%B0-%D0%B4%D0%B8%D0%B2%D0%B8%D0%B7%D0%B8%D1%8F-%D0%B8%D0%B7%D0%BC%D1%8A%D0%BA%D0%BD%D0%B0-%D1%85%D0%B8%D0%BA%D1%81-%D0%BD%D0%B0-%D0%A0%D0%B5%D0%B0%D0%BB/", "text": "\n                    Шампионът на Испания, Европа и света “Реал” (Мадрид) продължава да играе неубедително, след като не успя да спечели у дома срещу третодивизионния “Фуенлабрада” в мач реванш от 1/16-финалите за Купата на краля, завършил 2:2. \"Белите\" стигнаха до следващата фаза благодарение на успеха си с 2:0 като гост преди месец. В реванша пред полупразните трибуни на \"Сантяго Бернабеу\" “Реал” изоставаше с 0:1 на почивката, след което се надигна с два гола на Борха Майорал (63 и 70). В края гостите стигнаха до престижно и заслужено равенство.След мача треньорът на „Реал“ Зинедин Зидан неглижира резултата и заяви, че остава спокоен. “Не съм ядосан. Знаехме, че няма да е лесно. Съперникът изигра много добър мач и се радвам, че постигнахме главната си цел - да продължим. Хората могат да говорят каквото си искат, но не могат да не оценят факта, че се борихме до края”, сподели Зидан. Другите два тима, които намериха място на 1/8-финалите, са „Селта“ и „Леванте“. Останалите мачове са тази вечер.\n\n\n                    ", "date": "2017.11.29", "title": "Отбор от Трета дивизия измъкна хикс на „Реал“"}
{"url": "http://www.monitor.bg/a/view/77308-%D0%AE%D0%BD%D0%B0%D0%B9%D1%82%D0%B5%D0%B4-%D0%B1%D0%B8-%D0%A3%D0%BE%D1%82%D1%84%D0%BE%D1%80%D0%B4-%D0%A2%D0%BE%D1%82%D0%BD%D1%8A%D0%BC-%D1%81%D0%B5-%D0%B8%D0%B7%D0%B4%D1%8A%D0%BD%D0%B8/", "text": "\n                    “Манчестър Юнайтед” спечели категорично с 4:2 при визитата си на “Уотфорд” в среща от междинния 14-и кръг на английската Висша лига и се доближи на пет точки от лидера и градски съперник “Манчестър Сити”, който е с мач по-малко. „Червените дяволи” взеха стабилен аванс след прекрасни попадения на Ашли Йънг (19, 25), а Антони Марсиал (32) направи разликата класическа след пас на Ромелу Лукаку. След почивката „стършелите” върнаха интригата чрез Трой Дийнии (77-д) и Абдулайе Дукуре (84), но Джеси Лингард (86) бързо охлади страстите на домакините и сложи точка на спора. Така „Манчестър Юнайтед“ записа десета победа от началото на сезона и с 32 точки остава на втората позиция. В другите мачове от вечерта „Тотнъм“ се издъни и падна с 1:2 в гостуването си на „Лестър“, „Уест Бромич“ направи 2:2 с „Нюкасъл“, а 0:0 завърши мачът межди „Брайтън“ и „Кристъл Палас“.\n\n\n                    ", "date": "2017.11.29", "title": "“Юнайтед“ би „Уотфорд“, „Тотнъм“ се издъни"}
{"url": "http://www.monitor.bg/a/view/63214-%D0%9F%D0%B5%D0%BB%D0%B5-%D1%89%D0%B5-%D0%BF%D1%80%D0%B0%D0%B2%D0%B8-%D0%BF%D1%80%D0%BE%D0%B3%D0%BD%D0%BE%D0%B7%D0%B8-%D0%BF%D1%80%D0%B8-%D0%B6%D1%80%D0%B5%D0%B1%D0%B8%D1%8F-%D0%BD%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0/", "text": "Бразилецът е пословичен с погрешните си предсказания\n                    Легендарният бразилец Пеле ще прави прогнози за развоя на световното първенство по футбол в Русия. Това трябва да стане в петък вечер по време на тегленето на жребия за мондиала, съобщи генералният директор на оргкомитета на първенството Алексей Сорокин. Официалната церемония започва от 17 ч. българско време.\"Очакваме множество делегации и именити гости. Един от тях ще бъде легендата Пеле, ще се радваме да го посрещнем, както и останалите гости на жребия\", каза Сорокин. Водещи на събитието ще бъдат Гари Линекер и руската журналистка Мария Командная. Техни асистенти ще са Лоран Блан, Гордън Бенкс, Фабио Канаваро, Кафу, Диего Марадона, Карлес Пуйол и Диего Форлан. Всички те са представители на осемте страни, които са печелили световни шампионати. Зевзеци веднага припомниха, че нито една от прогнозите на Пеле досега не се е сбъднала.Мирослав Клозе пък ще представи купата, която ще получи победителят на Мондиал 2018. Най-добрият реализатор в историята на световните шампионати (16 гола) ще изнесе трофея на сцената в двореца Кремъл. В хода на финалния жребий за Мондиал 2018 отборите ще бъдат разпределени в осем групи. Шампионатът на планетата ще се проведе в периода 14 юни - 15 юли, мачовете ще се играят в Москва, Калининград, Санкт Петербург, Волгоград, Казан, Нижни Новгород, Самара, Саранск, Ростов на Дон, Сочи и Екатеринбург. Общият награден фонд на световното първенство ще бъде 400 млн. долара.Междувременно в московското метро беше представен официалният плакат на мондиала. Централна фигура в него е легендарният вратар на сборния отбор на СССР Лев Яшин. „Официалният плакат се явява настоящо отражение на художественото и футболното наследство на Русия, коментира генералният секретар на ФВА Фатма Самура. – Ние много се гордеем с това прекрасно знаково произведение, което прославя толкова легендарна за футбола личност и символизира наближаването на световния шампионат в Русия“, коментира вицепремиерът и спортен министър Виталий Мутко. Лев Яшин е участник в четири световни първенства (1958, 1962, 1966 и 1970 г.) и е единственият вратар в историята на футбола, получавал „Златната топка”.\n\n\n                    ", "date": "2017.11.29", "title": "Пеле ще прави прогнози при жребия на мондиала"}
{"url": "http://www.monitor.bg/a/view/57183-%D0%93%D0%B5%D1%80%D0%BE%D0%B9-%D0%BE%D1%82-%D0%A0%D0%B8%D0%BE-%D0%BB%D1%8F%D0%B3%D0%B0-%D0%BF%D0%BE%D0%B4-%D0%BD%D0%BE%D0%B6%D0%B0/", "text": "Дали зелена светлина на грандиозния проект в Пловдив\n                    Сътворилият сензация във фехтовката на олимпиадата в Рио Панчо Пасков ще легне под ножа другата седмица и ще е извън пътеката поне 6 месеца. Той ще се подложи за втори път на операция на кръстни връзки на коляното при един от най-добрите специалисти у нас – д-р Иван Василев.Пасков получил травмата още в първия си двубой на Универсиадата в Тайпе в края на август, но сега ще претърпи интервенцията.„Надявам се Панчо да се възстанови за предстоящите догодина европейско и световно първенство, където ще гоним и отборно представяне. За целта ще готвим и двама младежи - Стефан Булдеев и Иван Мандов“, сподели националният треньор Ивайло Воденов.Той определи отиващата си 2017 година като най-добрата за българската фехтовка след златното поколение на братя Етрополски. В нея 16-годишната Йоана Илиева стана европейска вицешампионка при кадетките, 7-ма на световното първенство и е на път за втора поредна година да спечели Европейската купа за кадетки. Освен това младата софиянка достигна до 5-о място на турнир за Световната купа при девойките в Сочи и е на 16-о място в световната ранглиста до 20 г.„През новия сезон ще участвам повече в турнирите до 20 г., защото в моята възраст съперничките не са толкова добри. Така ще мога да трупам опит и да събирам точки за ранглистата, за да се надявам на по-добър жребий за големите състезания“, сподели Йоана.Голямата й цел за 2018-а ще е участие на младежката олимпиада в Буенос Айрес, за която квоти вземат първите 4 европейки от световното за кадетки във Верона.Другият голям успех през годината е петото място на Любослав Бурнев на европейското за мъже.Шефът на федерацията Величка Христева пък донесе добра новина от конгреса на международната централа в Дубай, където президентът Алишер Усманов е дал зелена светлина на проекта Пловдив да стане център на фехтовката за региона. За целта ще бъде изградена огромна спортна база, в която ще могат да тренират наши и чужди състезатели, както и да се обучават треньори.„Ако стане, ще се сбъдне една моя мечта. Така състезателите ни ще могат постоянно да водят подготовка с чужди отбори“, заяви Христева.\n\n\n                    ", "date": "2017.11.29", "title": "Герой от Рио ляга под ножа"}
{"url": "http://www.monitor.bg/a/view/11096-%D0%93%D1%80%D0%B8%D1%88%D0%BE-%D1%81%D0%B5-%D0%BD%D0%B0%D0%B4%D0%B1%D1%8F%D0%B3%D0%B2%D0%B0-%D1%81-%D0%A2%D0%BE%D0%BC%D0%B8-%D0%A5%D0%B0%D0%B0%D1%81-%D0%BA%D1%80%D0%B0%D0%B9-%D0%91%D0%B0%D1%85%D0%B0-%D0%9C%D0%B0%D1%80/", "text": "\n                    Григор Димитров, който от няколко дни е в хотелския комплекс \"Баха Мар\" на остров Насау на Бахамите за участието си в благотворителния тенис турнир на милиардера Ричард Брансън, тренира здраво, за да поддържа форма. При подготовката си за надпреварата той си спретна надбягване с германския тенис ветеран Томи Хаас. Българинът, който завърши сезона като №3 в световната ранглиста на АТР, се оказа много по-бърз от своя 39-годишен колега, който също е част от скъпарското шоу. Като компенсация първата ни ракета утеши Хаас, като му сервира минерална вода.Освен елитните тенисисти, които са поканени от Брансън за турнира, и знаменитостите от шоубизнеса и киното в комплекса са настанени и доста атрактивни красавици от модния подиум. Сред тях е 24-годишният модел Таня Митюшина, която преди време обяви, че има мераци към Кристиано Роналдо. Там е и Одра Мари - редовна участничка в конкурси за красота в САЩ и по света. Сред останалите са още Кармела Роуз, Ели Гонзалвеш и Никайла Ривера.Събитието, организирано от сър Брансън, тази година не е на личния му остров Некер, който претърпя сериозни поражения от урагана Ирма. Това явно не е стреснало особено милиардера, който просто смени мястото на сбирката. Така на остров Насау известни тенисисти ще играят на корта с богаташи, платили си здраво за тази привилегия. Събраните пари ще бъдат предоставени за различни благотворителни инициативи. Дните за участниците преминават сред най-различни активности извън тениса, а вечерите - в партита.\n\n\n                    ", "date": "2017.11.29", "title": "Гришо се надбягва с Томи Хаас край \"Баха Мар\""}
{"url": "http://www.monitor.bg/a/view/2021-%D0%92-%D0%A3%D0%B8%D0%BB%D1%8F%D0%BC%D1%81-%D1%80%D0%B5%D0%B6%D0%B0%D1%82-%D0%B1%D0%BE%D0%BB%D0%B8%D0%B4%D0%B0-%D0%B7%D0%B0-%D0%9A%D1%83%D0%B1%D0%B8%D1%86%D0%B0/", "text": "\n                    Роберт Кубица направи първата си стъпка за завръщане във Формула 1, като седна за пръв път в състезателен болид след тежката катастрофа, която претърпя по време на рали през 2011 г. Той направи точно 100 обиколки тестове за „Уилямс” в Абу Даби. За да облекчат работата на частично обездвижената му дясна ръка, инженерите на британския тим изрязаха част от стената на кокпита вдясно от пилотската седалка.Така Кубица вече можеше да държи здраво волана, без да изпъва докрай ръката си в лакътя. Именно това е травмата, която му остана като спомен за цял живот след катастрофата през 2011-а.„На няколко пъти ръката ми се заклещи, но това е нормално, каза полякът след теста. – Отвикнал съм и от теснотията в болид за Формула 1. Но това лесно се преодолява”.\"Алфа Ромео\" пък се завръща във Формула 1 след повече от 30-годишно отсъствие като част от екипа на \"Заубер\", съобщиха световните агенции. Двете страни подписаха \"дългосрочен договор за техническо и търговско партньорство\", а от следващия сезон швейцарският тим ще бъде преименуван на \"Алфа Ромео Заубер Ф1\".\n\n\n                    ", "date": "2017.11.29", "title": "В „Уилямс” режат болида за Кубица"}
{"url": "http://www.monitor.bg/a/view/75317-%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8%D1%8F%D1%82-%D0%9A%D1%83%D0%BC%D0%B0%D0%BD%D0%BE%D0%B2%D0%BE-%D0%B0%D1%83%D1%82-%D0%BE%D1%82-%D1%82%D1%83%D1%80%D0%BD%D0%B8%D1%80%D0%B0/", "text": "\n                    Македонският \"Куманово\" беше изваден от турнира за Балканската лига по баскетбол за мъже. Причината е в неизпълнени финансови задължения, липса на конкурентоспособен състав и неспазени редица изисквания на регламента. \"За съжаление въпреки голямото уважение към Куманово и всички хора в отбора и тези, които стоят зад него, не можем да позволим това да е единственият клуб в Лигата, който не е изпълнил финансовите си задължения и може да застраши останалите клубове, като им предоставя условия, несъответстващи на стандартите на Лигата - каза в изявлението си основателят на Лигата и неин създател Шай Щрикс. - Затова като спортен директор на мен се налага да взема това много трудно и неприятно решение, за да защитя останалите клубове, Лигата и спонсорите и партньорите ни. Трябва да запазим имиджа и спортния дух на нашия проект.\"\n                    ", "date": "2017.11.29", "title": "Македонският \"Куманово\" аут от турнира"}
{"url": "http://www.monitor.bg/a/view/58466-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F-%D1%81-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D0%B7%D0%B0-70%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D1%8E%D0%B1%D0%B8%D0%BB%D0%B5%D0%B9/", "text": "Белчев: Без феновете ще е много трудно срещу „Септември“\n                    ЦСКА-София се готви за грандиозно отбелязване на 70-годишния юбилей на фалиралия преди година „армейски“ клуб, на който сегашният участник в Първа лига претендира да е наследник. „Червените“ планират в гвоздеи на празненствата да се превърнат рок концерт и приятелски двубой срещу европейския колос „Ливърпул“. Двубоят е заплануван за 16 май на националния стадион „Васил Левски“. Датата е удобна за мърсисайдци, които приключват сезона 3 дни по-рано. Оригиналната дата на юбилея е 5 май, но тогава и двата клуба имат ангажименти. Изборът на „Ливърпул“ не е случаен, като именно срещу този съперник ЦСКА постига най-големите си евроуспехи.В същото време треньорът Стамен Белчев призна, че е притеснен преди днешния мач срещу „Септември“. Шампионатният двубой е утре от 17,30 часа на стадион „Българска армия“, като ще се играе пред празни трибуни заради наказанието след зулумите в Пловдив. “Ако подходим несериозно, ни очаква труден мач - коментира спецът. - Коментирахме темата с момчетата. Надявам се да няма грам подценяване. Подценим ли който и да е отбор, нещата се получават много трудно. Надявам се на професионализма на момчетата. Публиката със сигурност ще ни липсва. Много е тежко. Когато съм бил треньор и на други места, много е тежко да се играе пред празни трибуни. Повярвайте! Това, което стана в Пловдив, е недопустимо. Ние трябва да привличаме деца, млади хора, а не футболът да се явява като война. Родителите да се чудят дали да си пуснат детето”, допълни треньорът на ЦСКА-София. Победата е без алтернатива за „армейците“, ако искат да продължат преследването с лидера „Лудогорец“.\n\n\n                    ", "date": "2017.11.29", "title": "ЦСКА-София преговаря с „Ливърпул“ за 70-годишния юбилей"}
{"url": "http://www.monitor.bg/a/view/19977-%D0%98%D0%BB%D0%B8%D0%B5%D0%B2-%D0%BF%D1%80%D0%B8%D1%82%D0%B5%D1%81%D0%BD%D0%B5%D0%BD-%D0%BF%D1%80%D0%B5%D0%B4%D0%B8-%D0%BC%D0%B0%D1%87%D0%B0-%D1%81-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "\n                    Мачът с „Лудогорец“ идва в най-неподходящия момент. Това се оплака треньорът на „Верея“ Илиан Илиев преди сблъсъка с шампионите. Двубоят на „Трейс Арена“ в Стара Загора е утре от 15 ч., като домакините имат сериозни проблеми с контузени и наказани футболисти. \"Излизаме срещу шампиона на България и е нормално да ни очаква труден мач - коментира Илиев. - Съперниците ни запазиха основните си футболисти при победата над “Витоша” миналия кръг. За нас този мач идва в доста тежък момент. На стадион \"Георги Аспарухов\" не само ни отнеха заслужена точка, но и сме осакатени за мача с “Лудогорец”. Заради наказания аут са Георги Аргилашки и Мирослав Енчев. Осман Балде е с увредена странична връзка на коляното и пропуска мачовете до края на сезона след грубото влизане на Жорди Гомес. Георги Андонов е с проблеми в адукторите, а Хюсеин Сюлеймани се прибра в родината си заради смърт на негов много близък приятел и също пропуска мача\", добави спецът. Допълнителен проблем е и финансовата криза в клуба, като играчите имат да получават по няколко заплати и премии.\n\n\n                    ", "date": "2017.11.29", "title": "Илиев притеснен преди мача с „Лудогорец“"}
{"url": "http://www.monitor.bg/a/view/11335-%D0%9B%D0%B8%D0%BC%D0%BE%D0%BD%D0%B8%D1%82%D0%B5-%D0%B1%D0%BE%D1%80%D1%8F%D1%82-%D0%B8%D0%B7%D0%BB%D1%8A%D1%87%D0%B2%D0%B0%D0%BD%D0%B8%D1%8F%D1%82%D0%B0-%D0%BE%D1%82-%D0%B5%D0%BA%D1%80%D0%B0%D0%BD%D0%B0/", "text": "\n                    Ако вашата работа е свързана с компютър, има няколко елементарни начина да поддържате очите си винаги бодри. Не работете на максимална яркост и контраст. Използвайте компютърни очила. Осветлението в стаята не трябва да дава отблясъци върху монитора. Използвайте допълнително странично осветление, поставено по възможност отляво. Не стойте пред компютър в сумрак или когато е тъмно. Почувствате ли се уморени, направете си цитронада от прясно изцеден лимон или сок от какъвто и да е друг цитрусов плод. Аскорбиновата киселина, на която са богати тези плодове, нормализира зрението. Те успокояват и премахват неприятните усещания.\n\nСлед края на работния ден, когато се приберете у дома, направете и на двете очи компрес от отвара от лайка.\n                    ", "date": "2017.11.29", "title": "Лимоните борят излъчванията от екрана"}
{"url": "http://www.monitor.bg/a/view/26444-%D0%9C%D0%B8%D0%B9%D1%82%D0%B5-%D1%80%D1%8A%D1%86%D0%B5%D1%82%D0%B5-%D0%BF%D1%80%D0%B5%D0%B4%D0%B8-%D0%B4%D0%B0-%D0%BD%D0%B0%D0%BB%D0%B5%D0%B5%D1%82%D0%B5-%D0%B2%D0%BE%D0%B4%D0%B0-%D0%BE%D1%82-%D0%B4%D0%B8%D1%81%D0%BF%D0%B5%D0%BD%D1%81%D0%B5%D1%80%D0%B0/", "text": "\n                    Има вероятност водата, която си наливаме от машините в офиса, да бъде замърсена, защото никой не почиства диспенсерите, няма и нормативен документ, който да изисква това. Като се замислим колко гадни болести може да си налеем в чашата, по-добре да не чакаме законодателя, а сами да се погрижим за здравето си. Всъщност преди профилактиката на „офисните чешмички” стои необходимостта всеки, който пипа машината, да си е измил ръцете. Старото правило за чистите ръце и сапуна се оказва вярно и в наши дни, а напомнянето за личната хигиена е абсолютно необходимо, колкото и да се обиждат от него по-чувствителните колеги, защото дизентерията не е патент само на летния сезон.\n\nОсвен това преди да сложите галона върху диспенсера огледайте дали той добре запечатан и дали в него не плуват някакви дребни частици. Това е необходимо, тъй като някои хора ги пълнят направо от чешмите с минерална вода пред Централната баня.\n                    ", "date": "2017.11.29", "title": "Мийте ръцете, преди да налеете вода от диспенсера"}
{"url": "http://www.monitor.bg/a/view/39427-%D0%A5%D0%B2%D0%B0%D1%89%D0%B0%D0%BC%D0%B5-%D0%BF%D0%BB%D0%B5%D0%BA%D1%81%D0%B8%D1%82-%D0%B8-%D0%BF%D0%BD%D0%B5%D0%B2%D0%BC%D0%BE%D0%BD%D0%B8%D0%B8-%D0%BE%D1%82-%D0%BA%D0%BB%D0%B8%D0%BC%D0%B0%D1%82%D0%B8%D0%BA%D0%B0/", "text": "Главоболието е постоянен спътник на работещите в офис \n                    Хората, които работят в офис, смятат, че са застраховани срещу трудови злополуки. Те обаче са застрашени от редица заболявания, които настъпват неусетно и стават ясни едва след като се развият.\n\nПървият признак, че е време служителят да промени стереотипа и заседналия начин на живот, са натрупаните килограми в повече. Това е сигурен белег, че сте се обездвижили, затова предприемете мерки, преди наднорменото тегло да ви е изиграло лош номер. Ако нямате възможност да ходите на фитнес или да плувате след работа, изкачвайте планината или тичайте в парка поне през почивните дни. Имате ли възможност да оставите автомобила поне един ден в седмицата, направете го, а когато сте с него, опитайте да го паркирате колкото е възможно по-далече от офиса, за да си осигурите няколко крачки здраве в повече. Както и да протича денят ви, не забравяйте, че около 2-3 часа разходка подобряват всички органи и системи, балансират кръвното и очното налягане. Едно от опасните заболяванията, които възникват като следствие от излишните килограми и липсата на достатъчно движение, е тромбозата. Тя се изразява в тромби, които се образуват в съдовете на краката. Те могат да се образуват дори и в белите дробове (пулмонална емболия), както и варикоза. Постоянният спътник на офис служителя е главоболието. Изкуственото осветление и прегърбената стойка са напълно достатъчни за появата на мигрена. Ситуацията се утежнява и от непрекъснатото звънене на телефони. При подобен проблем ще помогне масажът в областта на слепоочията. Мигрената може да се лекува и с различни препарати, които се предлагат в аптеките.\n\nКлиматикът, колкото и да прави приятна атмосферата в студа отвън, е причина за тежки пневмонии, настинки и алергии, както и за суха и изтощена кожа. Освен това, той е отлично средство за пренасяне на грипните вируси. Има няколко златни правила, които потребителят трябва да спазва, така че уредът да му носи комфорт, а не болести. Рязката смяна на градусите навън и вътре в помещението е стрес за организма. Независимо от минусовите температури на час и половина – два го спирайте и проветрявайте помещението. Преди началото на всеки сезон сменяйте филтрите на климатика. Безсънието или сънливостта не са в резултат само на купони, но и на липса на свеж въздух или преумора. Човешкият организъм се нуждае средно от 7-8 часа сън. Опитвайте се да си лягате по-рано. Ако това не помага, обърнете внимание на средата, в която спите – хъркането, различни външни шумове може всъщност да са причината за вашия неспокоен и твърде лек сън. В такива случаи е добре да наблегнете на витамините и свежите плодове. Вечерята не бива да е тежка и след 19 часа. Една лека разходка привечер ще доведе по-бързо съня. Ако обаче и тя не помогне, то непременно потърсете лекарска помощ.\n                    ", "date": "2017.11.29", "title": "Хващаме плексит и пневмонии от климатика  "}
{"url": "http://www.monitor.bg/a/view/33627-%D0%9D%D0%BE%D0%B2%D0%B0%D1%82%D0%B0-%D0%9C%D0%B8%D1%81-%D0%9F%D0%BB%D0%B5%D0%B9%D0%BC%D0%B5%D0%B9%D1%82-%D1%89%D0%B5-%D0%B2%D1%8A%D1%80%D1%82%D0%B8-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82/", "text": "Публиката скандира името на Нора Недкова, тя заяви на журито скромно \"Аз съм човекът!\"\n                    \"Родена съм за световна сцена, искам да бъда част от това нещо и ето, че съм на точното място.\", заяви Нора Недкова минути след като лентата Мис Плеймейт 2017 прилепна върху щедрия й бюст. Тя е на 24 години, от Варна и се издържа като клубна танцьорка - професионален път, по който са минали и предшественичките й в еротичния конкурс на Playboy Елена Кучкова и Ася Капчикова. Пред жури, в чиито редици влязоха ценители на женския сексапил като Любен Дилов-син и Жени Калканджиева, блондинката показа самочувствие, което значително надхвърляше скромния й ръст. От позицията на своите не повече от 170 см, 20 от които се дължаха на токове в садо-мазо стилистиката, Нора обясни, че я чакат \"нови врати и нови подвизи\" след конкурса. \"Трябва да се прави нещо, искам да имам бизнес. Аз обожавам купоните и нищо чудно да отворя ресторанти или бар.\", изстреля пред скандиращата името й зала на столичен хотел Нора. \n\nНа въпроса на Дилов дали знае как да кисне зеле в бидон, Недкова махна с ръка и все така наперено отсече: \"Не готвя и съм прекалено заета да поддържам това тяло красиво, за да знам.\" Когато журито я попита как си обяснява симпатиите на тълпата, която така горещо и шумно я подкрепя, миньончето каза: \"Още на предварителния кръг в Пловдив беше така, всички викаха за мен. А аз не бях стъпвала в Пловдив. Явно усещат хората потенциала, аз съм човекът!\". \n\nНапук на напереното си поведение в бекстейджа Недкова сви перки и заяви пред codefashion.bg, че поебдата й е била неочаквана. \"Не съм чула за себе си нито един негативен коментар. Надявам се да си е заслужавало цялата енергия, която вложих, тъй като този конкурс, колкото и несериозен да изглежда е изключително натоварващ, напрягащ и отговорен. Всяко едно момиче се постара прекалено много. Благодаря на всички, които гласуваха за мене.\" \n\nПодгласничка на Нора стана Ана-Мария Чернева, която редовия зрител познава от \"София - ден и нощ\" по Нова тв. Сред претендентките за титлата бяха поетеса, собственичка на стрелбище, любителка на астрономията и механик на пистови мотори. \n                    ", "date": "2017.11.29", "title": "Новата Мис Плеймейт ще върти ресторант "}
{"url": "http://www.monitor.bg/a/view/47467-%D0%94%D0%B8%D0%B4%D0%BE-%D0%BE%D1%82-d2-%D0%BD%D0%B0%D0%B3%D1%80%D0%B0%D0%B6%D0%B4%D0%B0%D0%B2%D0%B0-%D0%BA%D0%B8%D1%82%D0%B0%D1%80%D0%B8%D1%81%D1%82%D0%B8-%D0%B2-%D0%9F%D0%BB%D0%B5%D0%B2%D0%B5%D0%BD/", "text": "\n                    Вокалистът на D2 Деян Каменов-Дидо ще влезе в журито на третото издание на Международния фестивал на китарата, който ще се проведе в Плевен. Събитието ще бъде открито тази вечер с концерт на Ерик Франсери, Никола Монтела и др. Мястото е зала „Емил Димитров“ на читалище „Съгласие“, а началният час – 19 ч.\n\nМайсторски класове по свирене на китара и отличия в четири категории - „Класическа китара“, „Акустична китара“, „Електрическа китара“, „Китара и глас“, ще бележат тази година фестивала, подкрепен от сдружението за колективно управление на авторски права „Музикаутор“. Над 207 изпълнители от 21 държави ще вземат участие в конкурсната програма на форума. Сред страните, които ще имат свой представител в Плевен, са България, Австрия, Англия, Босна и Херцеговина, Гърция, Италия, Испания, Македония, Полша, Румъния, Русия, Турция, Украйна, Франция, Хърватска, Чехия, Швейцария, Япония и др.\n\nИменно Дидо, който е член на Управителния съвет на организацията, ще връчи приза за най-добра авторска песен в „Китара и глас“. Победителите в конкурса ще се включат в последващо турне в осем български града.\n\nФестивалът ще завърши с гала концерт на 3 декември отново в зала „Емил Димитров“ с лауреатите от проведеното състезание и Тhe Teachers – Цветан Недялков, Веселин Койчев, Христо Минчев и Кристиан Желев.\n                    ", "date": "2017.11.29", "title": "Дидо от D2 награждава китаристи в Плевен"}
{"url": "http://www.monitor.bg/a/view/63410-%D0%92%D0%B0%D1%81%D0%BA%D0%BE-%D0%92%D0%B0%D1%81%D0%B8%D0%BB%D0%B5%D0%B2-%D0%B1%D1%80%D0%BE%D0%B8-%D0%B3%D0%BE%D0%B4%D0%B8%D1%88%D0%BD%D0%B8%D1%82%D0%B5-%D0%B2%D1%80%D0%B5%D0%BC%D0%B5%D0%BD%D0%B0-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "Каца в София два дни преди концерта, с бенда му се връщат в Англия след последния бис \n                    На интензивни репетиции за концерта в НДК се е отдал Васко Василев в Лондон, научи „Монитор“. Наскоро той приключи едномесечното си турне в Япония и от танцувалното буги-вуги с пианиста Кейто Сайто се върна към класиката, с която ще погъделичка сетивата на публиката на 10 декември. Майсторът на тънката струна отработва до съвършенство годишните времена на Пиацола и Вивалди, които ще бъдат гръбнак на сетлиста. Най-младият концерт майстор в историята на „Ковънт гардън“ ще пристигне два дни преди събитието, а музикантите му ще опитат любимата си комбинация от кебапче с лютеница на 9 декември. На сцената той ще бъде подкрепен от 11 души и 7 националности, сред които италианец британец и аржентинец. Колоритната група няма да има абсолютно никакво време за тим билдинг в столичните ресторанти и ще отлети за Англия веднага след последния бис.Капацитетът от 5000 места на зала 1 е напълно разпродаден, като,когато Васко все още не беше обявил репертоара.„Ще дойде Жилберто Терейра, страхотен банденионист, най-добрият, който свири годишните времена на Пиацола, според мен. За пръв път ще ги изпълним в оригинален вариант. Прекрасен китарист от Италия идва – Мауро де Федерикис, свири заедно с Милва, за тях тя е като Лили Иванова при нас, работил е и с Барбра Стрейзънд. На барабани и перкусии ще е Фъргъс, който и преди е идвал с мен тук, плюс солистите на „Ковънт гардън“. Палитра от три континента, ако броим и Памела Никълсън на пино и акордеон.“, сподели за „Монитор“ Василев.По традиция той ще ни пренесе в едно по-добро духовно измерение с цигулки на обща възраст 616 години. Едната от тях е „Амати“,и Васко я носи със себе си навсякъде като ръчен багаж. Изплащал е стойността й в продължение на 20 години. Инструментите са най-скъпите вещи, които Васко притежава, и са застраховани за колосални суми. Той ги сравнява с войници, защото до сега не са го предавали преди спектакъл, въпреки че струните им могат да се разстроят с времето.\n                    ", "date": "2017.11.29", "title": "Васко Василев брои годишните времена в Лондон "}
{"url": "http://www.monitor.bg/a/view/39786-%D0%9C%D0%B5%D0%B3%D0%B7-%D0%B2%D0%BE%D0%B4%D0%B8-%D0%BB%D0%B5%D0%BA%D1%86%D0%B8%D1%8F-%D0%BF%D1%80%D0%B5%D0%B4-500-%D0%B2-%D0%A1%D0%B8%D0%BC%D0%B8%D1%82%D0%BB%D0%B8/", "text": "\n                    Какъв набор от качества ти е необходим, за да изградиш успешен бизнес и да устоиш на зложелатели – отговор на този въпрос ще даде носителката на „Златна игла“ Миглена Каканашева-Мегз на среща със свои фенове в Симитли днес. Дизайнерката, която се разписа с участие в последния сезон на „Вип Брадър“, ще проведе лекцията по покана на общината на града, а съветите ще слушат близо 500 младежи. „Аз се интересувам от вашите проблеми и искам заедно да търсим решението им, за да можем сами да построим живота и държавата си“, категорична е Мегз. Още преди да отпътува към Симитли, чаровното миньонче получи призив да изнесе семинар и в Бургас и Велинград.\n\nС мисията да споделя житейски мъдрости с подрастващите Каканашева се зае още с излитането си от любовното гнездо на Големия град. Чрез т.нар. си „блог“ (видеа, публикувани в социалните мрежи) - „Дреме ми“, тя дискутира въпроси, свързани с това какво означава да си различен, например. Сред последните уроци, които миньончето даде на последователите си, е да осиновяват животни вместо да ги купуват, ако искат домашни любимци.\n                    ", "date": "2017.11.29", "title": "Мегз води лекция пред 500 в Симитли"}
{"url": "http://www.monitor.bg/a/view/30043-%D0%94%D0%B6%D0%B5%D0%B9-%D0%97%D0%B8-%D0%B0%D1%82%D0%B0%D0%BA%D1%83%D0%B2%D0%B0-%D0%93%D1%80%D0%B0%D0%BC%D0%B8-%D1%81-8-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D0%B8/", "text": "\n                    Албумът „4:44“ на Джей Зи води с осем номинации за наградите „Грами“, които ще се проведат на 28 януари в Медисън скуеър гардън в Ню Йорк. Освен в хип-хоп сегмента половинката на Бионсе ще се бори за одобрението на гилдията в ключови категории като запис на годината. Правото да протегне ръка към общо седем грамофончета получи Кендрик Ламар, Бурно Марс и фино-арогантния му наръчник за сваляне на мацки на дансинга „24К Magic” имат шест номинации, а Чайлдиш Гамбино - алтер егото на актьора Доналд Глоувър, е номиниран в пет категории.\n\nДосадната като херпес Despacito на Луис Фонси и Деди Янки тръгна с мазна стъпка към призовете за запис и песен на годината. Най-спряганото име сред жените е Солана Имани Роу, по-известна сред меломаните като SZA. Те ще се състезава в пет категории, включително за най-добър нов изпълнител. Адел и Бионсе, които превзеха с пиперливи закачки и бременен корем миналогодишната церемония, тотално отпадат от битката за музикалните оскари, тъй като не са издавали нова продукция в периода октомври 2016-та-септември 2017-та. Най-впечатляващо е отсъствието на Дрейк, чийто албум More Life доминираше в класациите и стрийминг платформите от излизането си през март насам. Ед Шийран, Лейди Гага и Кеша имат по две номинации в поп категориите.\n\n \n                    ", "date": "2017.11.29", "title": "Джей Зи атакува „Грами“ с 8 номинации"}
{"url": "http://www.monitor.bg/a/view/61851-%D0%9C%D0%B0%D1%80%D0%B8%D1%8F-%D1%82%D0%B0%D0%BD%D1%86%D1%83%D0%B2%D0%B0-%D0%B2-%D0%BA%D1%83%D0%B1%D1%87%D0%B5%D1%82%D0%BE-%D0%BD%D0%B0-%D0%A0%D1%83%D0%B1%D0%B8%D0%BA/", "text": "\n                    Заобиколена от разноцветни стени, напомнящи кубчето на Рубик, Мария вдигна адреналина на близо 2000 души по време на концерта за 16-ия рожден ден на Планета тв вчера. Терен на тричасовия спектакъл даде пловдивската зала „Колодрум“, където чаровното миньонче на фолка зарадва феновете си с любопитна хореография и завидни умения в разчупването на ханша. На сцената Мария не пропусна да представи и резултата от съвместната си работа с Кристиан Талев-Криско - „Червеният картон“. Освен нея за високия градус на настроението се погрижиха близо 30 звезди на лекия жанр. Същинската кулминация на вечерта бе излизането на Наско Ментата, който изпя нашумялата напоследък „Шушана“, подкрепен от Милко Калайджиев.\n\nВ големия концерт се включиха още Емилия, Теди Александрова, Илиян, Галена, Преслава и др., а спектакълът бе закрит от Емануела, Анелия и Константин, който получи „отпуск“ от участието си в „Биг Брадър: Most Wanted“ специално за повода.\n\nСлед като в началото на 2017 г. церемонията по връчването на наградите на телевизията не беше проведена, тази година рожденият й ден се измести от София към Пловдив. Това даде повод на мнозина да предположат, че поводът за това е отливът на интерес към жанра.\n                    ", "date": "2017.11.29", "title": "Мария танцува в кубчето на Рубик"}
{"url": "http://www.monitor.bg/a/view/7287-%D0%A8%D0%B5%D1%84-%D0%9C%D0%B0%D0%BD%D1%87%D0%B5%D0%B2-%D0%B7%D0%B0%D0%B1%D1%8A%D1%80%D0%BA%D0%B2%D0%B0-%D0%9C%D0%B5%D1%87%D1%82%D0%B8-%D0%B8-%D0%BA%D0%BE%D1%88%D0%BC%D0%B0%D1%80%D0%B8-%D0%B2-%D0%A6%D0%B5%D0%BD%D1%82%D1%80%D0%B0%D0%BB%D0%B5%D0%BD-%D0%B2%D0%BE%D0%B5%D0%BD%D0%B5%D0%BD-%D0%BA%D0%BB%D1%83%D0%B1/", "text": "\n                    Популярният кулинар Иван Манчев ще представи книгата си „Мечти и кошмари“ по време на специална среща с фенове в Централния военен клуб този петък. Началният час на събитието е 18 ч., а сред изненадите, които готви водещият на „Черешката на тортата“ е присъствието на швейцарския топ готвач Анди Цауг, чийто ресторант е носител на звезда „Мишлен“. „От него съм научил най-много и затова съм решил да я направя с него“, откровен е шеф Манчев.\n\nВ „Мечти и кошмари“ той е събрал 65 от най-добрите рецепти, на които попада по време на професионалния си път. Името на книгата не е избрано случайно, защото всеки от нас минава през различни моменти, за да може да достигне целите си, коментира още Манчев. Той ще раздаде и десет двойни покани за събитието на 1 декември, а късметлиите ще бъдат посочени утре чрез томбола в социалните мрежи.\n                    ", "date": "2017.11.29", "title": "Шеф Манчев забърква „Мечти и кошмари“ в Централен военен клуб"}
{"url": "http://www.monitor.bg/a/view/74089-%D0%9A%D0%9D%D0%94%D0%A0-%D0%B8%D0%B7%D1%81%D1%82%D1%80%D0%B5%D0%BB%D1%8F-%D1%80%D0%B0%D0%BA%D0%B5%D1%82%D0%B0-%D0%BA%D0%BE%D1%8F%D1%82%D0%BE-%D0%BC%D0%BE%D0%B6%D0%B5-%D0%B4%D0%B0-%D1%81%D1%82%D0%B8%D0%B3%D0%BD%D0%B5-%D0%B4%D0%BE-%D0%A1%D0%90%D0%A9/", "text": "\n                    КНДР успешно изстреля нов тип интерконтинентална балистична ракета \"Хвасон-15\", която е в състояние да порази САЩ, съобщи севернокорейската държавна телевизия, цитирана от Ройтерс.\nВ съобщението, прочетено от говорител, ракетният тест бил осъществен по личната заповед на лидера Ким Чен Ун. Ракетата е най-мощната досега, като за 53 минути е прелетяла 950 км и е достигнала височина от 4475 км. Тя може да носи ядрена бойна глава и да достига цялата континентална територия на САЩ. Това съобщи официалната информационна агенция на Пхенян КЦТА.\nПредставители на южнокорейското разузнаване казаха на слушания в парламента в Сеул, че е възможно скоро комунистическия Север да извърши нов ядрен тест на атомно или термоядрено оръжие.Министърът на отбраната на САЩ Джеймс Матис потвърди, че ракетата е междуконтинентална балистична. Президентът Доналд Тръмп каза, че този ракетен тест няма да промени позицията на САЩ към КНДР, като отбеляза: \"Това е ситуация, с която ще се справим\".Държавният секретар на САЩ Рекс Тилърсън осъди изстрелването в разпространено изявление на Държавния департамент, цитирано от Ройтерс. В него се посочва, че САЩ и Канада ще свикат среща на страни членки на ООН, за да обсъдят как световната общност може да се противопостави на севернокорейската заплаха.\nДипломатически източници съобщиха, че САЩ се поискали извънредно заседание на Съвета за сигурност на ООН. От мисията в ООН на Италия, която този месец оглавява Съвета за сигурност, обявиха, че извънредното заседание ще се състои в четвъртък в 15 ч. нюйоркско време.Рекс Тилърсън отново увери Европа, че САЩ остават изцяло ангажирани със сигурността на стария континент, и по-конкретно, давайки отпор на заплахите от Русия, предаде Асошиейтед прес.\nГоворейки във вашингтонския мозъчен тръст \"Удроу Уилсън\", държавният секретар каза, че САЩ първи ще отвърнат на каквато и да е атака срещу всеки техен европейски съюзник съгласно член 5 на Североатлантическия договор, предвиждащ взаимна отбрана. Той отбеляза, че клаузата за взаимна отбрана е била задействана за първи път след терористичните атентати в САЩ на 11 септември 2001 г.\nДържавният секретар не пропусна да отбележи обаче, че \"страните в Европа трябва да поемат по-големи задължения с оглед на предизвикателствата пред собствената им сигурност\". Разяснявайки думите на Тръмп, той добави, че САЩ вече не могат да си позволят да плащат за отбраната на Европа.\nИзявлението му имаше за цел да разсее ширещите се опасения, че администрацията на президента Доналд Тръмп се отдръпва от алианса, настоявайки неговите европейски членове да увеличат разходите си за отбрана, отбелязва АП.\nТилърсън бе силно критичен към Русия. Той посочи, че нейните военни интервенции в Грузия и Украйна, както и намесите й в изборите и политиката в европейските страни, са неприемливи и недостойни за отговорен член на международната общност. Той изрази съжаление, че опитите за подобряване на отношенията с Русия засега се оказват неуспешни и тя \"продължава агресивното си поведение\" спрямо своите съседи.\nВ изявление на НАТО се казва, че поредният ракетен тест на Пхенян подкопава регионалната и международната сигурност. Алиансът призовава Северна Корея да поднови диалога с международната общност.\nПремиерът на Япония Шиндзо Абе обяви, че неговата страна е поискала спешно заседание на Съвета за сигурност на ООН заарди поредната севернокорейска провокация. Кремъл осъди \"провокацията\" на Пхенян и призова всички страни \"да запазят спокойствие\", предаде Франс прес.\n\"Поредното изстрелване на ракета безспорно е провокационно действие, което ще доведе до още по-голямо покачване на напрежението и ще отдалечи уреждането на кризисната ситуация\", заяви говорителят на Кремъл Дмитрий Песков.\n\"Осъждаме този тест и се надяваме, че всички съответни страни ще успеят да запазят спокойствие, толкова необходимо, за да не се развие според по-лош сценарий ситуацията на Корейския полуостров\", добави Песков.България осъжда остро поредното изстрелване на балистична ракета от Северна Корея, се казва в позиция на външното ни министерство. Това е ново сериозно нарушение от страна на КНДР на нейните международни ангажименти, произтичащи от многобройните резолюции на Съвета за сигурност на ООН. Тази поредна тежка провокация застрашава международния мир и сигурност и подкопава световния режим на неразпространение, се казва в българската позиция.България твърдо се придържа към наложените санкции срещу КНДР по линия на ООН и ЕС като инструмент за оказване на въздействие върху Северна Корея за спазване на нейните международни ангажименти.Призоваваме КНДР да се ангажира с надежден и смислен диалог с международната общност, който да доведе до цялостно, необратимо и проверимо премахване на ядрените оръжия от Корейския полуостров и пълно прилагане на съответните резолюции на ООН, пише в позицията на външното ведомство.\n                    ", "date": "2017.11.29", "title": "КНДР изстреля ракета, която може да стигне до САЩ"}
{"url": "http://www.monitor.bg/a/view/86056-%D0%9B%D0%BE%D0%BD%D0%B4%D0%BE%D0%BD-%D0%BF%D0%BB%D0%B0%D1%89%D0%B0-%D0%B4%D0%BE-55-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%B7%D0%B0-%D1%80%D0%B0%D0%B7%D0%B2%D0%BE%D0%B4%D0%B0-%D1%81-%D0%91%D1%80%D1%8E%D0%BA%D1%81%D0%B5%D0%BB/", "text": "\n                    В преговорите между Великобритания и Европейския съюз е постигнат напредък по въпроса как да си избегне поставяне на физическа инфраструктура по границата със Северна Ирландия, след като Обединеното кралство напусне ЕС през 2019 г., съобщи ирландският премиер Лио Варадкар, цитиран от Ройтерс.\n\"Смятам, че е редно да кажа, че е постигнат напредък, но на този етап той е недостатъчен\", отбеляза Варадкар пред парламента.\nВ момента не сме на етап за вземане на решение. Нещата всеки ден се променят и търпят бързо развитие, допълни той.\nЕС посочи границата като един от трите въпроса, по които трябва да бъде постигнат \"достатъчен напредък\", за да се премине към преговори за бъдещо търговско споразумение с Великобритания - ключово за британския бизнес.Същевременно продължават конспирациите около сумата, която Великобритания ще плати на Европейският съюз. Според в. „Дейли телеграф“ тя ще е между 45 и 55 млрд. евро, а не както в неделя се твърдеше, че ще е над 60 млрд. Евро.Главният преговарящ на ЕС по Брекзит Мишел Барние изрази надежда, че ще бъде постигнато финансово споразумение с Великобритания преди срещата на върха на Евросъюза в средата на декември. Барние опроверга информации в медиите, че двете страни са се споразумели предварително за сума от около 50 милиарда евро, която Лондон дължи на ЕС за \"развода\".\nБарние посочи на събитие в Берлин, че се надява на срещата на върха на ЕС на 14 и 15 декември да може да обяви, че е постигнато споразумение.\nТой допълни, че постигането на такава договореност с Лондон би означавала, че \"че сме направили много важна стъпка в нашите отношения.\"\nПред Ройтерс Барние заяви, че все още работи по споразумението.\nТой трябва да се срещне с британския премиер Тереза Мей и председателя на Европейската комисия Жан-Клод Юнкер на 4 декември.\n                    ", "date": "2017.11.29", "title": "Лондон и Брюксел се разбрали за границата със Северна Ирландия"}
{"url": "http://www.monitor.bg/a/view/21012-%D0%A1%D0%BF%D0%BE%D1%80%D0%B5%D0%B4-%D0%A6%D0%A0%D0%A3-%D0%9D%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%81%D0%B0%D0%BC%D0%BE-%D0%BD%D0%B0%D1%81%D0%B5%D0%BB%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%9A%D0%BE%D1%81%D0%BE%D0%B2%D0%BE-%D1%89%D0%B5-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0/", "text": "\n                    Ако се осъществят статистическите прогнози до 2050 г. в Македония ще живеят с 4,4 процента по-малко хора отколкото днес, което означава, че дотогава ще изчезне един цял град с големината на Куманово. Тази информация идва от американското ЦРУ, което е един от източниците, въз основа на които са направени прогнозите.\nНай-черни са предвижданията за Сърбия, където се очаква загуба на 33,2 процента от населението или един цял Белград. Следват Словения, в която се прогнозира намаляване на населението с 23,18 процента и България - с 21,91 процента. За Гърция е предвидено намаляване на населението с 10 процента, за Босна - с 8,2 процента, за Румъния - 8,2 процента, Черна гора - 7,9 и Хърватия - 7,7.\nЕдинственото място на Балканите, където в следващите 30 години ще има увеличаване на населението, е Косово.\n                    ", "date": "2017.11.29", "title": "Според ЦРУ: На Балканите само населението на Косово ще се увеличава "}
{"url": "http://www.monitor.bg/a/view/16356-%D0%A1%D1%8A%D0%B4%D1%8A%D1%82-%D0%B2-%D0%A1%D0%BA%D0%BE%D0%BF%D0%B8%D0%B5-%D1%80%D0%B0%D0%B7%D0%BF%D1%82%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%82%D0%B5-%D0%B7%D0%B0-%D0%B1%D0%BE%D1%8F-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "\n                    Съдът в Скопие завърши разпитите на арестуваните 36 човека във вторник по нареждане на прокуратурата за \"терористично застрашаване на конституционния ред и сигурността\", във връзка с насилието в парламента на 27 април, предаде агенция МИА.\nСъдът съобщи за агенцията, че окончателните решения за задържаните ще бъдат обявени по-късно. Съдът е определил мярка задържане в ареста за петима от арестуваните, включително за бившия министър на вътрешните работи Митко Чавков и оперния певец Игор Дурловски, който участваше в гражданска инициатива \"За единна Македония\", организирала протести тази пролет. За други двама е определена мярка домашен арест.\nНяколко депутати, които са били задържани вчера, са пуснати на свобода. Съдът е поискал парламентът да им отнеме депутатския имунитет и очаква отговор от съответната парламентарна комисия.\nОсвен няколко депутати, във вторник бяха арестувани още двайсетина души, срещу които прокуратурата води разследване за участие в насилието в парламента. На 27 април, когато за председател на парламента бе избран етническият албанец Талат Джафери, тълпа нахлу в сградата и при настъпилите безредици бяха ранени няколко депутати и журналисти, сред които и настоящият премиер на страната Зоран Заев.\n\nМакедонският президент Георге Иванов извика на разговор в кабинета си премиера Зоран Заев и лидера на опозиционната партия ВМРО-ДПМНЕ Никола Груевски.\nТема на разговора са били актуалните събития в Македония и възможните решения за успокояване на напрежението в държавата, което предизвиква загриженост у гражданите.\nЦелта на срещата беше да се постигне помирение и нормализиране на политическите процеси в Македония, а участниците в разговорите се съгласиха срещите да продължат и в бъдеще, съобщи кабинетът на президента. Гражданите, които се сплотиха и демонстрираха идеята за единство, не са и не могат да бъдат третирани като терористична организация, заяви македонският президент Георге Иванов. Иванов каза, че за събитията от 27 април, когато тълпата нахлу в парламента и при безредиците бяха ранени депутати и журналисти, трябва да има отговорност, но тя не бива да се \"генерализира\", а трябва да се зачитат правата на човека и презумпцията за невинност. Президентът изрази загриженост за политическия реваншизъм на управляващата коалиция, която според него всява страх и несигурност и води до напрежение и политическа дестабилизация.\nВ. \"Вечер\" съобщава за широката подкрепа на Игор Дурловски в социалните мрежи. \"И аз съм Игор Дурловски\", написа професор Ганка Цветанова във Фейсбук, а в социалните мрежи се появиха още много послания в подкрепа на известния оперен певец, отбелязва вестникът. \"Аз не съм от тази Македония, която арестува Игор Дурловски\", написа във Фейсбук певицата Таня Царовска, която живее и работи в Лондон.\n                    ", "date": "2017.11.29", "title": "Съдът в Скопие разпита арестуваните за боя в парламента "}
{"url": "http://www.monitor.bg/a/view/40041-%D0%9D%D0%90%D0%A2%D0%9E-%D1%81%D1%8A%D1%81-%D1%81%D1%82%D1%80%D0%B0%D1%82%D0%B5%D0%B3%D0%B8%D1%8F-%D0%B7%D0%B0-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8/", "text": "\n                    Атлантическият съвет публикува на официалната си страница най-новият си доклад за новата американска стратегия за Балканите. Документът, който е озаглавен \"Балканите напред: Новата стратегия на САЩ в региона\" бе разпространен ден преди конференцията за Западните Балкани, която ще се проведе във Вашингтон. Във форума ще участват министрите на външните работи от региона. Атлантическият съвет смята, че в региона е постигнат значителен успех: Словения и Хърватия са част от ЕС и НАТО, а Черна гора и Албания са членове на Северноатлантическия пакт. \"Независимо от желанието на региона да бъде част от Западния свят и неговите институции, окончателният изход не би трявало да се смята за предварително решен. САЩ могат и трябва да имат ключова роля в тази насока. Те трябва да изпратят ясна, обща визия за региона. Те трябва да координират действията си с ЕС за възстановяването на ясната обща трансатлантическа цел на политическо ниво\", се казва в новата стратегия на САЩ за Балканите. В доклада са посочени няколко конкретни мерки, които САЩ трябва да предприемат за стабилизирането на региона:\n\n1. Атлантическият съвет смята, че САЩ трябва да имат постоянно военно присъствие в Югоизточна Европа, за гарантирането на сигурност и да имат възможност за дългосрочно влияние върху събитията. Военната база в \"Бондстийл\" /Косово, бел.ред./ е идеална за тази цел. Войниците там трябва да помагат при укрепването на способностите на местните власти в борбата срещу тероризма, чрез размяна на опит и да помагат при природни бедствия. По този начин САЩ ще изпратят ясен сигнал за предотвратяване на необмислените ревизии на сега съществуващите граници, които се стимулират от руския авантюризъм.\n\n2. САЩ трябва да се опитат да постигнат историческо помирение със Сърбия. Белград може и трябва да бъде близък партньор и съюзник в региона. Това обаче може да стане, ако Белград започне да се разграничава от Русия.\n\n3. САЩ трябва да възстановят репутацията си на истински посредник. Те трябва да положат допълнителни усилия и да подготвят Атина и Скопие в бъдеще да бъдат съюзници. САЩ трябва да обединят усилията с ЕС за подпомагане на преговорите между Белград и Прищина за тяхното по-бързо приключване.\n\n4. Трябва да се обърне внимание на младите хора и на предприемачите от региона. Нито една от тези мерки няма смисъл, ако не се обърне внимание на дългосрочните икономически перспективи в региона за младите хора. Атлантическият съвет подчертава, че ЕС и в бъдеще ще остане основен играч на Западните Балкани - с много повече ресурси, възможности, човешки капитал и политическо внимание отколкото САЩ. \"САЩ трябва да запазят тежестта на авторитета си, който може да се използва за гарантиране на сигурността в региона с цел, никога повече тази част да бъде източник на сериозни проблеми или сблъсъци\", се казва в препоръките на Атлантическия съвет. \"Западните Балкани трябва да бъдат интегрирани в ЕС, когато става въпрос за транспорт и енергетика. Това е възможност за сътрудничество между САЩ и Европа. Във времена когато много хора не очакват Вашингтон и Брюксел да имат еднакви позиции, Балканите ни дават възможност за сътрудничество и успех\", каза пред \"Гласът на Америка\" заместник-председателят на Атлантическия съвет Деймън Уилсън. \"Ако не сме достатъчно ангажирани, ако демонстрираме нерешителност, тогава ще отворим пространство за влошаване на ситуацията. Подобно нещо видяхме в Македония след 2008-ма година, когато се провали опита за членството на тази страна в НАТО по време на срещата в Букурещ. Това доказва, че намаляването на американския ангажимент в региона може да доведе до по-голямо влошаване на определени отрицателни процеси и проблеми, включително и до това да се стигне до възможни кризи...Нашето послание е следното - ако игнорираме региона, ако не изпълним своята роля, може да бъдем свидетели на избухването на нова криза - например в отношенията Белград-Прищина, или нещо, което е по-вероятно в Босна, а видяхме какъв потенциал има за подобно нещо и в Македония\", подчертава Уилсън и пояснява: Мощна дипломатическа подкрепа за Белград и Прищина и очертаване на пътя за свързването на Атина и Скопие. Американската дипломация трябва, заедно с ЕС, да ръководи част от тези усилия и да не остава на заден план.\n                    ", "date": "2017.11.29", "title": "НАТО със стратегия за Западните Балкани"}
{"url": "http://www.monitor.bg/a/view/15776-%D0%9B%D0%B5%D1%82%D0%B8%D1%89%D0%B5%D1%82%D0%BE-%D0%B2-%D0%91%D0%B0%D0%BB%D0%B8-%D0%BE%D1%82%D0%B2%D0%BE%D1%80%D0%B5%D0%BD%D0%BE/", "text": "\n                    Летището на Бали заработи отново два дни след като вулканът Агунг изригна и разпръсна вулканична пепел над острова, което доведе до затварянето му и блокирането на много туристи, предаде Ройтерс.39 българи се свързаха с кризисния щаб на българското външно министерство, създаден заради вулкана в Джакарта. 10 български граждани, които са на почивка на острова, са информирали за местонахождението си. Кризисният щаб към посолството оказва необходимото съдействие на българските граждани, чиито полети са отменени и които желаят да напуснат острова, за да бъдат сънародниците ни пренасочени по алтернативни маршрути на движение.Посолството припомня на онези наши сънародници на остров Бали, чиято виза за престой е изтекла или изтича, да се обърнат незабавно към индонезийските имиграционни служби. Техният офис се намира на трето ниво на летището в Бали. На същото ниво от днес се местят и бюрата на авиокомпаниите, които изпълняват полети от и до Бали.Министерството на външните работи и посолството ни в Джакарта настоятелно призовават всички български граждани, които към момента се намират на о. Бали, да се регистрират на сайта на министерството в рубриката „Пътувам за“, като предоставят мобилен телефон, имейл и точен адрес на местопребиваване на остров Бали, което ще улесни оказването на своевременна консулска защита. Желаещите могат да се свържат с Кризисния щаб в Джакарта на телефон: + 62 21 390 4048 или на денонощния дежурен телефон: +62 811 932200.Българката Донна Цанева, която е израснала в Австралия, и в момента се намира на Бали информира, че няма паника и всеки си чака реда, за да отпътува от острова. Важното е да сме в безопасност, както е сега, а въпросът кога ще се качим на полет е на по-заден план, казва Донна.\nИндонезийската службата за контрол на въздушното движение уточни, че работата е била възобновена в 02,28 часа местно време (06,28 ч. по Гринуич).\nЛетището беше отворено, след като властите понижиха предупреждението за авиацията до \"оранжево\", една степен под най-високото равнище.\nРешението за възобновяване на работата беше взето след спешна среща на летището, на която беше направена оценка на метеорологичните условия, на резултатите от пробите и данните от службата за контрол на въздушното движение и други служби.\nАвиокомпания \"Сингапур еърлайнс\" съобщи, че ще поднови полетите между Сингапур и Бали. Австралийската компания \"Куонтас еъруейз\" каза, че нискотарифното й подразделение \"Джетстар\" ще извърши утре 16 полета до Австралия, за да превози 3800 блокирани на острова свои клиенти. \n\n\n                    ", "date": "2017.11.29", "title": "Летището в Бали отворено"}
{"url": "http://www.monitor.bg/a/view/24386-%D0%92-%D0%A0%D1%83%D1%81%D0%B8%D1%8F-%D0%B2%D1%8A%D0%B2%D0%B5%D0%B6%D0%B4%D0%B0%D1%82-150-%D0%BC%D0%B5%D1%81%D0%B5%D1%87%D0%BD%D0%B0-%D0%BF%D0%BE%D0%BC%D0%BE%D1%89-%D0%B7%D0%B0-%D0%BF%D1%8A%D1%80%D0%B2%D0%BE-%D0%B4%D0%B5%D1%82%D0%B5/", "text": "\n                    Руската държава въвежда месечна помощ от 150 евро за първородните деца, като средствата започват да се изплащат от 1 януари, информира Газета.ру. Това заяви президентът Владимир Путин, който уточни, че семействата ще получават детските, докато отрочето им навърши година и половина.\n\n          През 2018 г. размерът на месечната помощ ще се равнява на 10 523 рубли или около 150 евро, през 2019 г. той ще нарасне до 10 836 рубли, а през 2020 г. до 11 143 рубли. Предварителните изчисления сочат, че през следващите три години материални обезщетения за раждането на първо дете ще получат повече от 1 млн. семейства. На новата парична помощ обаче ще могат да разчитат само домакинствата, чийто доход на член от семейството не превишава 1,5 пъти гарантирания минимален доход в конкретния регион. „Днес, поради редица обективни причини, демографската ситуация в страната отново се изостри“, констатира Путин по време на заседанието на координационния съвет по реализация на националната стратегия за защита интересите на децата. Пред експертите президентът заяви още, че през идната година 500 000 семейства с 2 или 3 деца ще могат да се възползват от новата програма за ипотечно кредитиране. Освен това на компенсация за предучилищни услуги вече ще могат да разчитат бебетата, навършили 2 месеца. Досега това обезщетение се полагаше само на децата над 3-годишна възраст. Путин посочи, че изплащането на т.нар. майчински капитал за всяко второ и следващо дете се запазва. Това е еднократно обезщетение, чиито размер в момента е 6500 евро. По закон получените средства могат да бъдат използвани само целево – за образование и лечение на детето, както и за подобряване на жилищните условия на семейството.   \n\n          Освен материална подкрепа, Путин обеща на децата и законодателни облекчения. В частност той заяви, че ще подкрепи нормативните промени, според които непълнолетните, извършили за първи път леко или средно тежко престъпление, няма да носят наказателна отговорност. \n                    ", "date": "2017.11.29", "title": "В Русия въвеждат €150 месечна помощ за първо дете"}
{"url": "http://www.monitor.bg/a/view/66886-%D0%A1%D1%8A%D0%B4%D1%8A%D1%82-%D0%B2-%D0%A5%D0%B0%D0%B3%D0%B0-%D1%81%D0%BF%D1%80%D1%8F-%D1%80%D0%B0%D0%B1%D0%BE%D1%82%D0%B0-%D0%B7%D0%B0%D1%89%D0%BE%D1%82%D0%BE-%D0%BF%D0%BE%D0%B4%D1%81%D1%8A%D0%B4%D0%B8%D0%BC-%D1%81%D0%B5-%D0%BE%D0%BF%D0%B8%D1%82%D0%B2%D0%B0-%D0%B4%D0%B0-%D1%81%D0%B5-%D0%BE%D1%82%D1%80%D0%BE%D0%B2%D0%B8/", "text": "\n                    \n\n\n                    ", "date": "2017.11.29", "title": "Хърватски генерал се отрови пред трибунала в Хага "}
{"url": "http://www.monitor.bg/a/view/30841-%D0%91%D0%BE%D0%B6%D0%B8-%D0%B3%D1%80%D0%BE%D0%B1-%D1%81%D1%8A%D1%81-700-%D0%B3%D0%BE%D0%B4%D0%B8%D0%BD%D0%B8-%D0%BF%D0%BE%D1%81%D1%82%D0%B0%D1%80/", "text": "\n                    Гробницата в Ерусалим, в която се смята, че е положено тялото на Исус Христос, е по-древна, отколкото се смяташе досега. Ново датиране определя възрастта й на 1700 години, а не на предполагаемите около 1000.\nПрез вековете храмът \"Възкресение Христово\" в Ерусалим е бил обект на яростни нападения, пожари, земетресения. Църквата е унищожена напълно през 1009 г. Впоследствие е построена отново. Това кара съвременните учени да повдигнат въпроса дали именно тук се намира предполагаемата гробница на Исус Христос, идентифицирана от делегация, изпратена от Рим преди 17 века. Сега резултатите от научни тестове потвърждават, че останките от варовиковата пещера под купола в храма са от гробницата, локализирана от древните римляни, пише \"Нешънъл джиографик\".\nВзетите от гръцки специалисти проби от хоросана между оригиналната варовикова повърхност на гробницата и мраморната плоча, която я покрива, бяха датирани към 345 г. Според историческите сведения гробницата е открита от римляните и поставена под купол около 326 г.\nДосега най-ранните архитектурни свидетелства, откривани в и около гробницата, сочеха, че тя е на не повече от 1000 години и датира от времето на Кръстоносните походи.\nОт археологическа гледна точка е невъзможно да се каже дали това наистина е мястото, където е положено тялото на индивид, наричан от евреите Исус от Назарет, който според Новия завет е разпънат на кръст в Ерусалим през 30 или 33 г. Новото датиране обаче потвърждава, че оригиналната гробница е конструирана по времето на Константин Първи - първия християнски римски император.\nПрез октомври миналата година гробницата беше отворена за първи път от векове, когато куполът над нея, известен като едикула, беше реставриран от специалисти от Националния технически университет на Атина.\n                    ", "date": "2017.11.29", "title": "Божи гроб със 700 години по-стар"}
{"url": "http://www.monitor.bg/a/view/68318-96%D0%B3%D0%BE%D0%B4%D0%B8%D1%88%D0%B5%D0%BD-%D0%B3%D0%B5%D1%80%D0%BC%D0%B0%D0%BD%D0%B5%D1%86-%D0%BF%D1%80%D0%B8%D0%B7%D0%BD%D0%B0%D1%82-%D0%B7%D0%B0-%D0%B3%D0%BE%D0%B4%D0%B5%D0%BD-%D0%B4%D0%B0-%D0%B8%D0%B7%D1%82%D1%8A%D1%80%D0%BF%D0%B8-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%90%D1%83%D1%88%D0%B2%D0%B8%D1%86/", "text": "\n                    Деветдесет и шест годишният германец Оскар Грьонинг, известен като \"деловодителя на Аушвиц\" и осъден за съучастие в убийството на 300 000 души, беше признат за физически годен да изтърпи присъдата си, заяви германският съд, предаде ДПА.\nГрьонинг обжалва четиригодишната си присъда с мотива, че е в напреднала възраст. Тя му беше наложена миналата година от окръжен съд в Северна Германия.\nОбжалването не беше удовлетворено, се казва в постановеното днес решение.\nСедем десетилетия след Холокоста делото срещу Грьонинг беше първият път, в който присъда за съучастничество в лагер на смъртта бива потвърдена след обжалване.\nВ лагера на смъртта Аушвиц-Биркенау загиват над 1 милион души - повечето евреи.\nНа 21 години Грьонинг се присъединява като доброволец към \"Вафен СС\", а през 1942 г. е прехвърлен на работа в Аушвиц, където броял парите, намерени сред вещите на затворниците и ги пращал в главната квартира на СС в Берлин.\nВ предвоенна Германия бил банков служител. Той никога не е крил нацисткото си минало и в първите дни на процеса срещу себе си призна \"морална отговорност\" за Холокоста.\n                    ", "date": "2017.11.29", "title": "96-годишен германец признат за годен да изтърпи присъдата си заради Аушвиц"}
{"url": "http://www.monitor.bg/a/view/86243-27-%D1%80%D0%B0%D0%BD%D0%B5%D0%BD%D0%B8-%D0%B2-%D0%A1%D0%B5%D0%B2%D0%B8%D0%BB%D1%8F/", "text": "\n                    Двадесет и седем души са ранени, двама от тях - тежко, след като пътнически влак дерайлира днес в испанската провинция Севиля, съобщи испанският в. \"Паис\", като се позова на службата за спешна помощ в област Андалусия.\nВлакът, който пътувал от Малага за град Севиля със 79 пътници, излязъл от релсите в община Араал поради тежката пътна обстановка в резултат на проливните дъждове, каза говорителка на националната жп компания РЕНФЕ.\nАндалуската служба за спешна помощ по-рано днес съобщи, че е реагирала на повече от 100 инцидента, предимно пътни, причинени от лошото време в провинция Севиля.\nЧетирима души загинаха, а 47 бяха ранени при дерайлиране на влак в североизточната област Галисия миналата година, отбелязва Ройтерс.\n                    ", "date": "2017.11.29", "title": "27 ранени при влакова катастрофа в Севиля"}
{"url": "http://www.monitor.bg/a/view/53508-%D0%9C%D0%B5%D1%80%D0%BA%D0%B5%D0%BB-%D0%BF%D1%80%D0%B8%D0%B7%D0%BE%D0%B2%D0%B0-%D0%B7%D0%B0-%D0%BF%D0%BE%D0%B2%D0%B5%D1%87%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B0-%D0%B7%D0%B0-%D0%90%D1%84%D1%80%D0%B8%D0%BA%D0%B0/", "text": "\n                    Германският канцлер Ангела Меркел призова днес за повече подкрепа за борбата на Африка срещу незаконната миграция дни след като доклад за съществуването на пазари за роби мигранти в Либия възмути света, предаде ДПА.\nТова е \"много емоционална\" тема, каза Меркел на петата среща на върха между Европейския и Африканския съюз, започнала днес в икономическата столица на Кот д'Ивоар - Абиджан.\nЗа Европа и Африка е от общ интерес незаконната миграция да спре и да се създадат законни възможности за хората от Африка за обучение и образование при нас, каза Меркел.\nНа двудневния форум се очаква за миграцията, сигурността и развитието на младите хора да говорят повече от 80 европейски и африкански лидери, включително Меркел и френският президент Еманюел Макрон.\nВ центъра на вниманието ще е създаването на по-добри образователни и икономически възможности за бързо увеличаващото се африканско население, което по данни на ООН се очаква до 2050 г. да нарасне повече от два пъти - на 2,4 милиарда души.\nОколо 60 процента от населението на Африка е на възраст под 25 години.\nЕС храни големи надежди, че икономическата подкрепа за Африка в крайна сметка ще намали броя на хората, които прекосяват Сахара и Средиземно море (най-опасния миграционен маршрут в света), за да стигнат до Европа.\nМеждународната организация по миграцията (МОМ) тази седмица съобщи, че за четвърта поредна година броят на загиналите или изчезнали в Средиземно море мигранти надхвърля 3000.\nНезаконната миграция играе важна роля във всички африкански страни, каза Меркел на брифинг с журналисти след двустранна среща с президента на Кот д'Ивоар Аласан Уатара. Канцлерката похвали постигнатото от правителството на Уатара в областта на развитието.\nСъздаването на добри икономически рамки е ключово за напредъка на страната, отбеляза Меркел и обеща засилена подкрепа от Германия, която не е предоставяла помощ за развитие на Кот д'Ивоар от години.\n                    ", "date": "2017.11.29", "title": "Меркел призова за повече подкрепа за Африка "}
{"url": "http://www.monitor.bg/a/view/464-%D0%9B%D0%B5%D1%81%D0%BD%D0%BE-%D0%B5-%D0%B4%D0%B0-%D1%81%D0%B5-%D0%B2%D0%BD%D0%B5%D1%81%D0%B5-%D0%BE%D1%82%D1%80%D0%BE%D0%B2%D0%B0-%D0%B2-%D1%81%D1%8A%D0%B4%D0%B0-%D0%B2-%D0%A5%D0%B0%D0%B3%D0%B0/", "text": "\n                    Адвокат, който често е защитавал заподозрени от трибунала на ООН за военните престъпления в бивша Югославия, заяви, че е лесно да се внесе отрова в съда, предаде Асошиейтед прес.\nИзвестният сръбски адвокат Тома Фила заяви пред АП, че е напълно възможно да се внесе отрова в съда в Хага. Той каза, че мерките за сигурност за адвокатите и други служители на съда са такива, каквито и на летищата.\nТе проверяват метални предмети като колани, монети, а също и обувки, и вземат мобилните телефони, каза Фила. Той добави, че хапчета и малки количества течности не се регистрират.\nФила коментира мерките за сигурност след като хърватсската държавна телевизия предаде, че босненският хърватски генерал Слободан Праляк е починал след като заяви, че изпил отрова в залата на трибунала на ООН веднага след като бе потвърдена 20-годишната му присъда.  \n\n\n                    ", "date": "2017.11.29", "title": "Адвокат: Лесно е да се внесе отрова в съда в Хага "}
{"url": "http://www.monitor.bg/a/view/12106-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%82%D1%80%D0%B8%D0%BC%D0%B0-%D0%BA%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%86%D0%B8-%D1%81%D1%8A%D1%81-100-%D0%BA%D0%B3-%D0%BD%D0%B0%D1%80%D1%8F%D0%B7%D0%B0%D0%BD-%D1%82%D1%8E%D1%82%D1%8E%D0%BD/", "text": "\n                    Трима кюстендилци попаднаха в ареста за 24 часа, след като бяха спипани с около 100 кг. нарязан тютюн без български акцизен бандерол. Проверката на „Фолксваген“ и „Опел“ е извършена вчера на пътя Дупница – Кюстендил, в района на село Невестино. Водачите на двата автомобила, които са на 45 и 53 години, и 35-годишна пътничка са задържани с полицейска заповед за 24 часа. Работата по случая продължава РУ Кюстендил. „След задържането на трите лица е уведомен дежурен прокурор“, уточни говорителят на ОДМВР – Кюстендил, Катя Табачка.\n\n \n                    ", "date": "2017.11.29", "title": "Арестуваха трима кюстендилци със 100 кг. нарязан тютюн"}
{"url": "http://www.monitor.bg/a/view/689-%D0%97%D0%B0%D0%BA%D0%BE%D0%BF%D1%87%D0%B0%D0%BA%D0%B0-%D0%B4%D0%B2%D0%B0%D0%BC%D0%B0-%D0%B7%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%BD%D0%B0-%D0%B5%D0%BA%D1%81%D0%BF%D0%BB%D0%BE%D0%B0%D1%82%D0%B0%D1%86%D0%B8%D1%8F-%D0%BD%D0%B0-%D0%B4%D0%B5%D1%86%D0%B0-%D0%B2-%D0%B8%D0%BD%D1%82%D0%B5%D1%80%D0%BD%D0%B5%D1%82/", "text": "\n                    \n \n\nДвама мъже от Гоце Делчев са задържани при спецакция срещу онлайн сексуалната експлоатация на деца, съобщиха от пресцентъра на МВР.Акцията е реализирана под наблюдението на Районната прокуратура. След проведено разследване, служители на специализирания сектор за борба с киберпрестъпността на ГДБОП и колегите им от регионалното звено в Благоевград са пристъпили към задържането на двама мъже от Гоце Делчев – З.М. /31г./ и К.Т. /47г./. На адреса на първия мъж са открити 2000 видеофайла и снимков материал, съдържащи изключително брутални сцени на сексуално насилие на деца на възраст до 12 години. По първоначални данни З.М. е обменял „колекцията“ си с интернет потребители от цял свят, споделящи неговите интереси. Освен това, под фалшиви самоличности, мъжът целенасочено е използвал възможностите на социалната мрежа „Фейсбук“ за осъществяване на контакти с малолетни и непълнолетни момчета, които склонявал да участват в порнографски представления, както и да обменят материали с подобно съдържание. В хода на операцията е установено, че неговият „колега“ – К.Т., използвайки анонимността на интернет сайта www.omegle.com, е осъществявал целенасочени контакти с момичета, като се представял за техен връстник. След време, възползвайки се от детската наивност и доверчивост, той успявал да продължи комуникацията чрез „Вайбър“ и да ги склонява в реално време да го наблюдават пред камера докато осъществява извратените си желания.\n\nПроведената операция е част от приоритетите на сектор „Киберпрестъпност“ в отговор на изключително опасните криминални посегателства на деца.\n\n\n \n                    ", "date": "2017.11.29", "title": "Закопчака двама за сексуална експлоатация на деца в интернет "}
{"url": "http://www.monitor.bg/a/view/40386-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%80%D0%B0%D1%82%D0%B0%D0%B9-%D0%B7%D0%B0-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D0%BD%D0%B5-%D0%BD%D0%B0-%D1%81%D1%82%D0%BE%D0%BF%D0%B0%D0%BD%D0%BA%D0%B0%D1%82%D0%B0/", "text": " 29-годишният Енвер Х. насилил жената пред 3-годишния й внук\n                    29-годишен мъж е бил арестуван в Омуртаг по обвинение в изнасилване и блудство след заплашване с нож на жертвата и три годишния й внук. Дръзкият насилник е бил пребит преди задържането му, а в сряда Районният съд в Омуртаг му е наложил постоянен арест.\n\nСлучаят, за който съобщи Апелативната прокуратура във Варна е станал на 24 ноември. Енвер помагал като работник в стопанството на семейство в Омуртаг и живеел в дома на стопаните. В петък издебнал, когато го нямало стопанина и нахлул в стаите на стопанката. Жената тъкмо приспивала 3-годишния си внук. Ратаят влязъл, извадил сгъваем нож и заплашил с него работодателката си и внучето и. След това я изнасилил, според прокуратурата извършил и блудствени действия.\n\nЖертвата успяла да изпрати по телефона съобщение на дъщеря си, която живеела в Германия и да разкаже какво се случва. Дъщерята пък се обадила на баба си - майката на жертвата, която била в друга постройка в същия двор. На мястото се събрали роднини на изнасилената жена, а уплашена тя успяла да им предаде през прозорец внука си, за да не го нарани насилникът.\n\nЕнвер успял да избяга, но на сутринта бил открит в конюшня наблизо. Намерили го роднините на потърпевшата, които преди да извика полиция му теглили един бой. Само намесата на ченгетата предотвратила по-сериозна саморазправа с Енвер.\n\n\n \n\n\n \n                    ", "date": "2017.11.29", "title": "Арестуваха ратай за изнасилване на стопанката"}
{"url": "http://www.monitor.bg/a/view/7684-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-%D0%BA%D0%BE%D0%BB%D0%B0-%D1%81-%D0%BE%D1%81%D1%82%D0%B0%D0%B2%D0%B5%D0%BD%D0%B8-%D0%BA%D0%BB%D1%8E%D1%87%D0%BE%D0%B2%D0%B5-%D0%BD%D0%B0-%D1%82%D0%B0%D0%B1%D0%BB%D0%BE%D1%82%D0%BE/", "text": "\n                    Криминално проявен, многократно осъждан за кражби, подкарал лек автомобил с оставени на таблото ключове.  Пишман-шофьорът е бил задържан от служители на сектор „Криминална полиция“ при Районното управление на МВР в Пазарджик. На 3 ноември в местното полицейско управление бил получен сигнал от 22-годишния Иван П. – жител на пазарджишкото село Синитово. Младият мъж съобщил, че лекият му автомобил „Опел Вектра“ е откраднат. Возилото било паркирано пред къщата на собственика, а за посегателството помогнали и забравените на таблото ключове.Малко по-късно колата била открита изоставена на пътя между съседните села Огняново и Мало Конаре. След почти триседмично разследване криминалистите от полицейско управление в областния град стигнали до самоличността на извършителя.Оказало се, че това е старият им познайник А.М.- 40 г. от село Синитово. Мъжът е многократно осъждан, основно кражби. Районната прокуратура в Пазарджик е наложила задържане за 72 часа.\n                    ", "date": "2017.11.29", "title": "Откраднаха кола с оставени ключове на таблото"}
{"url": "http://www.monitor.bg/a/view/13054-%D0%A2%D1%80%D0%B8%D0%BC%D0%B0-%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82%D0%B8-%D0%BD%D0%B0-%D1%81%D1%8A%D0%B4-%D0%B7%D0%B0-%D0%B3%D1%80%D0%B0%D0%B1%D0%B5%D0%B6%D0%B8/", "text": "\n                    Трима рецидивисти от Пловдив отиват за пореден път на подсъдимата скамейка по обвинения за извършени грабежи, съобщиха от окръжната прокуратура в града. 36-годишният Ангел ограбил на 9 септември т.г. 76-годишна пловдивчанка. Той скъсал от врата й златен синджир със златна висулка, стойността на които е 390 лева. Бабата вървяла по бул. „Руски” в посока Централна гара. Ангел я проследил и нападнал посред бял ден, след което избягал и продал за 100 лева накитите в заложна къща. Бил арестуван на 16 септември 2017г. Вторият рецидивист е 22-годишният Таско, който на 28 август т.г. забелязал 17-годишно момче да чака рейс на спирка в кв. „Изгрев”. Таско се приближил към нищо неподозиращата си жертва, извадил нож и поискал парите му. Заплашил го, че ако не му ги даде, ще го наръга, вдигнал ръка и замахнал срещу момчето с ножа, за да демонстрира, че може да го направи. Младежът му дал 10 лева, с които рецидивистът си купил хероин. Таско е осъждан многократно, съобщиха от прокуратурата. 26-годишният Димитър пък бил осъждан 12 пъти, като последно излязъл от затвора на 21 септември т.г. На 1 октомври той проследил по ул. „Кавала” непознат мъж, който се прибирал в квартирата си. Димитър го настигнал, застанал пред него и с дървена пръчка с дължина около 60 сантиметра, го ударил два пъти по главата. Мъжът паднал на земята, а Димитър издърпал от ръката му мобилния му телефон, който струвал 450 лева и го пребъркал за пари. Такива не намерил и избягал. До насрочване на делата в съда тримата рецидивисти са в затвора в Пловдив с мярка за неотклонение „задържане под стража”.\n\n \n\n \n                    ", "date": "2017.11.29", "title": "Трима рецидивисти на съд за грабежи"}
{"url": "http://www.monitor.bg/a/view/1214-%D0%9F%D1%80%D0%B8%D0%B1%D0%BB%D0%B8%D0%B6%D0%B5%D0%BD-%D0%BD%D0%B0-%D0%99%D0%BE%D1%81%D0%BA%D0%BE-%D1%81%D0%BA%D0%BB%D0%BE%D0%BD%D0%B8-%D0%B4%D0%B0-%D0%B2%D0%BB%D0%B5%D0%B7%D0%B5-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    Приближен на наскоро пуснатия предсрочно от затвора сливенския представител на ъндърграунда Йоско Йосифов – Йоско, сключи споразумение с прокуратурата и ще влезе зад решетките за 22 месеца. 47- годишният Вячеслав Сикачов – Руснака беше задържан за пореден път на 6 юли т.г.в сливенското село Тополчане, където в дома си беше обзавел лаборатория за производство на метамфетамини. При арестуването му бяха иззети голямо количество прекурсори, готова продукция и крадени вещи. Споразумението е одобрено от състав на сливенския окръжен съд и не може да бъде обжалвано. Наказанието предстои да бъде изпълнено при първоначален строг режим.През годините Сикачов е бил задържан за притежание и приготовление на синтетична дрога от типа „пико“, както и за фалшиви пари-19 банкноти с номинал от по 200 евро.До сега обаче е успявал да се измъкне почти „сух“, като има само една условна присъда.\n                    ", "date": "2017.11.29", "title": "Приближен на Йоско склони да влезе в затвора   "}
{"url": "http://www.monitor.bg/a/view/81636-%D0%9A%D1%80%D0%B5%D0%B4%D0%B8%D1%82%D0%BD%D0%B0-%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80%D0%BA%D0%B0-%D1%89%D0%B8%D0%BF%D0%BD%D0%B0%D0%BB%D0%B0-23-%D0%B1%D0%BE%D0%BD%D0%B0-%D1%81-%D1%84%D0%B0%D0%BB%D1%88%D0%B8%D0%B2%D0%B8-%D0%B3%D0%B0%D1%80%D0%B0%D0%BD%D1%82%D0%B8/", "text": "\n                    26 300 лв  успяла да „щипне“ чрез съставянето на фалшиви документи служителка във фирма за предоставяне на бързи кредити. Парите били преведени по нейни сметки от края на ноември 2013-а до към 18 февруари 2014-а, но измамата била открита доста по-късно, след като заемите се оказали необслужваеми.Оказало се, че авторът на комбинацията, 33-годишната старозагорка Петя Л.,  има в „биографията си“ вече една условна присъда за аналогично престъпление, след като е била спипана да „точи“ пари от друго дружество през декември 2012-та – януари 2013 г. Тогава младата дама „забърсала“ в предновогодишната еуфория за теглене на бързи кредити 15 бона. Делото се проточило и условната 2-годишна присъда била постановена чак на 15 юни 2016-а като съдът постановил 5-годишен отлагателен срок за изтърпяването й. Междувременно старозагорката сменила местоработата и продължила да прилага същите трикове, които длъжността й на кредитен експерт в местния офис позволявала .Работата на обвиняемата била да търси и набира клиенти, които имат нужда от пари и да подготвя съответните документи за отпускането на кредити. Документите за всеки кредит се преглеждали от нея преди да ги изпрати в столичната централа  за одобрение. След това сумите били превеждани от кредитната институция по сметка на съответния кредитополучател.Използвайки личните данни на шест мъже и жени Петя Л. изготвила от тяхно име декларации във връзка с обработка на лични данни и карти, които подписала, като имитирала подписите им. В картата на клиента обвиняемата посочвала фалшив настоящ адрес и различна месторабота и телефон на свидетелите след което изготвяла договори за потребителски кредит сключени между финансовото дружество и шестте различни физически лица като имитирала подписите им. Обвиняемата сама изписала ръкописния текст в договорите, като посочила за кредитен експерт свой колега, а вместо банкова сметка на клиента за изплащане на заема – отразила свои.От прокуратурата искат ефективна присъда – затвор от 2 до 8 години, предстои делото да бъде насрочено. Ако бъде призната за виновна е възможна конфискация и на част от имуществото на подсъдимата, както и лишаване от право да упражнява професията си.\n                    ", "date": "2017.11.29", "title": "Кредитна инспекторка „щипнала“ 23 бона с фалшиви гаранти      "}
{"url": "http://www.monitor.bg/a/view/24793-%D0%A1%D0%BF%D0%B8%D0%BF%D0%B0%D1%85%D0%B0-15-000-%D0%B4%D1%8A%D0%B2%D0%BA%D0%B8%D0%BC%D0%B5%D0%BD%D1%82%D0%B5-%D0%BE%D1%82-%D0%9A%D0%B8%D1%82%D0%B0%D0%B9/", "text": "\n                    14 640 опаковки с дъвки, имитиращи визуалното оформление и изписване на марката „Кока-Кола\", задържаха митничарите в Бургас. Стоката е била доставено до бургаското пристанище с кораб. От Митницата съобщиха, че при вносът на дъвките са нарушени права върху интелектуална собственост.Пратката е пристигнала на Митнически пункт „Пристанище Бургас Център\" с корабен контейнер, съдържащ захарни изделия от Китай. Вносител е българска фирма. На 24.11.2017 г., контейнерът е селектиран за щателна митническа проверка от служители от отдел „Митническо разузнаване и разследване\" в Митница Бургас. При извършената проверка, митническите служители установили, че съдържанието на контейнера отговаря на декларираните стоки по вид и количество, но част от колетите съдържат общо 14 640 броя опаковки с дъвки- тип кен, с имитиращи орнаменти и шрифт на „Кока-Кола“.Пратката с дъвки е задържана в изпълнение на Регламент (ЕС) № 608/2013 и  Закона за марките и географските означения. Митница Бургас е сезирала за случая официалният представител на правопритежателя на търговската марка„Кока-Кола\" за България.\n                    ", "date": "2017.11.29", "title": "Спипаха 15 000 дъвки-менте от Китай  "}
{"url": "http://www.monitor.bg/a/view/11787-%D0%9F%D1%80%D0%B5%D0%B4%D0%B0%D0%B2%D0%B0%D1%82-%D0%BD%D0%B0-%D0%BF%D0%BE%D0%BB%D1%81%D0%BA%D0%B8%D1%82%D0%B5-%D0%B2%D0%BB%D0%B0%D1%81%D1%82%D0%B8-%D0%B8%D0%B7%D0%B4%D0%B8%D1%80%D0%B2%D0%B0%D0%BD-%D1%81%D0%B2%D0%BE%D0%B4%D0%BD%D0%B8%D0%BA/", "text": "\n                    51-годишен сводник от добричкото село Люляково ще бъде предаден на полските власти, във връзка с водено срещу него разследване за сводничество и грабеж, съобщиха от Окръжния съд. Мъжът е бил обявен за международно издирване с Европейска заповед за арест, издадена на 27 септември т.г. от съда в полския град Лодз с цел провеждане на наказателно преследване срещу него. \nОт началото на 2012 г. до март 2013 г., 51-годишният Р. А. е бил сводник на българка, която се занимавала с „крайпътна проституция“ в района на няколко населени места в Полша. През март 2013 г., при спор между двамата, мъжът нанесъл удари с юмрук в лицето на жената, при което тя паднала и загубила съзнание, а той взел мобилния й телефон, пари и личната й карта, след което си тръгнал с кола, оставяйки я на пътя. Пострадалата проститутка не издала тогава \"работодателя\" си нито за сводничеството, нито за нанесения й побой. Жената направила това няколко месеца по-късно, когато била засечена при акция на полската полиция срещу крайпътната проституция. \nРайонната прокуратура в град Бжезини образувала предварително производство срещу Р.А. След неуспешното му издирване в Полша, българинът бил обявен за международно издирване. На 20 ноември Р.А. е открит в Генерал Тошево, а веднага Окръжен съд - Добрич му налага мярка за неотклонение „задържане под стража“. \nВ европейската заповед за арест се посочва, че за изясняването на всички обстоятелства по описания случай е необходимо личното явяване на българския гражданин, тъй като той не е дал никакви обяснения, а показанията на пострадалата са единственото уличаващо доказателство срещу него. \nВ съдебната зала 51-годишният мъж заяви, че дава доброволно съгласие да бъде предаден на полските власти. \n                    ", "date": "2017.11.29", "title": "Предават на полските власти издирван сводник  "}
{"url": "http://www.monitor.bg/a/view/29073-15-%D0%BF%D0%BB%D0%BE%D0%B2%D0%B4%D0%B8%D0%B2%D1%87%D0%B0%D0%BD%D0%BA%D0%B8-%D0%BF%D1%80%D0%B5%D0%B7-2016%D0%B3-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D1%82%D1%80%D0%B0%D1%84%D0%B8%D0%BA-%D1%81-%D1%86%D0%B5%D0%BB-%D0%BF%D1%80%D0%BE%D1%81%D1%82%D0%B8%D1%82%D1%83%D1%86%D0%B8%D1%8F/", "text": "\n                    15 пловдивчанки през миналата година са били жертви на трафиканти за проституция. Общо 7 досъдебни производства са били образувани по тези случаи в прокуратурата в Пловдив и двама от сутеньорите са вече зад решетките. Това стана ясно в рамките на Регионален дискусионен форум на темата: „Превенция на престъплението „трафик на хора“ в контекста на борбата с домашното насилие“. Домакин на събитието бе община Пловдив. Организирано е съвместно с местната комисия за борба с трафика на хора в Пазарджик и с подкрепата на националната комисия за борба с трафика на хора.\n\n„Повечето от жертвите подават сигнали по телефона или по електронна поща, като отказват поканите за разговор. Причината е, че искат да останат анонимни. Това е причината правосъдието да не може да достигне до част от каналджиите”, каза секретарят на пловдивската комисия за борба с трафика на хора Таня Иванова. Не е необходимо да има отвличане, за да бъде квалифицирано престъплението, като трафик на хора. Достатъчно е само да има налице принуда за извършване на определени действия – проституция или просия, уточниха експерти. Във форума взеха участие около 40 представители на институции, сред които: полицаи, прокурори, съдии, адвокати, млади научни работници, социални работници, психолози, секретарите на девет от местните комисии в страната, неправителствения сектори др.\n\n \n                    ", "date": "2017.11.29", "title": "15 пловдивчанки жертви на трафик с цел проституция"}
{"url": "http://www.monitor.bg/a/view/87850-%D0%A3%D0%B2%D0%BE%D0%BB%D0%BD%D1%8F%D0%B2%D0%B0%D1%82-%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8%D1%8F-%D0%BD%D0%B0%D0%B4%D0%B7%D0%BE%D1%80-%D0%B2-%D0%A1%D0%BE%D1%84%D0%B8%D1%8F/", "text": "\n                    Шефката на столичната дирекция на ДНСК ще бъде уволнена до края на седмицата заради инцидента на бул. „Цариградско шосе”, при който пострада жена, обяви регионалният министър Николай Нанков.Арх. Юлия Дъбова ще освободи поста до края на седмицата, тъй като в момента е в болнични, а до средата на следващата седмица ще стане ясен новия шеф на ДНСК-София. Междувременно от инспецията разпоредиха масови проверки по строежите.Санкции ще бъдат наложени и на строителя и надзорника на строежа, от които падна метален предмет върху жена, чакала служебен транспорт на тротоар до обекта. \n\n\n\n\n                    ", "date": "2017.11.29", "title": "Уволняват шефката на строителния надзор в София"}
{"url": "http://www.monitor.bg/a/view/80728-%D0%91%D0%B0%D0%BD%D0%BA%D0%B8%D1%82%D0%B5-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BD%D1%84%D0%BE%D1%80%D0%BC%D0%B8%D1%80%D0%B0%D1%82-%D0%91%D0%9D%D0%91-%D0%BF%D1%80%D0%B8-%D0%BD%D0%B5%D0%B3%D0%B0%D1%82%D0%B8%D0%B2%D0%BD%D0%BE-%D0%B2%D1%8A%D0%B7%D0%B4%D0%B5%D0%B9%D1%81%D1%82%D0%B2%D0%B8%D0%B5-%D0%BE%D1%82-%D0%B0%D0%BA%D1%86%D0%B8%D0%BE%D0%BD%D0%B5%D1%80%D0%B8%D1%82%D0%B5-%D0%B8%D0%BC/", "text": "\n                    Банките няма да имат задължение да уведомяват Българската народна банка (БНБ) при узнаване на негативно въздействие от своите акционери. Това реши парламентът на второ четене при промените в Закона за кредитнитe институции. \n\nГласуването премина без никакви дебати в пленарната зала. Във вторник бюджетната комисия също отхвърли предложението на вносителите, според което банките трябваше незабавно да информират регулатора, когато установят негативни обстоятелства около акционери с 20 и повече процента дял. \n\nСъщо така управителният съвет на БНБ ще прилага надзорни мерки и мерки за ранна намеса, ще дава одобрения, разрешения и съгласия в предвидените от закона случаи. С новите текстове се уточнява, че подуправителят, ръководещ управление \"Банков надзор\", упражнява надзорните си правомощия и оперативното ръководство на управлението самостоятелно и независимо от функциите на другите управления на БНБ. \n                    ", "date": "2017.11.29", "title": "Банките няма да информират БНБ при негативно въздействие от акционерите им"}
{"url": "http://www.monitor.bg/a/view/26476-%D0%98%D0%BD%D1%81%D0%BF%D0%B5%D0%BA%D1%82%D0%BE%D1%80%D0%B8-%D1%85%D0%B2%D0%B0%D0%BD%D0%B0%D1%85%D0%B0-%D0%BD%D0%B0%D1%80%D1%83%D1%88%D0%B5%D0%BD%D0%B8%D1%8F-%D0%BF%D1%80%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-%D0%BF%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BA%D0%BE%D0%BB%D0%B5%D0%B4%D0%BD%D0%B8-%D0%B8%D0%B3%D1%80%D0%B0%D1%87%D0%BA%D0%B8/", "text": "\n                    Проверка на Държавната агенция за метрологичен и технически надзор (ДАМТН) е установила нарушения при повече от половината коледни играчки на пазара. Инспекторите са провели извънредната кампания „Равнопоставеност на потребителите“ в малките населени места, съобщиха от агенцията.\nСлужителите са инспектирали общо 649 продукта, като при 368 от тях са били открити несъответствия. Сред най-честите нарушения, които са установени са липса на СЕ маркировка, която показва, че продуктът е произведен съгласно утвърдените европейски стандарти; липса на инструкции на български език; липса на информация за икономическия оператор пуснал стоката на пазара, за да се проследи неговия произход и др. \nПродуктовите категории, които са класифицирани в нормативните уредби и които са били във фокуса на кампанията са играчки, електрически съоръжения, машини, лични предпазни средства, радиосъоръжения и др. Инспекциите са били съсредоточени най-вече в малките населени места, където обикновено се регистрират по-голям брой нарушения.\nСъставени са 131 акта за установяване на административни нарушения, както и 80 броя констативни протоколи на несъответстващите продукти и на лицата, които ги предоставят на пазара. Предстои издаване на заповеди за спиране разпространението или използването на несъответстващия артикул, изземване, както и унищожаване в съответствие с предвидените в закона разпоредби, допълват от ДАМНТ.\n                    ", "date": "2017.11.29", "title": "Инспектори хванаха нарушения при повече от половината коледни играчки "}
{"url": "http://www.monitor.bg/a/view/44212-fibank-%D0%BE%D1%82%D0%BD%D0%BE%D0%B2%D0%BE-%D0%B5-%D1%81%D1%80%D0%B5%D0%B4-%D0%BD%D0%B0%D0%B9%D1%81%D0%B8%D0%BB%D0%BD%D0%B8%D1%82%D0%B5-%D0%BC%D0%B0%D1%80%D0%BA%D0%B8-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Fibank (Първа инвестиционна банка) отново получи приза за отличен брандинг в категория „Финансови институции“ на елитния конкурс Superbrands. На церемония по повод шестото издание на конкурса банката бе наградена за четвърти път въпреки силната конкуренция в своята категория.\n\nПрез 2014 г. Fibank за първи път изпревари тогавашния лидер УниКредит Булбанк в класацията на най-силните марки в България. Финансовата институция също така е шест пъти носител и на наградата „Банка на клиента“, която се определя от гласуване на клиентите в интернет сайта на „Асоциация Банка на годината“.\n\nОтличието за най-силна марка бе присъдено на банката на база оценка на жури, съставено от специалисти в рекламния бранш и независимо проучване на потребителския сегмент на българския пазар по инициатива на глобалната организация Superbrands.\n\nПартньор на Superbrands в провеждането на националното гласуване на потребителите в интернет е водещият Институт за пазарни проучвания GfK Bulgaria. Основните критерии, спрямо които журито е определило своите оценки, са качество на предлаганите продукти и услуги, надеждност, различие, поддържане на висок стандарт и индивидуалност, които правят марката Fibank уникална на пазара.\n\nГлобалната организация Superbrands е независима институция, фокусирана върху брандинга. Тя отличава изключителните търговски марки, които се открояват и доминират над всички останали в рамките на националния пазар. Конкурсът се провежда в над 80 страни в целия свят. \n                    ", "date": "2017.11.29", "title": "Fibank отново е сред най-силните марки в България"}
{"url": "http://www.monitor.bg/a/view/41823-%D0%9D%D0%B8%D0%B2%D0%B8%D1%82%D0%B5-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D1%82-%D1%81-10-%D1%81%D0%BB%D0%B5%D0%B4-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "В момента на пазара има застой в очакване на решенията\n                    \n\n\n                    ", "date": "2017.11.29", "title": "Нивите поскъпват с 10% след председателството"}
{"url": "http://www.monitor.bg/a/view/66872-%D0%9D%D0%90%D0%9F-%D1%82%D1%8A%D1%80%D1%81%D0%B8-177-%D0%B4%D0%B0%D0%BD%D1%8A%D1%87%D0%BD%D0%B8/", "text": "\n                    Национална агенция за приходите (НАП) търси 177 служители за звеното „Фискален контрол“. Агенцията е обявила конкурс за длъжността „инспектор по приходите”.Новите служители ще работят в екипи на територията на цялата страна. Екипите ще правят проверки в близост до граничните пунктове, както и във вътрешността на страната – на местата, където транспортните средства се разтоварвани под данъчен контрол. Конкурсът за свободните работни места ще се проведе на два етапа. На първия участниците ще решават тест, чиято цел е да се установят професионални им знания. Допуснатите до втория етап, ще бъдат и интервюирани. Работата на инспекторите във фискалното звено е свързана с физически и документален контрол на стоки с висок фискален риск. Данъчните ще следят как се движат стоките, дали се реализират на територията на България, изнасят ли се за трети страни и дали всички транзакции се отразяват коректно в счетоводните и финансови документи на превозвача, получателя и доставчика. Служителите в звеното ще бъдат обезпечени с транспортни средства и техническо оборудване за изпълнение на функциите си.Кандидатите за работа трябва да подадат документи до 7 декември, включително, лично или чрез пълномощник с нотариално заверено пълномощно-оригинал в сградата на съответната структура на НАП в София, Варна, Пловдив, Велико Търново или Бургас.\n                    ", "date": "2017.11.29", "title": "НАП търси 177 данъчни"}
{"url": "http://www.monitor.bg/a/view/78243-lidl-e-%D1%81%D1%80%D0%B5%D0%B4-%D0%B2%D0%BE%D0%B4%D0%B5%D1%89%D0%B8%D1%82%D0%B5-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D1%81%D0%BA%D0%B8-%D0%BC%D0%B0%D1%80%D0%BA%D0%B8-%D1%81-%D0%BE%D1%82%D0%BB%D0%B8%D1%87%D0%B8%D0%B5-superbrands/", "text": "\n                    Lidl е отличена сред водещите потребителски марки на българския пазар от глобалната организация Superbrands. Това е единствената търговска верига в класацията, отличена за постигнати високи резултати и  припозната от потребителите като символ на качество, надеждност и различие. Не за първи път Lidl получава престижното признание – през 2015/2016 марката отново е категоричният избор на клиентите. \n\n\"През тази година продължихме с разширяването на нашата търговска мрежа и открихме нашия втори логистичен център в с. Кабиле, Ямбол. Едновременно с това годината мина и под знака на родната стряха и подкрепата ни за българското производство, както и пълноценния начин на живот, залегнал в основата на всичко, което правим. Благодаря на нашите клиенти за доверието и на целия екип на Лидл България, отговорен за постигнатите успехи\", сподели Милена Драгийска, главен изпълнителен директор в Лидл България.  \n\n„Superbrands е широка платформа за споделяне на успешно реализирани в практиката идеи в близо 90 страни по света. Със сигурност голяма част от идеите и добрите практики на бизнеса могат да бъдат ефективни и приложими и в управлението на страната. Един от главните фокуси при оценката на екипа е бил и влиянието за най-ценния за всички нас бранд – България“, каза Мила Векова, представител на Superbrands за България.\n\nМетодиката на подбор и оценяване на брандовете е универсална за всички 90 страни, реализиращи промоционалната програма Superbrands. Селективният процес се осъществява на два етапа: чрез конфиденциално гласуване на членовете на независимото експертно жури – Борда на Superbrands Bulgaria, и чрез национално гласуване на потребителите в интернет. Това дава възможност експертното мнение да се разгледа успоредно с мнението на потребителите. В процеса на оценяване експертите и потребителите се ръководят от дефиницията и критериите на световната организация за Superbrands – марка, която трябва да демонстрира качество, надеждност и различие. \n                    ", "date": "2017.11.29", "title": "Lidl e сред водещите потребителски марки с отличие Superbrands"}
{"url": "http://www.monitor.bg/a/view/39007-%D0%9E%D1%89%D0%B5-64-%D0%BC%D0%BB%D0%BD-%D0%BB%D0%B2-%D0%B7%D0%B0-%D0%B5%D0%BD%D0%B5%D1%80%D0%B3%D0%B8%D0%B9%D0%BD%D0%B0-%D0%B5%D1%84%D0%B5%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%B2-%D0%BE%D0%B1%D1%89%D0%B8%D0%BD%D0%B8%D1%82%D0%B5/", "text": "\n                    64 млн. лв. ще бъдат отпуснати от Кралство Норвегия, Исландия и Княжество Лихтенщайн в рамките на партньорска програма за проекти за енергийна ефективност в българските общини от началото на следващата година. Това съобщи вчера министърът на енергетиката Теменужка Петкова по време на конференция във Военния клуб в София.\nБьорн Оли, представител на „Норвежка дирекция за водни ресурси и енергия”- партньор на страната донор, обясни, че скандинавската държава е голям износител на петрол и на газ за континента, но там енергията от ВЕИ става все по-важна. „Имаме система за зелено сертифициране, като смятаме, че до 2021 г. вече няма да имаме нужда от схеми за подпомагане. Въвеждаме активно електромобилите, през 2030 г. се очаква те да бъдат половината от всички возила. Дискутираме и спестяването на енергия в пиковите часове. В Норвегия 20% от енергията за топлофикацията в градовете идва от биоизточници, като се освобождаваме по този начин и от биоотпадъци. Геотермалната енергия ще бъде важен компонент в следващия програмен период, подчерта Оли. В Европа като цяло 80% от енергията идва от централи, използващи въглища, течни горива или природен газ, а само 20% от ВЕИ.\n\nНад 50 са бенефициентите по първия етап на програмата, които са показали добри резултати, над 26 млн. лв. са използвани за реализация на проектите, отчете зам.-министърът на енергетиката Жечо Станков. „Сменени са отоплителните инсталации на 130 болници, училища и детски градини. Осигурихме допълнително кандидатстващи със спестени средства и стартирахме нова процедура за избор на нови 11 бенефициента за 15 сгради“, добави той.\n                    ", "date": "2017.11.29", "title": "Още 64 млн. лв. за енергийна ефективност в общините"}
{"url": "http://www.monitor.bg/a/view/48449-%D0%93%D0%95%D0%A0%D0%91-%D0%B8-%D0%91%D0%A1%D0%9F-%D0%B2-%D0%BE%D1%81%D1%82%D1%80%D0%B8-%D1%81%D0%BB%D0%BE%D0%B2%D0%B5%D1%81%D0%BD%D0%B8-%D0%B1%D0%B8%D1%82%D0%BA%D0%B8-%D0%BF%D1%80%D0%B8-%D0%BF%D1%80%D0%B8%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B0%D1%82%D0%B0-%D1%80%D0%B0%D0%BC%D0%BA%D0%B0-%D0%BD%D0%B0-%D0%91%D1%8E%D0%B4%D0%B6%D0%B5%D1%82-2018/", "text": "\n                    Депутатите от парламентарните групи на ГЕРБ и БСП влязоха в остри словесни битки по време на приемането на финансовата рамка за догодина. Парламентът прие рамката на държавния бюджет за 2018 г. с приходи от 23,515 млрд. лева и разходи от 11,923 млрд. лева. Това стана със 120 гласа „за“, 86 „против“ и 1 „въздържал се“.\n\nОт парламентарната трибуна лидерът на БСП Корнелия Нинова заяви, че ГЕРБ не предлага нищо ново и различно. „ГЕРБ превърна най-висшата форма на политика - бюджет, в най-грозната форма за купуване на политическо влияние и купуване на политическо спокойствие“, подчерта Нинова.\n\nТя изтъкна, че все повече деца отпадат от училище, а в здравеопазването се увеличил броят на закритите болници и хората, които нямат достъп до качествено здравеопазване. Тя побърза да припомни, че левицата предлага алтернативен бюджет като заяви, че има излишъци, които се разпределят извън парламента, в МС, субективно без правила и без принципи - така, както не е редно. „Това го има в бюджета за 2018 г. От 28 ноември 2017 г. ГЕРБ - 30 млн. лв. в 35 общини извън бюджета, ДПС - 22 млн. лв. в 35 общини извън бюджета. Всички останали общини в държавата – 3 млн. лв.“, каза Нинова.\n\nВ отговор на отправените нападки председателят на парламентарната група на ГЕРБ Цветан Цветанов каза, че ако БСП има формула за деление на общините на ваши и наши, то от ГЕРБ нямат такава. „Госпожо Нинова, казвате, че ГЕРБ е управлявала 8 години. Ако бяхме управлявали последните 8 години страната щеше да бъде с още по-голям темп на развитие. Напомням ви, че през двете години от вашето управление ни върнахте с 8 години назад“, с тези думи се обърна той към лидера на БСП. „Оставихте държавата с 5,5% дефицит, а в момента няма дефицит“, посочи още Цветан Цветанов. „Ще продължим да работим в интерес на хората, защото така се печелят избори“, каза още той.\n                    ", "date": "2017.11.29", "title": "ГЕРБ и БСП в остри словесни битки при приемането на финансовата рамка на „Бюджет 2018”"}
{"url": "http://www.monitor.bg/a/view/86622-%D0%93%D1%80%D1%83%D0%BF%D0%B0%D1%82%D0%B0-motopfohe-%D1%81-%D0%BD%D0%BE%D0%B2-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA/", "text": "Става част от Sumitomo Corporation\n                    Договор за смяна на собствеността на фирмената група Мото-Пфое се подписа на 21 ноември, съобщиха от компанията. Официалното споразумение се постигна между досегашния едноличен собственик, Hugo Pfohe GmbH, в лицето на Филип Пфое и Sumitomo Corporation, в лицето на Томохиро Йонияма, генерален мениджър на подразделение „Транспорт и конструкционни системи“ в европейския клон на корпорацията.\n\nМото-Пфое, официален представител на Ford, Volvo, Jaguar и Land Rover за България, е най-успешно развиващата се автомобилна компания в страната и неизменен лидер в бранша за последните 26 години у нас.С придобиването й от страна на Sumitomo Corporation, фирмената група Мото-Пфое става част от една от най-мощните интегрирани търговско-инвестиционни корпорации в световен мащаб,\n\n\n\nТова е огромна крачка напред за Мото-Пфое, нова възможност за растеж и интензивно разгръщане потенциала на компанията, с цел постигане на още по-голям от досегашния успех. Отчитайки досегашния безупречен имидж, завидна финансова стабилност и непрестанен възход в бизнеса, името, мениджмънтът, структурата и предметът на дейност на Мото-Пфое остават същите след преминаването под управлението на новите собственици.\n\n„Щастлив съм с фантастичния успех на Мото-Пфое през изминалия над четвърт век от основаването ѝ от моя баща, Карл-Хайнц Пфое. Време е компанията да развие допълнително своя потенциал. Затова в\n\n\n\nкойто да гарантира последващо успешно разрастване на бизнеса на фирмената група Мото-Пфое”, сподели Филип Пфое при подписването на договора.\n\n„Изключителните постижения на Мото-Пфое и силните позиции на групата на българския пазар направиха сериозно впечатление в Sumitomo Corporation. Корпорацията има огромен опит в автомобилния бизнес и ние ще го споделим с Мото-Пфое, за да стъпим на исторически здравата основа на компанията и да подпомогнем още по-успешното й развитие в бъдеще. Същевременно, има много какво ние да научим от Мото-Пфое. Разчитаме фирмената група да подкрепи с опита си, допълни и допринесе много за нашия автомобилен франчайз в Европа. За нас ще е чест да работим с мениджмънта и екипа служители на Мото-Пфое, както и с клиентите и партньорите на компанията”, коментира Томохиро Йонияма.\n\nСлед одобрение на подписания между Hugo Pfohe GmbH и Sumitomo Corporation договор от страна на Комисията за защитa на конкуренцията, окончателната продажба на фирмената група Мото-Пфое ще стане факт.\n                    ", "date": "2017.11.29", "title": "Групата Moto-Pfohe с нов собственик"}
{"url": "http://www.monitor.bg/a/view/45690-325-920-%D1%83%D1%87%D0%B5%D0%BD%D0%B8%D1%86%D0%B8-%D0%BD%D0%B0-%D0%BA%D1%80%D1%8A%D0%B6%D0%BE%D0%BA/", "text": "Заниманията вдигнали успеха на децата и намалили кръшкането от час \n                    325 920 ученици са записани за кръжоци в училище по проекта „Твоят час“, съобщиха за „Монитор“ от Министерството на образованието и науката. Имайки предвид, че учениците в страната през настоящата учебна година са 748 113, то на практика почти всяко второ дете ще посещава заниманията.Кръжоците са разделени на две основни групи. Първата е за преодоляване на обучителни затрудения, в която са записани общо 96 456 подрастващи. В групите за занимания по интереси пък ще има 229 464 участници. До момента учениците проявяват най-голям интерес към изкуства, спорт, компютърни технологии, наука и техника, гражданско образование. Всяко училище разработва свой механизъм за идентифициране на обучителните затруднения на учениците и техните интереси съвместно с училищния съвет „Твоят час“. Децата, които искат да бъдат включени в занимания по интереси, попълват анкети за своите желания, обясниха още от МОН. Между 50 и 80% от учениците по данни на регионалните управления на образованието са повишили постиженията си в резултат на посещението на кръжоци, като анализът се базира на националните външни оценявания и държавните зрелостни изпити. За учениците, които не подлежат на външни оценявания, е забелязано повишение на резултатите между входно и изходно ниво за учебната 2016/2017 година, обясниха още от просветното министерство. Положителните изводи включват още възможностите за децата да участват в малки групи, където може да им се обърне индивидуално внимание, намаляване на броя на безпричинните отсъствия, повишаване на успеха и намаляване на броя на повтарящите ученици. На ръководителите на извънкласните дейности се заплаща по 12 лева за астрономически час.Учениците могат да посещават кръжоци както в учебните дни, така и през уикендите и през ваканциите. В рамките на един ден детето може да участва в не повече от 2 часа учебни занимания за преодоляване на обучителни затруднения и 4 часа обучителни дейности по интереси. За провеждане на дейностите по интереси ръководителят разработва програма, която предвижда от 62 до 72 часа в рамките на учебната година. От тях 5 се провеждат под ръководството на родители и 5 са предвидени за публични изяви.\n \n\n\n                    ", "date": "2017.11.29", "title": "325 920 ученици на кръжок "}
{"url": "http://www.monitor.bg/a/view/67614-%D0%94%D0%B5%D0%BA%D0%B5%D0%BC%D0%B2%D1%80%D0%B8-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D0%BF%D0%BE%D0%BD%D0%B8%D1%81%D0%BA%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8/", "text": "Очаква ни серия от средиземноморски циклони, Филип сменя Татяна \n                    В следващите 7,8 дни предстои динамично време. От утре отново предстои промяна на времето, ще започнат валежи. В сутрешните часове все още ще има минусови температури. Това каза Красимир Стоев от Националния институт по метеорология и хидрология (НИМХ) към БАН пред БНТ.На 1 и 2 декември валежите в Югозападна България ще бъдат обилни. В Западните райони са възможни поледици в сутрешните часове. През деня се очаква засилване на южния вятър в Източна България и районите на Север от планините. Започва затопляне, което ще продължи до началото на декември. Очаква ни серия от средиземноморски циклони. Следващият циклон, който предстои у нас, ще бъде Филип. Последният - Татяна, който донесе валежите от сняг, започна да се измества на североизток. По-ниски ще останат температурите в Западните райони. Валежи от дъжд се очаква в Югозападна България.Очаква се температурите през декември да са малко по-ниски от климатичните норми, като ще вали доста повече.В началото на следващата седмица се очакват понижение на температурите. Около 8 декември сутрешните температури ще се понижат, а в следващото десетневие ще има повишение на температурите.Днес преди обяд пък ще преобладава слънчево време. По-късно от северозапад облачността отново ще се увеличи, ще е предимно висока. Ще духа слаб юг-югозападен вятър и температурите ще се повишат. Максималните ще са между 3° и 8°, в югоизточните райони и малко по-високи, в София – около 3°, съобщи за  дежурният синоптик Георги Цеков от НИМХ пред \"Фокус\".Над Черноморието ще преобладава слънчево време, но след обяд от север облачността ще се увеличи и ще духа слаб югозападен вятър. Максималните температури ще са 9° - 11°. Температурата на морската вода е 11°-13°. Вълнението на морето ще е 2-3 бала.Над планините, след временно намаление на облачността, около и след обяд отново ще се заоблачи. Ще е без валежи. Вятърът ще се ориентира от запад-югозапад. Ще е умерен, по билата до силен. Ще се затопли и максималната температура на височина 1200 метра ще е около 5°, на 2000 метра – около минус 2°.  Най-голяма към момента е снежната покривка на Черни връх - 42 см. На връх Ботев натрупалата снежна покривка е 32 см, в местността Рожен в Родопите – 25 см. В София натрупаният сняг е 20 см. На връх Мургаш снежната покривка достига до 18 см, а в Драгоман - 16 см. 5 см е падналият сняг в Разград, 1см е в Плевен. \n\n\n                    ", "date": "2017.11.29", "title": "Декември започва с по-ниски температури "}
{"url": "http://www.monitor.bg/a/view/72237-%D0%A2%D0%B0%D0%BA%D1%81%D0%B8%D0%B4%D0%B6%D0%B8%D1%8F-%D0%BC%D0%B5%D0%BD%D1%82%D0%B5-%D0%BF%D0%B8%D1%88%D0%B5-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8-%D0%B1%D0%B5%D0%BB%D0%B5%D0%B6%D0%BA%D0%B8-%D0%B2%D0%BC%D0%B5%D1%81%D1%82%D0%BE-%D0%BA%D0%B0%D1%81%D0%BE%D0%B2-%D0%B1%D0%BE%D0%BD/", "text": "\n                    Фалшив таксиметров шофьор в столицата издава медицински бележки за извинение на отсъствия, вместо касов бон.Оказва се, че коли без регистрация като такси, а просто боядисани в жълто, въртят нелегалния си бизнес необезпокоявани. На такси-метне попада Сденка, служител в социалното министерство на Словакия, разказа Нова ТВ.„Той ми даде това. Колегите ми казаха, че това е бележка, ако си в болница”, разказва Сденка Рихтер, която идва у нас на конференция. Кацнала на Терминал 1 с полет от  Братислава.„Когато пристигнах, един таксиметров шофьор беше вътре и ме попита дали имам нужда от такси. Аз казах. Да. Трябва ми. Каза ми, че ще струва 20 лв.” добавя Сденка Рихтер. Цената е от летището до хотел в центъра на София. Докато се усети, таксиметровият шофьор грабва багажа на жената и я води към колата си, паркирана в съседна улица, която е далече от стоянката на такситата. Таксито се оказва менте - жълта кола без табела, без тарифи и без касов апарат. В края на кошмарното пътуване вместо касов бон, Сденка получава медицинска бележка, на която пише, че е платила 10 евро.„Официалните таксита издават фискален бон. Когато таксито е с жълт цвят, става сложно и трябва да се борим срещу тези явления с помощта на полицията. Ако този водач го е чакала полицията на последната спирка, е можело да му бъде наложена глоба между 12 000 и 14 000 лева. Единственият начин да се хване такъв шофьор е чрез таен клиент, в съвместна операция на ДАИ и полицията”,коментира Спас Атанасов от Браншовата камара на таксиметровите шофьори.Статистиката на МВР показва, че за последната една година заловените копърки са стотици. Толкова били и съставените актове. \n                    ", "date": "2017.11.29", "title": "Таксиджия -менте пише медицински бележки, вместо касов бон "}
{"url": "http://www.monitor.bg/a/view/84818-30-%D0%BF%D0%BE%D1%82%D1%80%D0%BE%D1%88%D0%B5%D0%BD%D0%B8-%D0%BD%D0%B0-%D0%BB%D0%B5%D0%B4%D0%B0-%D0%B2-%D0%9F%D0%B8%D1%80%D0%BE%D0%B3%D0%BE%D0%B2/", "text": "\n                    60 души са прегледани в \"Пирогов\" през последното денонощие, около половината от тях са с травми от поледици, съобщиха от болницата. Специалистите съветват хората да бъдат внимателни и да избягват заледени улици. През тази нощ в София са направени обработки със смеси срещу заледяване на опасни, стръмни пътни участъци и мостове, както и по улици и булеварди, по които се движи градския транспорт, съобщиха междувременно от Столична община.  Южната дъга на Околовръстен път също е обработена. Екипите на почистващите фирми са работили в повечето райони на града, като на терен са над 80 снегопочистващи машини.В момента продължават обработките със смеси срещу заледяване на територията на районите Възраждане, Студентски, Връбница, Кремиковци, Триадица, Витоша, Овча купел. В парк Витоша е извършено опесъчаване на трасетата „Бояна – Златни мостове” и „Драгалевци – Алеко”.Екипите на звеното за аварийно-спасителна дейност са отреагирали при 18 сигнала за паднали клони и дървета.В Кризисния център на Столична община са настанени 63 души.\n                    ", "date": "2017.11.29", "title": "30 потрошени на леда в \"Пирогов\""}
{"url": "http://www.monitor.bg/a/view/70025-43%D0%B3%D0%BE%D0%B4%D0%B8%D1%88%D0%BD%D0%B0-%D1%88%D0%B0%D0%BC%D0%B0%D1%80%D0%BE%D1%81%D0%B0-%D1%83%D1%87%D0%B8%D1%82%D0%B5%D0%BB%D0%BA%D0%B0/", "text": "\n                    Баба на второкласник шамароса преподавателка от началното училище „Васил Левски” във Вършец, съобщиха от областната дирекция на МВР в Монтана. Грозната сцена се е разиграла малко след 11 часа във вторник. Тогава 43-годишната Славка Георгиева нахлула с гръм и трясък в школото. Бабата била силно афектирана, защото внукът й се прибрал с рев и излъгал, че е напердашен от старши учителката Стилияна Тодорова. Ядосаната жена веднага се отправила към училището. Тя била пусната от охраната и поканена за разговор от преподавателката. Но пред класната стая замахнала да удари Тодорова. Гардът обаче бил на щрек и успял да хвана ръката й. Но бойната баба ударила плесница на учителката с левачката.Директорката на училището Светла Вангелова била принудена да извика полиция. Пристигналите на мястото ченгета укротили с белезници агресивната баба и я заключили в ареста за 24 часа.Едва в районното побойницата разбрала, че всъщност никой не е посягал на внука й. Момчето често създавало проблеми, въпреки, че с него работили специалисти, за да го превъзпитат. В деня на инцидента то за пореден път се държало гаменски и учителката била принудена да го изведе от класната стая, за да не пречи на съучениците си. Второкласникът обаче се спънал в прага и си ударил главата. А като се прибрал просълзен в къщи, натопил даскалицата в побой.Щом разбрал каква е истината, дядото на хлапето помолил да пуснат от ареста бабата. Тя се грижила за деветте си внуци, защото родителите им са на гурбет. Побойничката от своя страна се извинила и била освободена, за да може да сготви на малчуганите.Началното школо се намира в циганската махала на курортния град. Възпитаниците му са предимно ромчета, но от ръководството на училището твърдят, че досега подобни инциденти не е имало.\n                    ", "date": "2017.11.29", "title": "Баба на второкласник шамароса учителка (ОБНОВЕНА)"}
{"url": "http://www.monitor.bg/a/view/9913-%D0%A1%D1%82%D0%BE%D0%BB%D0%B8%D1%87%D0%BD%D0%B0-%D0%BE%D0%B1%D1%89%D0%B8%D0%BD%D0%B0-%D1%89%D0%B5-%D1%81%D1%8A%D0%B4%D0%B8-%D0%BC%D0%BB%D0%B0%D0%B4%D0%B5%D0%B6%D0%B0-%D0%B7%D0%B0-%D0%BF%D0%B0%D0%B4%D0%BD%D0%B0%D0%BB%D0%B0%D1%82%D0%B0-%D0%B1%D0%B0%D0%BB%D0%B5%D1%80%D0%B8%D0%BD%D0%B0/", "text": "\n                    Столична община ще съди младежа, който събори статуетката пред Народния театър. Това стана ясно от думите на зам.-кметът по културата в София Тодор Чобанов в сутрешния блок на бТВ.В края на миналата седмица 18-годишен младеж събори бронзовата статуетка, която от 20 години краси фонтана пред Народния театър. Той беше задържан и освободен, без да е бъде глобен.„Ние ще го съдим за щетите върху творбата, ще направим всичко възможно данъкоплатецът де не бъде наказан. Щеше да е по-добре да бъде осъден за хулиганство”, коментира Чобанов.Падналата скулптура в момента се намира в Софийската градска галерия, където ще бъде реставрирана.Надявам се напролет да бъде върната пред Народния театър гимнастичката, популярна и като балерината, каза Чобанов.Не сме чули досега за осъдени за подобни вандалски прояви, обществото очаква да има строги наказания, коментира още зам.-кметът.\n                    ", "date": "2017.11.29", "title": "Столична община ще съди младежа за падналата балерина "}
{"url": "http://www.monitor.bg/a/view/5199-%D0%92%D0%B4%D0%B8%D0%B3%D0%B0%D1%82-%D0%BB%D0%B5%D1%82%D0%B2%D0%B0%D1%82%D0%B0-%D0%B7%D0%B0-%D1%83%D0%BF%D1%80%D0%B0%D0%B6%D0%BD%D0%B5%D0%BD%D0%B8%D1%8F-%D0%BD%D0%B0-%D0%B0%D1%81%D0%B8%D1%81%D1%82%D0%B5%D0%BD%D1%82%D0%B8%D1%82%D0%B5-%D0%B2-%D0%A1%D0%A3/", "text": "\n                    Студентите в Софийският университет (СУ) намалели с 1256 за две години и през 2017 г. са 21 381. Това стана ясно от отчета на ректора на Алма матер проф. Анастас Герджиков, който беше представен днес. Той заяви, още от началото на мандата му дълговете на университета са намалели с 20%, но така и не каза каква е сумата.Най-големи са борчовете на СУ към Столична община за данъци и такси. Част от актовете се обжалват от Университета, като няколко дела за над 10 млн. лв. вече са били спечелени. За периода 2014-2016 година висшето училище е сключило със Столична община споразумение за разсрочено плащане на задълженията за такси и битови отпадъци в размер на 2 986 508 лв. до 30 юни 2022 г. Проф. Герджиков посочи, че нямало неизплатени задължения към персонала и Конкурс за главен асистент или асистент в Софийския университет ще се обявява само при реална необходимост от поне 270 часа упражнения или семинарни занятия, като до момента този праг беше по-нисък - 240. Тази промяна беше гласувана от Общото събрание на университета.За конкурсите за професори и доценти, изискванията остават същите, а именно, че трябва да има необходимост от поне 45 часа лекции.Общото събрание гласува още оттук - нататък заседанията да бъдат достъпни само за членове на академичната общност. Това на практика означава, че медии вече няма да бъдат допускани и така няма да могат да бъдат свидетели на решенията, които се гласуват.В правилника на СУ се добави още, че носенето на оръжия е забранено на територията на вуза и прилежащите райони, освен за специализираните органи и лицата, които съблюдават за сигурността в университета. \n                    ", "date": "2017.11.29", "title": "Студентите на Алма матер се стопили с 1256 (ОБНОВЕНА)"}
{"url": "http://www.monitor.bg/a/view/71771-%D0%94%D0%9F%D0%A1-%D0%BE%D1%81%D1%8A%D0%B4%D0%B8-%D1%84%D0%B0%D0%BA%D0%B5%D0%BB%D0%BD%D0%BE%D1%82%D0%BE-%D1%88%D0%B5%D1%81%D1%82%D0%B2%D0%B8%D0%B5-%D0%BD%D0%B0-%D0%BF%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5/", "text": "Карадайъ: Националистите рушат държавността \n                    \n\n\n                    ", "date": "2017.11.29", "title": "ДПС осъди факелното шествие на патриотите"}
{"url": "http://www.monitor.bg/a/view/19402-%D0%9D%D0%B5-%D0%BF%D1%83%D1%81%D0%BD%D0%B0%D1%85%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%BD%D0%B0-%D0%91%D0%BE%D1%80%D0%B8%D1%81%D0%BE%D0%B2-%D0%B4%D0%B0-%D0%BF%D1%80%D0%B5%D0%BB%D0%B5%D1%82%D0%B8-%D0%BD%D0%B0%D0%B4-%D0%98%D1%80%D0%B0%D0%BD/", "text": "\n                    \n                    ", "date": "2017.11.29", "title": "Не пуснаха правителствения самолет да прелети над Иран (ОБНОВЕНА)"}
{"url": "http://www.monitor.bg/a/view/17174-%D0%93%D0%BB%D0%BE%D0%B1%D0%B8%D1%82%D0%B5-%D0%B8-%D1%84%D0%B8%D1%88%D0%BE%D0%B2%D0%B5%D1%82%D0%B5-%D0%B2%D0%B5%D1%87%D0%B5-%D0%BF%D0%BE-%D0%BC%D0%B5%D0%B9%D0%BB%D0%B0/", "text": "\n                    Система за сигурно електронно връчване ще замести класическия метод за доставка на документи при предоставяне на административни услуги от институциите, съобщиха от Държавната агенция „Електронно управление“.От 22 ноември 2017 г. агенцията предоставя нова административна услуга за електронна препоръчана поща, която позволява изпращане и получаване и съхраняване на електронни документи. Услугата представлява електронен еквивалент на препоръчаната поща с обратна разписка. Предназначена е за граждани и юридически лица, за администрации, за лица, осъществяващи публични функции и за организации, предоставящи обществени услуги.Всички администрации могат да интегрират модула за е-Връчване към информационните си системи или да го използват чрез потребителски интерфейс на адрес /. Достъпът през интерфейса се осъществява след регистрация чрез средство за идентификация на потребителите (квалифициран електронен подпис, ПИК на НОИ и други, приети с държавен акт).Електронните документи, които подлежат на връчване, са документи, резултат от изпълнение на електронни административни услуги, актове, фишове, електронни фишове и наказателни постановления по смисъла на Закона за административните нарушения и наказания, както и други документи или актове, при които връчване или съобщаване се изисква със закон.С премахването на изискването за представяне на някои официални удостоверителни документи на хартиен носител се очаква към Системата за сигурно е-Връчване да се присъединят администрации, които предоставят електронни административни услуги и такива, които нямат системи за електронен обмен на документи (системи за е-документооборот). За целта екипът на ДАЕУ разработи документация за достъп до системата, с която се определят правата, задълженията и редът за присъединяване на административните органи, на лицата, осъществяващи публични функции и на организациите, предоставящи обществени услуги.Системата за сигурно е-Връчване е в съответствие с чл. 43 от Регламент (ЕС) № 910/2014. Изграждането й е предвидено с разпоредбите на Закона за електронното управление (чл. 26, ал. 2 и ал. 4), както и в Наредбата за общите изисквания към информационните системи, регистрите и електронните административни услуги, обясняват още от държавната агенция. \n\n\n                    ", "date": "2017.11.29", "title": "Глобите и фишовете вече и по мейла "}
{"url": "http://www.monitor.bg/a/view/38986-%D0%A6%D1%8F%D0%BB%D0%BE%D1%81%D1%82%D0%BD%D0%BE-%D0%BE%D0%B1%D0%BD%D0%BE%D0%B2%D1%8F%D0%B2%D0%B0%D1%82-26-%D1%83%D1%87%D0%B5%D0%B1%D0%BD%D0%B8-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F-%D0%B2-%D0%A1%D0%BE%D1%84%D0%B8%D1%8F-%D0%BF%D1%80%D0%B5%D0%B7-2018%D0%B3/", "text": "\n                    26 училища и детски градини предстоят да бъдат цялостно обновени догодина в столицата. Това заяви кметът на София Йорданка Фандъкова, която провери изпълнението на мерките за енергийна ефективност в Софийска математическа гимназия „Паисий Хилендарски“. Тя обясни, че процедурите в момента текат и изрази надежда, че до пролетта на 2018 г. районните кметове ще изберат изпълнители. „Енергийната ефективност на учебните заведение и строителството на детски градини и училища, ще бъдат основна насока догодина“, каза Фандъкова.Санирането на СМГ е на стойност 1 млн. лв., а средствата са отпуснати от правителството, припомни Фандъкова. „Проектът е на финала и до средата на декември всичко трябва да приключи, като очакваме тези мерки да доведат до над 40% спестяване на разходите за осветление. Това са пари на училището и вместо да отидат за разходи за ток и парно, ще останат при децата и учителите“, каза Фандъкова. Кметът на София се запозна и и с последните медалисти от гимназията, които преди няколко дни са се върнали от международна олимпиада в Москва с няколко трофея.Фандъкова коментира и клипа, на който се вижда как хора вадят павета от булевард „Дондуков“. \"Трябва да кажа, че няколко са случаите, когато съм получавала информация от страна на изпълнители и надзор, че има такива посегателства, но не исках да повярвам, че това се случва“, заяви тя и допълни, че подобни акции са опасни.\n                    ", "date": "2017.11.29", "title": "Основен ремонт на 26 учебни заведения в София догодина "}
{"url": "http://www.monitor.bg/a/view/4931-%D0%9C%D0%B8%D0%BD%D0%B8%D0%BC%D0%B0%D0%BB%D0%BD%D0%B8%D1%8F%D1%82-%D0%BE%D1%81%D0%B8%D0%B3%D1%83%D1%80%D0%B8%D1%82%D0%B5%D0%BB%D0%B5%D0%BD-%D0%B4%D0%BE%D1%85%D0%BE%D0%B4-%D1%81%D1%82%D0%B0%D0%B2%D0%B0-510-%D0%BB%D0%B2/", "text": "\n                    Парламентът реши минималният осигурителен доход да бъде 510 лв., а за земеделските производители той да бъде 350 лв. \n\nСъгласно приетия на второ четене текст от бюджета на ДОО за 2018 г. минималният месечен размер на осигурителния доход за самоосигуряващите се лица ще бъде 510 лв. Депутатите решиха максималният месечен размер на осигурителния доход да бъде в размер на 2600 лв. Управляващите бяха предложили минималният осигурителен доход на земеделските производители и тютюнопроизводители да бъде в размер на 480 лв., но депутатите приеха предложението на БСП той да възлиза на 350 лв. \n\n \n                    ", "date": "2017.11.29", "title": "Минималният осигурителен доход става  510 лв. "}
{"url": "http://www.monitor.bg/a/view/24336-%C2%A0%D0%9C%D0%B0%D0%BD%D0%BE%D0%BB%D0%BE%D0%B2%D0%B0-%D0%A0%D0%B0%D0%B1%D0%BE%D1%82%D0%BD%D0%B8%D1%86%D0%B8%D1%82%D0%B5-%D0%BE%D1%82-%D1%84%D0%B0%D0%BB%D0%B8%D1%80%D0%B0%D0%BB%D0%B8-%D1%84%D0%B8%D1%80%D0%BC%D0%B8-%D0%BE%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%B7-%D0%BF%D0%B0%D1%80%D0%B8/", "text": "Отлагат с шест месеца възможността ГИТ да иска несъстоятелност от съда\n                    Главна инспекция по труда (ГИТ) ще може да иска от съда процедура по несъстоятелност на фалирали фирми, но чак от 1 юли 2018-та. Това решиха депутатите от социалната комисия при гласуването на промените на второ четене в Кодекса по труда. Причината тези текстове да влязат в сила не веднага, а едва след повече от шест месеца, е липсата на достатъчно кадри в ГИТ, които да вършат това. Това бе причината омбудсманът Мая Манолова яростно да разкритикува депутатите, тъй като с това си решение те били „попарили надеждите” на хората някога да си получат парите. По думите й сега гражданите, за да си вземат парите е нужно решение на съда за започване на производство по несъстоятелност на фалиралата фирма. В момента обаче няма орган в държавата, който е да задължен да подава така молба при неплатени заплати и такива производства изобщо не започват. С поправките в КТ се дава възможност ГИТ да прави това, но едва от следващата година.По думите на Манолова така множество граждани никога няма да си получат парите. Манолова заяви, че се чувства отчаяна пред бездушието на депутатите и обясни, че отлагането с шест месеца е само заради комфорта на чиновниците от ГИТ. Тя обясни, че е отпаднал 3 - месечният срок след прекратяване на трудовото правоотношение, за да се образува производство по несъстоятелност, за да може гражданите да си получат парите. За сметка на това остава друг срок – от 12 месеца, в който самите засегнати лица могат да предявят претенции за обезщетения, като за целта трябва да има производство за несъстоятелност. Така според Манолова всички тези хора със прекратени трудови договори от началото на годината никога няма да получат заработените си заплати, защото срокът от 12-месеца вече ще е изтекъл и няма да има кой орган да подаде молба пред съда. Тя даде пример със работниците от хранителна верига, от „един телеком”, шивачките от Ветрен, работниците от Плевен и Русе.Към момента дължимите от работодатели неизплатени заплати са в размер от 30 млн. лева, припомни Манолова. Тя уточни, че парите са налични и в момента около 250 млн. лева са парите във Фонда за гарантиране на вземанията, от където трябва да се платят обезщетенията на засегнатите работници.Манолова поясни, че ще поиска нови срещи с лидерите на ПГ в НС – Цветан Цветанов, Корнелия Нинова, Мустафа Карадайъ, Волен Сидеров, Веселин Марешки. Имаше две искания - текстовете да влязат в сила веднага и този 12-месечен срок да отпадне, заключи Манолова.\n\n\n                    ", "date": "2017.11.29", "title": "Манолова: Работниците от фалирали фирми остават без пари"}
{"url": "http://www.monitor.bg/a/view/72576-%D0%9F%D0%BE%D0%BB%D0%BE%D0%B2%D0%B8%D0%BD%D0%B0%D1%82%D0%B0-%D0%BF%D1%8A%D1%80%D0%B2%D0%BE%D0%BB%D0%B0%D1%86%D0%B8-%D0%BF%D1%80%D0%BE%D0%BF%D1%83%D1%81%D0%BD%D0%B0%D0%BB%D0%B8-%D0%B4%D0%B0-%D0%B2%D0%B7%D0%B5%D0%BC%D0%B0%D1%82-250-%D0%BB%D0%B5%D0%B2%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%BF%D0%BE%D0%BC%D0%BE%D1%89/", "text": "\n                    Родителите на половината от първокласниците във Варна и областта са пропуснали да се възползват от еднократната държавна помощ от 250 лева, която се отпуска за подготовката на децата им за училище. Това обяви вчера директорът на Регионална дирекция за социално подпомагане, Димитричка Кънчева. Тя уточни, че еднократната целева помощ се дава на ученици, записани за първи път в първи клас на държавно или общинско училище. За тази година такава помощ е получена за 1 618 от 3 234 първолаци във Варна. От общо 4 500 първолаци в цялата област, полагащите им се 250 лева са получени за 2 326 деца, като са раздадени 581 500 лева. В Провадия са подпомогнати 277 първолаци, в Долни чифлик – 242, а Девня 95 и във Вълчи дол - 94.След началото на учебната година, пропусналите да получат тези пари, са загубили правото да го направят по-късно. В момента обаче тече проверка за това дали всички деца, получили държавната помощ, са постъпили в клас, но засега не са установени такива случаи на злоупотреби, уточни Кънчева. \n                    ", "date": "2017.11.29", "title": "Половината първолаци пропуснали държавната помощ от 250 лева "}
{"url": "http://www.monitor.bg/a/view/61702-%D0%A5%D0%BE%D1%80%D0%B0-%D0%BE%D1%82-%D0%BF%D0%BE%D0%B3%D1%80%D0%B0%D0%BD%D0%B8%D1%87%D0%BD%D0%B8-%D1%81%D0%B5%D0%BB%D0%B0-%D0%B2%D1%8A%D1%80%D0%B2%D1%8F%D1%82-15-%D0%BA%D0%BC-%D0%B4%D0%BE-%D0%BD%D0%B0%D0%B9%D0%B1%D0%BB%D0%B8%D0%B7%D0%BA%D0%B0%D1%82%D0%B0-%D1%81%D0%BF%D0%B8%D1%80%D0%BA%D0%B0/", "text": "\n                    Хора от пограничните села в Невестинска община вървят по 15 км. пеш, за да стигнат до най-близката спирка в района. Такъв проблем имат жителите на Раково и Страдалово, които вече са сигнализирали за проблема областния управител на Кюстендил. Причината се оказва, че от няколко месеца до част от Невестинските населени места не пътува автобус, а единствената спирка се намира в махала Тръстеник на село Смоличано. „През лятото ни изпращаха автобус всяка последна сряда от месеца. Сега обаче не разполагаме с тази есктра и няма как да стигнем до областния град, ако не вървим пеш до Смоличано. Не ни се мисли при голям сняг как ще вървим“, коментират местните жители.Никой превозвач вече не поема тези линии, заради липсата на пътници. Само за пример в Раково са регистрирани по постоянен адрес едва 15 човека.Друг проблем за местните се оказва и закрития вече магазин на Наркооп, откъдето си купували най-необходимите продукти. За момента единствената алтернатива е частен бус, който доставя хляб на местното население веднъж седмично.„Такова е положението в голяма част от селата. Няма транспорт и магазините се закриват. То хора вече не останахме“, коментират още жители на пограничните села.Само преди три дни бяха ограничени и курсовете по областната транспортна схема на направлението Кюстендил-Дупница и по общинската мрежа Кюстендил-Катрище. Причината отново се оказа липсата на пътници през зимния период. От 1 декември до 31 март 2018 г. няма да се изпълняват курсовете до Дупница през събота и на официални празници с час на тръгване от Кюстендил в 17 часа и в неделя с час на тръгване 07.40 часа. Предложението е одобрено от общинската администрация и предстои да бъде гласувано на сесия на местния парламент.\n                    ", "date": "2017.11.29", "title": "Хора от погранични села вървят 15 км до най-близката спирка"}
{"url": "http://www.monitor.bg/a/view/84627-%D0%91%D0%BE%D1%80%D0%B8%D1%81%D0%BE%D0%B2-%D1%81%D0%B5-%D1%81%D1%80%D0%B5%D1%89%D0%BD%D0%B0-%D1%81-%D0%BA%D1%80%D0%B0%D0%BB%D1%8F-%D0%BD%D0%B0-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F/", "text": "\n                    Министър-председателят Бойко Борисов и Негово Величество крал Салман бин Абдулазиз Ал-Сауд проведоха среща, която е първата на толкова високо равнище в историята на отношенията между България и Кралство Саудитска Арабия. Това съобщиха от правителствената пресслужба.\nВизитата на българския премиер в Рияд се осъществява по покана на краля на Саудитска Арабия и поставя началото на политически диалог, който ще спомогне за развитието на партньорства между двете страни в различни сфери от взаимен интерес.\n                    ", "date": "2017.11.29", "title": "Борисов се срещна с краля на Саудитска Арабия  "}
{"url": "http://www.monitor.bg/a/view/46702-%D0%91%D0%B0%D0%BD%D1%81%D0%BA%D0%BE-%D0%BF%D0%B0%D0%BB%D0%B8-%D0%9A%D0%BE%D0%BB%D0%B5%D0%B4%D0%BD%D0%B8%D1%82%D0%B5-%D1%81%D0%B2%D0%B5%D1%82%D0%BB%D0%B8%D0%BD%D0%B8-%D0%BD%D0%B0-5-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "\n                    Коледният дух в зимния курорт Банско официално ще бъде запален на 5 декември. Лично кметът Георги Икономов се очаква да отброи секундите до 17:00 ч., когато светлинките на Коледната елха на централния градски площад, ще засияят. Коледни песни, както и огнено шоу, подготвено от трупа „Дивинитас“, ще допринесат за създаване на празнично настроение, а както всяка година, дребни лакомства ще получи всяко дете.Културната програма за най-светлите християнски празници, ще включва още с общ концерт на Детското театрално студио с ръководител Мариана Думанова и детската школа по пиано, водена от Марина Иванова на 19 декември. Традиционен поздрав към жителите и гостите на града ще отправи читалището със своя голям коледен концерт под надслов „Свята коледа”. Децата от всички самодейни състави към читалището, са подготвили с много трепет програмата на концерта, който е планиран за 21 декември от 17:30 ч.В новогодишната нощ жителите и гостите на града ще бъдат забавлявани от Невена Цонева. Талантливата певица, която замени в “Ку-ку бенд” Цветелина Грахич, е подготвила букет от свои и чужди песни, с които да създаде весело празнично настроение на пл. „Никола Вапцаров”.\n                    ", "date": "2017.11.29", "title": "Банско пали Коледните светлини на 5 декември"}
{"url": "http://www.monitor.bg/a/view/9401-%D0%A3%D1%87%D0%B5%D0%BD%D0%B8%D1%86%D0%B8-%D0%B8%D0%B7%D0%B4%D1%8A%D1%85%D0%B2%D0%B0%D1%82-%D0%B2-%D1%81%D1%8A%D0%BD%D1%8F-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%B4%D0%B8%D0%B7%D0%B0%D0%B9%D0%BD%D0%B5%D1%80%D1%81%D0%BA%D0%B0-%D0%B4%D1%80%D0%BE%D0%B3%D0%B0/", "text": "Ниска цена прави MDMB една от най-разпространените химии\n                    Ученици издъхват в съня си заради употребата на дизайнерска дрога. Това са едни от основните версии за внезапната кончина на няколко младежи от началото на годината. Последният случай е на абитуриента от врачанското село Борован. Твърди се, че часове преди да издъхне в съня си 18-годишният Кристиян Братоевски пушил от модерния „китайски чай“. Наркотика му дал негов приятел, който се снабдявал с нея от Бяла Слатина. Все още се очакват резултатите от аутопсията, която ще изясни причината за смъртта.\n\nОпасната „дизайнерска” дрога става все по-популярна сред тийнейджърите. Заради ниската цена един от най-разпространените наркотици в момента е MDMB – шмика. Тя се продава между 5 и 10 лева за доза, от която четирима младежи спокойно могат да се дрогират.\n\nУпотребата му води до много тежки последствия за организма, дори до смърт.\n\n„Една голяма част от тази нова дрога остава в тялото, което е много опасно, коментира пред Нова телевизия инспектор Петьо Петков от СДВР.\n\nПо думите му такъв тип вещества предизвикват загуба за съзнание.\n\n„Новата синтетика не може да се вкара в една рамка. Обикновено на пазара това е наречено билка - растителна маса, обработена с химикал. Ползват се най-различни маси, които добре абсорбират течности. Това е известно в Европа като “спайс”. Хората, които го правят, не дозират правилно”, обясни инспекторът.\n\nТой препоръча на родителите за какви симптоми да следят, за да познаят дали децата им са имали достъп до такива вещества - понижаване на телесната температура, промяна на настроението, изтръпване на крайниците, при по голяма дозировка се стига до кома. От нея може и да не се излезе.\n\nСлужителят на МВР все пак успокои, че няма масов бум на продажбата на такива наркотици у нас.\n                    ", "date": "2017.11.29", "title": "Ученици издъхват в съня си заради дизайнерска дрога"}
{"url": "http://www.monitor.bg/a/view/7566-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%BE%D1%82%D0%BF%D1%83%D1%81%D0%BD%D0%B0-434-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D0%B7%D0%B4%D1%80%D0%B0%D0%B2%D0%B5/", "text": "Одобриха мораториума за нови лекарства за догодина\n                    Депутатите развързаха кесията и се съгласиха парите за здраве за догодина да бъдат увеличени с 27 млн. лева. Те подкрепиха предложението на председателя на Комисията по здравеопазване Даниела Дариткова по време на второто гласуване на бюджета на Националната здравноосигурителна каса (НЗОК).Така средствата за първична извънболнична помощ за догодина ще се увеличат със 7 млн. лева, парите за специализирана извънболнична помощ – със 7 млн. лева, с 3 млн. лева да е по-голям бюджетът за медикодиагностичните дейности и с 10 млн. лева - тези за стоматологична дейност. По този начин сметката за догодина е с над 434 млн. лева повече спрямо тази за 2017 година.„Съотношението на увеличението на болничната помощ и лекарствените продукти са недостатъчни, но пък това е стъпка напред и се надявам, че разумното разходване след разписването на механизмите, по които тези средства ще се използват, ще позволят наистина по-голям достъп до лечение, ранна профилактика и диагноза, именно в извънболничната медицинска помощ“, заяви Дариткова от парламентарната трибуна.Дебат обаче предизвика готвения мораториум за финансиране от Здравната каса на иновативни медикаменти. Срещу готвената промяна по-рано през деня скочи и омбудсманът на България Мая Манолова.Тя бе категорична, че ще сезира Конституционния съд, ако текстовете в проектозакона за бюджета, с които се въвежда мораториум върху сключването на договори от болниците по нови клинични пътеки, както и върху заплащането от НЗОК на нови лекарствени продукти, с ново международно, непатентно наименование, без да е предвидена възможност за изключения, не отпаднат.„Мораториумът узаконява статуквото, на практика блокира промяната и се предполага, че тези, които го налагат харесват ситуацията и по отношение на лекарствата, и по отношение на състоянието на болничната помощ“, каза Манолова в ефира на БНТ. Тя бе категорична, че става въпрос за 25 млн. лв., които ще бъдат спестени на фона на 1 млрд. лв., които плаща Здравната каса за лекарства.Въпреки позицията на Манолова и протеста на пациентски организации, депутатите все пак приеха мораториума за нови лекарства.\n                    ", "date": "2017.11.29", "title": "Парламентът отпусна 434 млн. лева за здраве"}
{"url": "http://www.monitor.bg/a/view/37836-30-300-%D0%B1%D1%8A%D0%BB%D0%B3%D0%B0%D1%80%D1%87%D0%B5%D1%82%D0%B0-%D0%BD%D0%B0-%D1%81%D0%BE%D1%86%D0%B8%D0%B0%D0%BB%D0%BD%D0%B8-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "Родителите получават до 311 евро за хлапе, но само ако са работили  \n                    30 300 българчета получават социални помощи в Германия, показват данни на Федералната агенция по труда. Статистиката отчита, че от 2014 г., когато трудовият пазар на Германия отвори врати за българи и румънци, броят на нашенците, които получават помощи за децата си, се е увеличил 3 пъти. Право на тази финансова подкрепа имат само семействата, в които поне единият родител е бил нает на трудов договор срещу не повече от 450 евро. Сумата, която вземат българските семейства, е до 311 евро.\n\nДанните показват ръст на деца мигранти на социални помощи в Германия. През 2014 г. родителите на 9225 румънски хлапета са вземали пари от държавата, докато в края на юни тази година броят им е нараснал до 27 828. Над 2 млн. деца, живеещи в Германия, получават социални помощи, като най-голям е броят на афганистанските деца - 37 000.\n\nКакто „Монитор“ писа, над 22 000 безработни българи преживяват в Германия благодарение на социалната система. Право на обезщетение за безработица имат тези, които са се осигурявали поне 12 месеца през последните 2 г. Размерът на компенсацията е като в България – 60% от брутната заплата през последната година. Тези, които имат деца, получават 67% от възнаграждението си. Колко време безработните ще вземат пари от държавата, зависи от осигурителния им стаж, но максималният срок е 24 месеца. Останалите без работа в Германия имат право на втори вид обезщетение, в случай че са социално слаби и не могат да покрият разходите си за живот. Самотните родители получават по 404 евро за наем, ток, храна и дрехи.\n\nВ Испания българите са на трето място в класацията за безработни чужденци с право на помощи. Около 12 000 нашенци вземат обезщетение, след като са останали без препитание в иберийската страна.\n\nКомпенсация за безработица в Испания могат да получават съкратените от работа и тези, които са без препитание, но искат да работят. За първия тип обезщетение останалите без работа трябва да са се осигурявали срещу риска от безработица поне 6 месеца от последните 6 г. Съкратените служители получават по 70% от заплатата, на която са им правени вноски в социалната система. Вторият тип обезщетение е за тези, които нямат нужните социални вноски, а са над 45-годишна възраст или издържат семейство. Помощта се дава на регистрираните безработни, които не са отказали подходящо предложение за работа или курс за квалификация.\n                    ", "date": "2017.11.29", "title": "30 300 българчета на  социални в Германия  "}
{"url": "http://www.monitor.bg/a/view/7577-%D0%9F%D0%BE%D0%B2%D0%B8%D1%81%D0%BE%D0%BA%D0%B8-%D0%B3%D0%BB%D0%BE%D0%B1%D0%B8-%D0%B7%D0%B0-%D0%BA%D0%B0%D0%BB%D0%BF%D0%B0%D0%B2%D0%B8-%D0%B3%D1%83%D0%BC%D0%B8/", "text": "Глад за кадри за почистване на пътищата\n                    За по-големи санкции за шофьори на тежкотоварни автомобили, които карат с износени гуми, настоява министърът на регионалното развитие и благоустройството Николай Нанков. В момента по закон минималното изискване за дълбочина на грайфера на гумата е 4 мм, но не беше въведено задължението МПС-тата да се движат със зимни гуми.Глобата за износени гуми е твърде ниска, за да накара водачите да вземат предвид този аспект от подготовката на автомобилите за зимата, смята регионалният министър. Той припомни, че ако през зимата автомобилите не са с гуми с грайфер над 4 мм, санкцията е от 50 до 150 лв. „Ако усредним 100 лева за неизправна гума – примерно без какъвто и да е грайфер или с много малък, неотговарящ на норматива. 6 гуми на тежкотоварния автомобил, примерно на влекача, 1000 лева е средно гума за такова МПС – става 6000 лв. Тези ниски санкции предполагат водачът да не купува и да не сменя гумите си“, смята Нанков.Министърът коментира работата на почистващите фирми при снеговалежа от началото на тази седмица. Министърът отчете, че е имало проблеми по автомагистралите \"Хемус\" и \"Тракия\". В петък ще стане ясно кои фирми ще бъдат санкционирани заради недобро почистване на снега, който валя в началото на седмицата.Дончо Атанасов предупреди, че сериозен проблем е липсата на кадри в Агенция „Пътна инфраструктура“ (АПИ), с които да се поддържа пътната мрежа. По думите му при 3200 машини са необходими над 6000 шофьори. „Няма как, като започне обилен снеговалеж, 1000 км магистрали да бъдат на асфалт. Ние се стараем с оглед на огромния трафик на тежкотоварно движение, което е около 10 хил. на денонощие през България, да поддържаме магистралите постоянно на асфалт“, смята шефът на УС на АПИ. За близо седем месеца от началото на мандата МРРБ стартира проекти за 1,5 млрд. лв. основно в пътния сектор. Почти 900 млн. лв. е стойността на обявените тръжни процедури, а сключените договори са за над 452 млн. лв. Строителството заедно с вътрешното потребление и износа са факторите, оказващи влияние върху икономическия растеж, който по данни на Националния статистически институт през третото тримесечие на годината е близо 4%, посочи министърът. Зад тези цифри стои не само общественият интерес, но и отделни човешки съдби - докато през 2016 г. заетите в строителството са били 175 хил. души, то през 2017 г. благодарение на добрия бизнес климат те са вече 255 хиляди.\n                    ", "date": "2017.11.29", "title": "По-високи глоби за калпави гуми "}
{"url": "http://www.monitor.bg/a/view/32334-%D0%90%D0%BD%D0%B3%D0%BB%D0%B8%D1%87%D0%B0%D0%BD%D0%B8-%D0%B2%D1%8A%D1%81%D1%82%D0%B0%D0%BD%D0%B0%D1%85%D0%B0-%D1%81%D1%80%D0%B5%D1%89%D1%83-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A5%D0%B5%D0%BC%D1%83%D1%81/", "text": "\n                    Жители на няколко села от община Велико Търново, сред които и чужденци заселници, се обявиха срещу предвиденото ново трасе на магистралата. Това стана по време на общественото обсъждане, провело се в залата на общината в Търново във вторник вечер. Десетина човека от село Хотница не бяха съгласни трасето на „Хемус” да минава на половин километър от тяхното село, тъй като, щял да се вдига голям шум, който да пречи на тях и на домашните им животни, които ще бъдат постоянно стресирани. „И какво сега, ще се окаже, че от едната страна на селото ще имаме кариера, а от другата магистрала. Ние ще полудеем от вдигания шум”, недоволстваха селяните. Към тях се присъединиха и живеещи в Хотница англичани, които също бяха категорични, че не са дошли в България и не са си похарчили парите за да купят къщи в село, където отново непрекъснато ще чуват ръмженето на хиляди двигатели дневно. В отговор експертите от Агенция Пътна инфраструктура обясниха, че след пускането на пътното съоръжение ако се установи, че шумът действително надвишава допустимите норми, ще бъзат поставени шумоизолиращи съоръжения. Проблемът с шума беше засегнат и от кмета и жители и на друго търновско село, Момин сбор, където магистралата ще минава на 700 м. от първите къщи на селото. Според кметския наместник там, Андрей Явашев, шумът от главния път София – Варна, който достигал в селото и сега бил достатъчно силен, въпреки че от пътното съоръжение ги дялала една цяла гора. Какво ще стане обаче, когато тази гора бъде изсечена, а на всичкото отгоре бъде изграден и пътен възел, както е според проекта, питат хората от Момин сбор. Кметицата на село Беляковец, Албена Беренска, пък се закани, че ако шумът, който ще стига до нейното село е висок и пречи на съселяните и, тя направо ще легне на магистралата и с тялото си ще спре минаването на автомобилите по нея. Оказа се обаче, че няма да е нужно г-жа Беренска да поставя живота си в опасност, тъ като магистралата ще минава на цели 5 км. от Беляковец и опасност от шум там просто няма никаква. Въпреки обясненията и опитите на експретите от АПИ да успокоят кметовете и хората от селата, накрая като че ли и двете страни така и не успяха да постигнат взаимно доверие и разбирателство. Голяма част от хората, дошли на обсъждането си тръгнаха с дълбокото убеждение, че са излъгани и че изграждането на магистрала „Хемус” е нещо много добро и полезно. Но единствено и само ако трасето и минава поне на десетина километра от техните населени места. \n\n\n                    ", "date": "2017.11.29", "title": "Англичани въстанаха  срещу магистрала „Хемус”"}
{"url": "http://www.monitor.bg/a/view/89122-%D0%A1%D0%B0%D1%88%D0%BE-%D0%94%D0%BE%D0%BD%D1%87%D0%B5%D0%B2-%D0%94%D0%B5%D0%BB%D0%B0-%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-v-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%93%D0%B0%D0%B7%D0%BE%D0%B2%D0%B8%D1%8F-%D0%B1%D0%B0%D1%80%D0%BE%D0%BD/", "text": "\n                    \n                    ", "date": "2017.11.29", "title": "Сашо Дончев: Дела и документи (V глава от книгата \"Газовия барон\")"}
{"url": "http://www.monitor.bg/a/view/38926-%D0%98%D1%80%D0%B0%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%9D%D0%B5-%D0%BF%D1%83%D1%81%D0%BD%D0%B0%D0%BB%D0%B8-%D1%81%D0%B0%D0%BC%D0%BE%D0%BB%D0%B5%D1%82%D0%B0-%D0%BD%D0%B0-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D1%81%D1%8A%D0%BE%D1%82%D0%B2%D0%B5%D1%82%D1%81%D1%82%D0%B2%D0%B8%D0%B5-%D0%B2-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F%D1%82%D0%B0/", "text": "\n                    Правителственият самолет на България не е бил допуснат да премине над страната заради несъответствие на предоставената информация за полета. Това се посочва в позиция на Посолството на Ислямска република Иран в София по повод недоразумението с правителствения самолет, който не беше допуснат за преминаване във въздушното пространство на Иран.\n\nВ позицията на Посолството се посочва още: \"Посолството на Ислямска република Иран в София съобщи, че в отговор на официалната молба на посолството на Република България в Техеран от 08 ноември 2017 г. за получаване на разрешение за преминаване на правителственият самолет превозващ Н. Пр. Бойко Борисов, министър председател на Република България, и придружаващата го делегация над въздушното пространство на Ислямска република Иран, незабавно беше издадено необходимото разрешение на 09 ноември 2017 г., но поради несъответствие в обявените данни по време на полет с информацията, предоставена от компетентните български органи, поради технически причини преминаването на самолета не беше осъществен.\n\nПосолството на Ислямска република Иран в София, напомняйки за дългогодишните отношения между двете страни, като наскоро в София се отпразнува сто и двадесет годишнината от установяването на тези отношения, подчертава върху отличната воля на властите на Ислямска република Иран за продължаване на развиващите се отношения между двете страни.\"\n                    ", "date": "2017.11.29", "title": "Иранското посолство: Не пуснали самолета на Борисов заради несъответствие в информацията "}
{"url": "http://www.monitor.bg/a/view/88164-%D0%9B%D0%B5%D1%88%D0%BE%D1%8F%D0%B4%D0%B8-%D0%B2%D0%B7%D0%B8%D0%BC%D0%B0%D1%82-%D0%BF%D0%BE-50-%D0%BB%D0%B2-%D0%B7%D0%B0-%D1%82%D1%80%D1%83%D0%BF-%D0%BD%D0%B0-%D0%BF%D1%8A%D1%82%D1%8F/", "text": "Адвокати крадат телата, за да принудят близките да подпишат договор за правна помощ\n                    „Лешояди“, както адвокатите по застрахователни дела наричат информаторите си, прибират по 50 лева от катастрофа на пътя със загинал, за която дават сведения на различни кантори за случилите се ПТП-та. Това най-често са общински служители, катаджии, лекари и погребални агенти, които при всяко произшествие в близкия до тях регион се обаждат на доверените си благодетели. За услугата получават по 50 лева, които се взимат на момента чрез система за парични преводи, научи „Монитор“.Адвокатите от своя страна моментално пристигат на мястото на катастрофата, озовават се в моргата по време на разпознаването, а понякога дори и крадат труповете на загиналите.И всичко само с една цел – близките на жертвите да сключат с тях договор, че ще бъдат представлявани пред застрахователите от конкретни защитници. За последния случай със задигнато тяло при ницдента край Атия се твърди, че бивш полицейски служител е регистрирал погребална агенция, неправителствена организация за съдействие на загинали и ползва услугите на адвокат. При инцидент от преди седмица там загина 16-годишен ученик, за чието тяло родителите му трябваше да платят над 1000 лева, за да си го получат. Дори били проведени разговори, че може да се стигне до компромис, ако делото за обезщетението бъде прието от близък до фирмата адвокат. След намесата на няколко институции обаче не се стигнало до подобно споразумение, а тялото на момчето било върнато на близките му. Това не е и единствения подобен случай. \n\n\n\n\n                    ", "date": "2017.11.29", "title": "„Лешояди“ взимат по 50 лв. за труп на пътя"}
