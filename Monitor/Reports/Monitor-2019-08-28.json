{"url": "https://www.monitor.bg:443/bg/a/view/elizabet-vtora-blagoslovi-plana-na-boris-djonsyn-174098", "text": "Британският премиер Борис Джонсън ще ограничи възможностите на парламента да деактивира плана си за Brexit, като съкрати времето, което остава до деня на излизане от ЕС на 31 октомври, вбесявайки противници, които призоваха кралица Елизабет да се намеси, предаде \"Ройтерс\".  Джонсън определи 14 октомври за речта на кралицата - официалното държавно откриване на ново заседание на парламента.  Кралицата се съгласи на датата, като така затвори парламента от средата на септември за около месец. Опозиционните лидери писаха до кралицата, за да изразят загрижеността си и поискаха среща, заплашвайки да вкарат 93-годишния монарх в конституционната криза. Джонсън определи 14 октомври за речта на кралицата - официалното държавно откриване на ново заседание на парламента.  Кралицата се съгласи на датата, като така затвори парламента от средата на септември за около месец. Опозиционните лидери писаха до кралицата, за да изразят загрижеността си и поискаха среща, заплашвайки да вкарат 93-годишния монарх в конституционната криза.", "date": "2019.08.28", "title": "Елизабет Втора благослови плана на Борис Джонсън"}
{"url": "https://www.monitor.bg:443/bg/a/view/grigor-dimitrov-e-v-tretija-kryg-na-us-open-174096", "text": "Хърватинът Борна Чорич се е отказал от участие във втория кръг на US Open поради разкъсан мускул на гърба. Това означава, че Григор Димитров продължава директно към трети кръг на турнира, където ще срещне Камил Маршак от Полша или уругваеца Пабло Куевас. Мачът между Чорич и Димитров трябваше да се проведе около 04:00 часа тази нощ, като бе избран за завършек на програмата на корт „Луис Армстронг“. Очакваше се сериозна битка с оглед на представянето и на двамата в първия кръг, но българинът продължава напред без игра. На тяхно място в програмата се измества двубоят между Рейли Опелка и Доминик Койфер.  В първия кръг Димитров прекъсна серията си от три поредни загуби, преодолявайки опитния Андреас Сепи в четири сета. Григор можеше да се наложи и в три, но допусна спад в представянето си във втория и това го лиши от чиста победа.", "date": "2019.08.28", "title": "Григор Димитров е в третия кръг на US Open"}
{"url": "https://www.monitor.bg:443/bg/a/view/ivan-geshev-sluchajat-v-negovan-e-izkluchitelno-slojen-zashtoto-ne-e-imalo-signal-za-izvyrsheno-prestyplenie-174097", "text": "Случаят в Негован е изключително сложен, защото не е имало сигнал за извършено престъпление или изчезнали лица. Това заяви на брифинг зам.-главният прокурор Иван Гешев. „Изключително тежък случай, изключително брутално убийство, изключително трудно за разкриване. Българските граждани могат да се гордеят със служителите на МВР, с разследващите органи и съдебната власт, които към момента се справят изключително добре“, обясни Гешев. „Жертвите- възрастен мъж и жена, бяха установени в следствие на изключително професионалната работа на служителите на Министерство на вътрешните работи, съвместно с прокуратурата“, каза още зам.-главният прокурор. По думите му пробивът по случая е започнал след много добра оперативна работа на МВР и след постъпилата първоначална оперативна информация за евентуалните извършители на това деяние. „Чак на по-късен етап, след доста сериозна работа при налични данни на евентуалните извършители в неделя срещу понеделник бяха установени и евентуалните жертви“, добави още Иван Гешев.  Той обясни, че в Технически университет- София са били открити два пистолета, за които се има подозрение, че с един от тях е извършено убийството. „Извършителите нямат сериозна връзка, която да ги свързва с Техническия университет, имали са трудов договор за техническа поддръжка“, обясни зам.- главният прокурор. Към момента са задържани две лица, за които се има подозрения, че са извършителите на престъплението. „Казвам подозрения, защото утре предстои анализ на събраните доказателства. Двете лица бяха задържани по закона на МВР днес на обяд. Наблюдаващият прокурор ще оцени събраните доказателства в рамките на тези 24 часа и ще предприеме съответните действия за привличане в качеството им на обвиняеми“, добави още Гешев. От своя страна пък министърът на вътрешните работи Младен Маринов заяви, че при разследването на убийството на мъжа и жената край Негован първо е стигнато до извършителите, а по-късно е разбрано кои са жертвите.  „Искам да благодаря на колегите за изключителната работа, последователност и търпение, което приложиха. Започнахме от нулата, бих казал, не знаехме кои са жертвите. Интересно е, че първо стигнахме до евентуалните извършители като информация и по-късно разбрахме кои са жертвите. Всичко това е вследствие на много аналитична работа, събиране на информация на терен, по оперативен път. Аз лично съм потресен от зверството, което виждам при извършването на това убийство и последващите действия по разчленяване на труповете. Всеки ще си зададе въпроса дали това могат да го извършат хора. Оптимист съм от това, което до момента има като събрани доказателства, чакаме експертизите да сме твърдо убедени, за да можем да дадем годен материал на прокуратурата, за да може тя да поддържа обвинението пред съда“, допълни Младенов. Убийството е извършено преди около два месеца, подчерта пък зам.-главният прокурор Иван Гешев. Той изтъкна, че е потресен от начина на извършването. „Без притеснения лицата са разчленили жертвите. Прекарали са ги през цяла София, за да стигнат до мястото, където са оставени, това което е останало от жертвите. Съответно как съвсем спокойно са се връщали, чистят апартамента, което говори за сериозни личностни деформации“, обясни той. „Извършена е доста сериозна работа, след като са установени извършителите, бяха установени маршрутите им към момента на извършване на престъплението. Колегите освен извършителите на престъплението, разкриха и датата на извършване на престъплението. Установени са маршрутите, по които са се движили, започната е работа по тези маршрути дали има такива лица“, добави още Гешев. По думите му, когато е получена конкретна информация за конкретни лица, които евентуално могат да са жертвите, кръгът на евентуалните жертви е бил почти стеснен. „В този момент дъщерята, която дълги години живее извън България, се е свързала със своя позната, която се е обадила до Столична дирекция на вътрешните работи, само защото е нямала връзка с родителите си дълго време. От там служител на МВР подаде информация, която беше анализирана и съвпадна с района, където подозирахме, че е извършено престъплението“, допълни Гешев. ", "date": "2019.08.28", "title": "Иван Гешев: Случаят в Негован е изключително сложен, защото не е имало сигнал за престъпление"}
{"url": "https://www.monitor.bg:443/bg/a/view/arestuvaha-dvama-chujdenci-s-heroin-za-1-3-mln-leva-174084", "text": "Двама чужденци са арестувани за трафик на близо 20 кг хероин  за 1 288 300 лв. Това са германецът Вернер Р. (56) и турският получател на пратката Ремзи Г. (42). Задържани са поотделно на ГКПП Капитан Андреево при специализирана акция на митническото разузнаване и антимафиоти от Хасково. В колата на Вернер е открита дрогата.  Тя била скрити в естествени кухини на вратата в Опел Зафира. Немецът влязъл в България, след като минал през турското ГКПП Капъкуле. При последвала пълна проверка в една от задните врати на автомобила и под кората на вратата на багажника са открити 38 пакета, обвити с бежово тиксо. Те съдържали бежов прах с общо тегло 19.820 кг. Полевият нарко тест го е определил като хероин.  След 3 дни антимафиотите издирили и заловили и Ремзи за съпричастност в трафика. Според неофициална информация той трябвало да получи пратката. Двамата чужденци са с повдигнати обвинения за наркотрафик в особено големи размери. Вернер е с наложен постоянен арест от съда в Хасково. Очаква се в сряда привечер и Ремзи да го последва за постоянно в следствения арест. Ако двамата бъдат признати за виновни от съда, те могат да бъда пратени зад решетките между 15 и 20 години и глобени от 200 000 до 300 000 лева, коментираха юристи с опит. Разследването продължава, изяснява се дали това е първа пратка или е възможно двамата заедно или с други съучастници да са прекарвали и други пратки с дрога.", "date": "2019.08.28", "title": "Арестуваха двама чужденци с хероин за 1,3 млн. лева"}
{"url": "https://www.monitor.bg:443/bg/a/view/gd-bop-i-specprokuraturata-udariha-agencijata-po-hranite-v-burgas-174083", "text": "Спецакция на ГДБОП удари в Агенцията по храните в Бургас. Около 15 униформени окупираха в сряда сутринта административната сграда, която се намира на ул. \"Хан Аспарух\" 34, в центъра на Бургас. Заедно тях в службата влязоха и спецпрокурори. Районът около местната агенция по храните бе отцепен от униформени и ограден с жълти ленти. Официална информация за акцията не беше съобщена. По неофициални данни обаче операцията е срещу служители от ръководния състав упражнявали рекет и корупционни практики. Разработката на антимафиотите е течала от месеци, по сигнал от бизнесмени, че са били принуждавани да плащат тлъсти суми на държавни служители, за да не ги закачат, научи \"Монитор\". \"Това, което дочухме, че мастити бизнесмени са се оплакали, че им искат такса \"спокойствие\". Имало замесени доста хора, май са ги сложили на подслушване или поне така се говори\", съобщиха служители от ниските нива в местната структура на БАБХ.  Когато акцията на столичните антимафиоти стартирала, шефът на бургаското звено на БАБХ д-р Митев не е бил на работа. Проверяващите се усъмнили, че е изтекла информация и че може да си вземе болничен, затова позвънили на домашния му адрес. Отворила съпругата на д-р Митев, която информирала полицаите, че той бил в прединфарктно състояние, затова отишъл на лекар. Д-р Митев е бил открит веднага в частна клиника и настоятелно помолен да се яви в службата за показания и съдействие. За да са сигурни, че няма опасност за здравето му, спецполицаите първо го завели на преглед в държавната болница, където лекарите го освидетелствали и преценили, че състоянието му е стабилно. През целия ден вчера антимафиоти и спецпрокурори са разпитвали служители от всичките нива в БАБХ-Бургас и са събирали доказателства по корупционните сигнали. Претърсени са офиси, проверени са компютри и документи. Служителите са били помолени да напуснат офисните помещения, докато тече проверката, споделиха самите те.  Около обяд в административната сграда пристигна адвокат Радостин Пенев, в качеството на защитник на д-р Георги Митев. След около час той напусна сградата, но отказа да съобщи кой и защо го е повикал, нито какво се случва вътре. \"Георги Митев е на работното си място, оказва съдействие на проверяващите, нищо друго не мога да кажа, освен че очевидно има проверка\", лаконично заяви адв. Пенев. Междувременно тръгна слух, че петима служители от бургаското звено на БАБХ са били арестувани още днес, сред които и д-р Георги Митев. Адвокатът му обаче беше категоричен, че до момента няма арест.  Какво са открили антимафиотите в държавната служба и ще има ли обвинени служители в рекет и изнудване, ще стане ясно в четвъртък. Очаква се тогава Спецпрокуратурата да съобщи подробности за разследването. След близо 8 часа престой в обсадената от ГДБОП  административна сграда, шефът на областната БАБХ д-р Георги Митев напусна офиса през задния изход, съпроводен от цивилни полицаи. В около 16.30 той се качи в автомобил със затъмнени стъкла, а жандармерията отцепи района, докато колата напускаше ул. Хан Аспарух. Според адвоката на д-р Митев Петър Димитров срещу него няма повдигнато обвинение.  Георги Митев е начело на звеното на БАБХ - Бургас от 5 години. Дълго време той беше лидер на местните костовисти и председател на общинската структура на ДСБ. Преди няколко години обаче напусна структурата и премина в СДС като стана областен и общински председател на сините. ", "date": "2019.08.28", "title": "ГДБОП и Спецпрокуратурата удариха Агенцията по храните в Бургас"}
{"url": "https://www.monitor.bg:443/bg/a/view/banka-u-nas-otnese-1-mln-lv-globa-zaradi-razprostranenie-na-lichni-danni-174082", "text": "Прокуратурата разследва кражба на данни от банка, след като сигналът за това е бил подаден от Комисията за защита на личните данни. Тя пък е била информирана от самия трезор. Това обяви за „Монитор“ председателят на КЗЛД Венцислав Караджов. Вчера самата комисия наложи глоба на банката в размерп на 1 млн. лева за това, че не е опазила данните на клиентите си, като оповести и името на банката - ДСК. Засегнати от това са били 33 492 души от 23 270 кредитни досиета, в които се съдържат лични данни и на неограничен брой свързани с тях трети лица (съпрузи, продавачи, низходящи и възходящи наследници и поръчители). Разпространените неправомерно до трети лица лични данни включват три имена, гражданство, ЕГН, адрес, копия на личните карти и съдържащите се в тях биометрични данни за ръст и цвят на очите; всички лични данни, съдържащи се в данъчни документи, удостоверяващи доходи и здравно-осигурителен статус на кредитополучателите и трети лица по тях, както и данни за здравословно състояние (като в някои кредитни досиета се съдържат решения на ТЕЛК за намалена работоспособност), номера на разплащателни сметки, регистрационни номера и дати на нотариални актове с положени подписи. Проверката е стартирала преди месец, след като физическо лице физическо лице на име Стефан Юруков занесъл в комисията харддиск с информацията. „Проверихме я и се оказа, че тя съвпада напълно с информацията в трезора. Това е открадната от банката информация. ГДБОП и прокуратурата разследват кой я е откраднал. Има образувано производство. За нас е важно, че ДСК като администратор на лични данни не я е опазил и затова наложихме глобата“, обясни Караджов. Засега се знае, че кражбата на информацията е станала по време на електронизация, т.е. прехвърлянето на данни от хартия. В същото време от самата банка посочиха, че сами са информирали КЗЛД за случилото се и уточниха: „Български гражданин, в миналото осъден и лежал в затвора по обвинение за банков обир, информира Банка ДСК, че притежава база данни, съдържаща клиентски данни от банката. На база на тази информация банката назначи вътрешно разследване, по време на което беше установено, че не е имало успешна дигитална атака срещу информационните системи на банката“. Оттам поясниха, че това означава, че въпросните данни могат да се получат само и единствено по друг, но също така незаконен начин за действие във вреда на трезора. От трезора посочиха, че приемат глобата и си сътрудничат с органите за по-нататъшно подобряване на своите мерки за защита на личните данни.", "date": "2019.08.28", "title": "Прокуратурата разследва кражба на данни от банка (ОБНОВЕНА)"}
{"url": "https://www.monitor.bg:443/bg/a/view/imanjarite-ot-plajovete-ni-prevzeha-rivierata-174091", "text": "Много от сериозните нещотърсачи се отказаха от родните плажове и постепенно превзеха ивицата на Френската и Италианската Ривиера, където туристите са значително по-богати и се намират повече изгубени ценности. Това показа репортерска проверка на „Монитор“. Те се пренасочили към чужди курорти и заради малкото туристи през сезона у нас. За добър удар те смятат намирането на тежък мъжки ланец или скъп златен часовник, но подобни находки у нас са рядкост и са по-скоро спомен от времето на мутрите. Най-често се откриват дамски пръстени, гривни, обеци и колиета, като повечето находки се оказват евтини джунджурии, а не ценности от благороден метал. Най-много са заровените в пясъка метални кенове от бира, безалкохолни и енергийни напитки, метални капачки и изпаднали дребни монети. На варненския плаж казват, че това лято не са виждали нещотърсачи с металдетектор, а и нямало какво да се открие при това рехаво присъствие на чужди туристи. Друг е въпросът, че и често остават незабелязани. Сега по северните плажове има по-осезателен отлив, а по южните са по-активни, но там пък има руска инвазия, оплакват се местните. В гилдията на плажните иманяри напоследък се вливат все повече руснаци, които постоянно живеят у нас. Напливът никак не се нрави на нашенските “професионалисти”, които са бесни на новопоявилата се конкуренция, защото братушките ги бият със скъпа техника. \"Техните машини са мощни и модерни, като скенери са. Минават, обират всичко и ние после само им дишаме праха и лапаме мухите. Аз имам един счупен металотърсач от 90-а година, а с него\", оплакват се нашите.  От края на август до късна есен е най-богатото време за  търсачите на съкровища. Щом туристите оредеят, те запрятат ръкави и грабват металотърсачите. Излизат рано сутрин по тъмно или по залез-слънце. Освен металотърсача всеки си има и фенерче, с което свети нощем в тъмното. Щом летовниците приберат хавлиите и си тръгнат, по пясъка плъзват иманярите. \"Прослушват\" с детектора всяка педя от ивицата и щом машината изпищи, започват да копаят на това място. Интервютата за тях са абсолютно табу, но с много уговорки се съгласяват да повдигнат завесата при гарантирана анонимност. Причината за тази извънредна секретност е, че търсенето и откриването на изгубени ценности не е съвсем безобидна работа, дори си е направо незаконно.  Всеки, намерил изгубена вещ, е длъжен да я предаде незабавно в полицията и да уведоми общинските власти. Философията на плажните иманяри обаче е на противоположния полюс. Затова гледат да не се набиват много-много на очи.  Най-запалените си носят специални сита, с които пресяват изровения пясък за да не пропуснат дори прашинка. “Не е толкова просто, както изглежда. Това си е сериозна работа, и то доста тежка. Ако някой си мисли, че ей сега тръгва с металотърсача и за два часа намира едно кило злато, много се лъже“, обяснява един от тях. Освен за работа в пясъка те имат усъвършенствани металотърсачи, с които тарашат и морското дъно, където също откриват загубени ценности. Ако според мълвата преди години това е била доходна дейност, днес т.нар. нещотърсачи или са любопитни аматьори, или хора без препитание, решили да изпробват късмета си, за да вържат двата края. “Хората губят какво ли не. Аз лично съм намирал и часовник, и телефон, но бяха стояли толкова дълго във влажния солен пясък, че никога не проработиха отново”, разказва бургазлия. Най-често златотърсачите намират изгубени дребни монети. Твърдят, че под пясъка има купища стотинки. Колкото и дребни да са те, задължително ги прибират, за да им носят късмет. Освен всичко останало златотърсачите са и много суеверни. Това е една от причините никога да не се хвалят с печалбите, открити под пясъка. Иманярите рядко могат да бъдат засечени на “работното място”, защото излизат “на лов” рано сутрин при изгрев-слънце или преди залеза. До голяма степен иманярството вече е отживелица. Това коментира директорът на Регионалния исторически музей във Варна Игор Лазаренко. Според него голяма част от хората, които са се занимавали с тази дейност, са били безработни и са го правили, за да осмислят времето си. Те обаче се пренасочили към бизнеса с трюфели или други подобни дейности. „Тези хора, които навремето поради безработица и липса на работа по селата бяха започнали да я вършат, се оказа, че полека лека или се изселиха, или имат друг бизнес“, обясни археологът. Потвърждават го и данните от полицията, където няма регистрирани подобни случаи. Така или иначе обаче пораженията, които са останали след иманярите по археологическите обекти, са видими. Такъв е случаят с могилата до село Комунари, която била обект на иманярски набези. Такива има и по могилата край Игнатиево. Има много археологически обекти, които се намират далеч от града и няма как да бъдат охранявани от общинските органи, а от това се възползват професионалните иманяри. Най-сериозният проблем е, че се копае основно по могили, при това със земекопна техника. По този начин местата са напълно унищожени.", "date": "2019.08.28", "title": "Иманярите от плажовете ни превзеха Ривиерата(ТЕМАТА)"}
{"url": "https://www.monitor.bg:443/bg/a/view/otslujiha-panihida-v-rilskija-manastir-za-76-godini-ot-smyrtta-na-car-boris-iii-174085", "text": "Игуменът на Рилския манастир Адрианополският епископ Евлогий и монашеското братство на обителта отслужиха панихида за цар Борис ІІІ. На 28 август се навършват 76 години от неговата кончина. „Помолихме се за душата му, тук всякога го споменаваме в заупокойните литургии и в молитвите си, каза през „Монитор“ дядо Евлогий. Панихидата беше в тесен кръг. Цар Симеон и царица Маргарита не присъстваха, тъй като са в чужбина, но макар и в работен ден, дойдоха не малко хора, за да се помолят и да почетат паметта му“, допълни игуменът. Цар Борис ІІІ умира през 1943 година в София, скоро след като се връща от визита при Адолф Хитлер. Слухове за смъртта му казват, че е отровен по нареждане на Фюрера, но сигурни доказателства до днес не са намерени. Погребан е в Рилския манастир, но през 1944-та г. тялото му е ексхумирано по нареждане на комунистическите управници. Днес е запазено само сърцето му, което се намира в обителта. Борис III-ти е роден на 30 януари 1894 г. в София. Пълното му име е Борис Клемент Роберт Мария Пий Станислав Сакскобургготски. Негов католически кръстник е папа Лъв XIII, а православен кръстник е император Николай II. Борис III-ти е цар на България от 3 октомври 1918 г. до 28 август 1943 г. Той е син на цар Фердинанд I, който абдикира в негова полза след поражението на България през Първата световна война.", "date": "2019.08.28", "title": "Отслужиха панихида в Рилския манастир за 76 години от смъртта на цар Борис III"}
{"url": "https://www.monitor.bg:443/bg/a/view/s-metalotyrsach-na-rivierata-174088", "text": "Български иманяри с металотърсачи напъплиха Френската Ривиера. От време оно се знае за слабостта на родните търсачи на съкровища към плажовете. Вместо да бъхтят пътя по горите и чукарите и да търсят митичното съкровище на Вълчан войвода, което я го има, я го няма, пък и да го има, трябва да се копае, че и да се преодоляват заложени капани и черни проклятия, нашите иманяри се насочват към доста и далеч по-реални и постижими дестинации. Джиткат си по плажа с уредите в ръка и от пясъка от време на време изскача златно ланче, гривничка или в най-лошия случай обичка, загубени от курортистите. В последно време обаче дали много маймуни се качиха на клона, или пък туристите нещо обедняха, но в плажното иманярство у нас вече няма хич далавера. Това обаче изобщо не отчайва родните иманяри. Ако някой си мисли, че те ще оставят металотърсача в килера и ще хванат мотиката да копат на село или да бачкат в някой завод, яко се лъже. Който веднъж е опитал вкуса на лесните пари и е видял с очите си блясъка на златото, така лесно не се отказва. И нашенците са му намерили цаката. След като у нас вече няма далавера, те просто сменят страната. И къде на друго място биха могли да отидат освен там, където са мангизите и богаташите. И Ривиерата им пасва идеално. Там камък да хвърлиш, звезда ще удариш. И то звезда от голям калибър, не някакви са български пишман випове. „Холивуд, Моливуд, баце, е там“ - както казваше един роден шоумен. А там, където са звездите, там са и парите и скъпоценностите. Щото каква ще е тази звезда, ако не отиде на плажа без половин кило злато, та да блести отдалеч като звездите на фестивала в Кан. Макар че това, последното, всъщност май повече е характерно за нашите звезди. Световните не отделят толкова внимание на благородните метали в ежедневието. Но и така да е, от глад нашенците на Ривиерата няма да умрат. Ако не успеят да изровят нещо златно от пясъка, ще си го откраднат честно и почтено. А ако и това не успеят да направят, ще просят и пак няма да са капо и да ходят гладни и жадни. Пък с тези металотърсачи току-виж открили и някоя безценна археологическа находка, с която да докажем на света, че преди хиляда или повече години прабългарски крак е стъпвал и на Ривиерата. И тогава вече ще имаме пълното основание да присъединим към националната ни обединителна кауза и тази европейска територия. Пък да видиш тогава какво ударно бетониране ще падне. Емигрирането на родните иманяри към Френската Ривиера има и други полезни измерения. Археолозите у нас най-после ще могат да спят спокойно, без да се стряскат, че някой ще им разкопае обектите и ще им задигне артефактите и славата.", "date": "2019.08.28", "title": "С металотърсач на Ривиерата"}
{"url": "https://www.monitor.bg:443/bg/a/view/ispancite-kytat-peseti-za-1-6-mlrd-evro-174086", "text": "Жителите на Испания продължават да държат да държат песети - предишната валута на страната на стойност 1,6 млрд. евро, съобщава агенция EFE, като се позовава на данни от Централната банка на страната. Паричната маса на старите пари в най-голямата иберийска държава е 136,7 млрд. песети. От тях банкнотите са за 822 млн. евро и 131,7 млрд. песети в монети за 792 млн. евро. За година носталгичните „спестявания“ на испанците са намалели само с 10 милиона. От Централната банка на страната напомнят, че старите пари могат да бъдат обменени по курс от 166,3 за евро. Крайният срок е 31 декември 2020 г. За да се намалят шансовете за пране на пари, всеки обменящ песети на стойност над 3000 евро трябва да попълни формуляр с личните си данни. Песетата се появява в Испания през далечната 1864 г., заменяйки ескудото. Еврото е въведено в страната през 2002 г.", "date": "2019.08.28", "title": "Испанците кътат песети за 1,6 млрд евро"}
{"url": "https://www.monitor.bg:443/bg/a/view/seminari-s-roditeli-v-novata-programa-na-centyra-za-obrazovatelna-integracija-174079", "text": "Семинари и информационни срещи с родители, мотивационни кампании за детски градини и предотвратяване на дискриминацията са само част от дейностите, които ще се случват по Програма за дейността на Центъра за образователна интеграция на децата и учениците от етническите малцинства за периода 2019-2021 г., обясни пред „Монитор“ директорът Мануела Радева. „Съобразили сме се политиките за обхват и задържане на децата на правителството, за десегрегация, работа с родители и обмен на опит между различни училища“, заяви тя. Всички дейности зависят от района, в който се намират детските градини и училищата, потребностите на родителите и техните деца. Радева подчерта, че работа на центъра с учениците е през цялата година и не се припокрива с дейности за интеграция, финансирани по други национални програмите. Дейностите, които ще се реализират по новата програма, са групирани в пет приоритета. Първият е насочен към взаимодействие между децата и учениците от различен етнически произход за утвърждаването на междукултурните ценности и многообразието в образователната среда, което ще се случи с помощта на извънкласни дейности за интеркултурно образование, усвояване на социални знания и толерантно отношение и преодоляване на дискриминационни нагласи. Вторият цели образователна интеграция чрез осигуряване на ефективен процес на обхват, задържане и реинтеграцията им в образователната система, свързана с допълнителна работа с деца в риск от отпадане и задържането им в образователната система, подкрепа за продължаване на образованието в гимназиален етап и във висше образование. Ефективна образователна интеграция и пълноценна социализация чрез мобилност за ученици, учители и родители чрез съвместни дейности между образователни институции за ефикасен педагогически обмен, съчетани със съвместни дейности на децата, учениците и родителите е задачата, поставена под третия приоритет.. Четвъртият приоритет е насочен към работата с родители от различен етнически произход за създаване на благоприятна мултикултурна образователната среда и реализиране на различни форми на взаимодействие между родителите и образователните институции, дейности за създаване на мотивация у родителите за образованието на децата им. · Десегрегация на образователни институции и превенция на вторична сегрегация с помощта дейности, насърчаващи и подпомагащи провеждането на общински политики за десегрегация чрез предоставяне на различни услуги (образователни медиатори, допълнителни материали, транспорт и др.) е задача на последният приоритет в новата програма. Програма за дейността на центъра, който е създаден през 2005 г., беше приета днес от Министерският съвет. Тя е в синхрон със Стратегията за образователна интеграция на деца и ученици от етническите малцинства (2015-2020 г.), сред чиито цели са пълноценната социализация и гарантирането на равен достъп до качествено образование. По програмата се предвижда се да се извършват мониторинг и оценка на въздействието на мерките за образователна интеграция чрез аналитично-прогнозни дейности. С привлечените средства от външни донорски организации и средствата от държавния бюджет центърът ще финансира проекти в съответствие с приоритетите, залегнали в неговата програма.", "date": "2019.08.28", "title": "Семинари с родители в новата програма на центъра за образователна интеграция"}
{"url": "https://www.monitor.bg:443/bg/a/view/kote-prati-golata-si-stopanka-na-nepoznat-174065", "text": "Котка постави стопанката си в неудобно положение, изпращайки нейна разголена снимка на непознат, пише в. \"Дейли стар\".  Двадесет и седем годишната Серена Дероса от Дерби, Великобритания, която се изявява като глемър модел, си направила топлес фото, за да ознаменува подобрения си бюст. Пищната дама няма обяснение какво точно се е случило, докато е оставила 5-месечното си коте Ейнджъл за кратко без надзор. Сега обаче Дероса упреква животинчето за гафа, в резултат на който снимката на разголената й гръд се е озовала при потенциален продавач на автомобил.  Серена Дероса разказва, че е писала на продавача във Фейсбук Месинджър, за да разбере дали харесания от нея автомобил \"Ауди А3\" все още е наличен. Когато впоследствие проверила съобщенията си, установила, че непознатият някак е получил три снимки, сред които и разголеното фото.  Жената скоро осъзнала, че е възможно гафът да е станал, когато е излязла за малко от стаята и е оставила котето без надзор. Изглежда животинчето се е \"заиграло\" с телефона, чийто екран не бил заключен, и е успяло да \"маркира и изпрати\" снимките на непознатия.  \"Когато осъзнах какво се е случило, ми се прииска да умра, толкова ме беше срам. Просто пожелах земята да се разтвори и да ме погълне. Опитах се да изтрия снимките, но не успях. Извиних се на човека, видях, че е прочел съобщението ми, но така и не получих отговор\", споделя Серена Дероса.  Конфузната дама допълва, че заради неловката случка се отказала от намерението за закупи \"Ауди\", и сега се оглежда за \"Мерцедес\" или BMW. Дероса казва още, че е успяла да погледне на ситуацията откъм смешната й страна, след като е споделила за гафа с приятелите си.  \"Вече ще си знам урока - да не оставя Ейнджъл с телефон с незаключен екран\", категорична е моделката.", "date": "2019.08.28", "title": "Коте прати голата си стопанка на непознат "}
{"url": "https://www.monitor.bg:443/bg/a/view/bylgarska-narodna-pesen-zvuchi-v-reklama-na-mercedes-174078", "text": "Българската народна песен „Бре, Петрунко“ в аранжимент на Емил Струнджев озвучава рекламен клип на един от последните модели автомобили на Mercedes. Видеото започва с форсиране на двигателя на колата, чиито фарове са единствената светлина в кадъра. Още на 10-ата секунда започва да звучи и „Бре, Петрунко“, първоначално в акапелно изпълнение. Впоследствие към гласовете на певиците се добавя и музика, В част от клипа пък остава единствено музиката, която обаче все пак е „украсена“ с типичните провиквания за фолклора ни. Видеото е качено в платформата на YouTube още през 2017 г., но едва през последните дни започна да набира популярност сред българските меломани и ентусиасти на возилата. Любопитна подробност е, че макар и рекламен, клипът не е създаден от оборотната марка автомобили. Вместо това е дело на любител на високите скорости, чийто канал се занимава именно с представянето и ревюта на луксозни моторни превозни средства. Това не е първият път, в който Същата тази песен - „Бре, Петрунко“, беше изпълнена и на финала на френското предаване The Voice („Гласът на...“). Тогава жури и публика останаха стъписани от трудните за изпяване извивки. Малко преди да свърши изпълнението на песента на сцената се появиха нашумелият рапър Метр Гимс и Виани, които бяха гости на големия финал. Именно фолклорната ни музика пък е търсена най-много в чужбина, съобщи наскоро пред „Монитор“ сдружението за колективно управление на авторски права „Музикаутор“. Обединеното кралство, Израел и Япония. Припомняме, че преди две години песента „Кавал свири“ беше включена в промовидеото към Five Foot Two – документалния филм за концерта на Лейди Гага на Super Bowl. Филмът „300“ пък използва мотиви от народната песен „Зайди, зайди, ясно слънце“ като основа на Message For The Queen от саундтрака към блокбастъра. Един от най-големите хитове на Джейсън Деруло – Breathing, също включва български фолклор. В парчето, което през 2011 г. оглави всички престижни класации, се чува „Пиленце пее“ в изпълнение на женския вокален ансамбъл „Мистерията на българските гласове“.", "date": "2019.08.28", "title": "Българска народна песен звучи в реклама на Mercedes"}
{"url": "https://www.monitor.bg:443/bg/a/view/17-varnenski-domoupravi-s-gotovi-proekti-za-gradinki-kraj-blokovete-174076", "text": "17 проекта за облагородяване на междублокови пространства са получени във варненския жилищен район „Владислав Варненчик“. От тях 3 вече са със сключени договори да получаването на до 5000 лв. безвъзмездна помощ за озеленяване и благоустрояване. Това са бл. 219, вх. 3, бл. 212, вх. 5 и бл. 205, вх. 3, съобщи кметът на района Николай Костадинов. 5 са етажните собствености в район „Младост“, които са предприели мерки за кандидатстване за финансиране. В район „Аспарухово“ са проведени 4 общи събрания с присъствие на представител на районното кметство, на които са обсъдени проектите за облагородяване. Още толкова са насрочени за следващите дни. В район „Приморски“ предстои 2 етажни собствености да обсъдят проектите си с представители на районната администрация. Инициативата за облагородяване на междублоковите пространства стана възможна след приемането на общинска наредба, инициирана от  кмета на Варна Иван Портних, която бе приета от Общинския съвет. Целта бе повишаване качеството на живот в отделните райони на общината, чрез ремонт и обновяване на зелените площи, стимулиране на гражданското участие в инициативи за озеленяване, насърчаване на доброволчеството и превантивен ефект по отношение на посегателствата върху общинско имущество. Право на кандидатстване с едно проектно предложение има всяка етажна собственост, регистрирана по реда на чл. 44 от ЗУЕС на територията на община Варна. Не се финансират проекти, разработени от етажни собствености, които са подпомагани за същия проект или не са изпълнили условията при предходно финансиране. Проектните предложения се регистрират не по-късно от 30 септември на календарната година.", "date": "2019.08.28", "title": "17 варненски домоуправители с готови проекти за градинки край блоковете  "}
{"url": "https://www.monitor.bg:443/bg/a/view/avdjii-gotvjat-nacionalen-protest-iskat-po-oblekchen-rejim-pri-lov-na-gligani-174077", "text": "Ловци подготвят национален протест на 15 септември в София, ако не бъдат удовлетворени исканията им за по-облекчен режим при отстрелването на дива свиня. Това стана ясно днес на среща на членове на ловно-рибарските сдружения от Русе и Бяла със заместник-министъра на земеделието Атанас Добрев в крайдунавския град. Те му връчиха декларация, в която изразяват несъгласие със заповедта на земеделския министър Десислава Танева от 31 юли т.г., забраняваща лова на глигани в инфектираните от африканска чума по свинете райони. Ловците ще изчакат до 11 септември т.г. и ако исканията им не бъдат удовлетворени, ще се вдигнат на протест. Според ловците предприетите до сега мерки от Министерството на земеделието срещу африканската чума не са били адекватни и това е довело до поява и разпространение на заболяването. Хората смятат, че груповият лов на дива свиня трябва да се разреши по-рано, защото само чрез него може да се постигне желаната депопулация на този вид. Те бяха категорични, че няма да избиват бременни диви свине, защото имат ловна етика. Заместник-министърът обясни, че са предложени промени в Закона за лова и опазване на дивеча, които ще позволят да се изтегли датата за групово ловуване на дива свиня с кучета. Добрев се надява през първата половина на следващия месец тези промени да влязат в сила и колективният лов да стане разрешен от 15 септември до 15 март в неинфектираните зони. По последни данни над 97 000 са глиганите на територията на България, а планът за отстрел е за 81 000 диви свине. Още две лаборатории в България – във Велико Търново и Стара Загора, ще изследват проби за африканска чума. Очаква се те да заработят към края на септември т.г. Досега пробите от цялата страна се изпращаха в София. Заместник-изпълнителният директор на БАБХ д-р Цвятко Александров, който също присъства на срещата, каза, че към края на септември се очаква одит от европейските ветеринарни власти, които ще проверят как сме се справили досега с африканската чума.", "date": "2019.08.28", "title": "Авджии готвят национален протест,  искат по-облекчен режим при лов на глигани"}
{"url": "https://www.monitor.bg:443/bg/a/view/mladite-volejbolisti-biha-brazilija-na-svetovnoto-174073", "text": "Националният волейболен отбор на България за юноши до 19 години направи нещо невероятно и стигна до 1/4-финалите на световното първенство за тази възраст в Тунис. Момчетата на селекционера Пламен Христов сътвориха страхотен обрат и надделяха над връстниците си от Бразилия с 3:2 (23, -24, -19, 21, 6) в последния мач от 1/8-финалите на Мондиала. По този начин младите ни волейболисти, които завършиха на предпоследното 4-о място в своята предварителна група и се класираха за 1/8-финалите, вече са в топ 8 на шампионата. На 1/4-финалите България ще срещне Аржентина, която постигна победа над САЩ с 3:0 гейма. Мачът е тази вечер от 21 ч. Най-полезен за българския тим беше Самуил Вълчинов с 19 т. Резервата Тодор Димитров добави 17, а Георги Татаров, който бе в основата на успеха на 17-годишните в София, завърши с 15 точки. За Бразилия Дарлан Соуса завърши с 18 точки. Останалите четвъртфинални двойки са: Италия - Япония, Беларус - Египет, Русия - Иран.", "date": "2019.08.28", "title": "Младите волейболисти биха Бразилия на световното"}
{"url": "https://www.monitor.bg:443/bg/a/view/stihien-pojar-zastrashava-tri-sela-v-slivensko-174071", "text": "Голям пожар, избухнал насред борова гора рано сутринта във вторник, обхвана над 700 дка стърнища, поляни и храсти в землищата на три новозагорски села: Еленово, Радево и Сокол. На мястото на пожара са вкарани над 15 дежурни екипа от Сливен, Нова Загора, Твърдица, късно следобед в сряда се включиха и колегите им с два автомобила от Стара Загора. В помощ са се притекли военни от близките поделения, служители на горското стопанство, доброволци. С техника на арендатори се разорават ивици край застрашените от огъня селища, ситуацията е изключително напрегната заради пулсиращ на моменти почти ураганен вятър, коментира главен инспектор Васил Василев от  РСПБЗН-Нова Загора . Той очаква в гасенето да се включи и специализиран хеликоптер, който ще зарежда резервоара от намиращ се в близост микроязовир. „Ситуацията е много лоша, след като първоначално бяха загасени пламъците, отново лумна огън и сега се е насочил директно към Сокол, хората не могат да доближат до огнището, пламъците са  високи над 10 метра…“, коментира кметът на Еленово Доньо Колев, където живеят около 320 възрастни мъже и жени. Според него най-вероятно пастири или дървари са палили открит огън в боровата гора и вятърът е разпалил стихията.  ", "date": "2019.08.28", "title": "Голям пожар застрашава три села в Сливенско"}
{"url": "https://www.monitor.bg:443/bg/a/view/bajer-prodade-veterinarnija-si-biznes-173767", "text": "  Американската компания \"Еланко енимъл хелт\" (Elanco Animal Health) съобщи, че купува подразделението за ветеринарна медицина на германския химико-фармацевтичен гигант \"Байер\" (Bayer). Цената на сделката е 7,6 милиарда долара в брой и акции, предаде Асошиейтед прес. \"Еланко\" уточни, че за компанията сделката означава по-широко портфолио от лекарства, както и по-голяма ефективност и по-високи маржове на печалбата. Продажбата е част от плановете на \"Байер\" да се освободи от няколко от подразделенията си, включително продуктите за грижа за краката Д-р Шол (Dr. Scholl) и слънцезащитната козметика Копертон (Coppertone). Сделката предвижда плащане на 5,3 милиарда долара в брой и 2,3 милиарда долара в акции на \"Еланко\". Очаква се тя да приключи до средата на 2020 година, като трябва да бъде одобрена от антимонополните власти. \"Еланко\", чиято централа е в Грийнфилд, Индиана, произвежда лекарства за селскостопански животни и домашни любимци. Има 5800 служители и работи в над 90 страни.", "date": "2019.08.28", "title": "Байер продаде ветеринарния си бизнес"}
{"url": "https://www.monitor.bg:443/bg/a/view/remi-malek-se-zavryshta-v-gospodin-robot-na-6-oktomvri-174072", "text": "Реми Малек, който тази година триумфира с „Оскар“ за най-добър актьор заради превъплъщението си в ролята на Фреди Меркюри, се завръща в сериала „Господин Робот“ от есента. Новата порция епизоди ще направят премиерата си по американския канал USA Network от 6 октомври. Феновете на поредицата трябваше да изчакат близо две години, за да видят отново любимия си хакер на екран. Датата на представянето на първия епизод от четвърти сезон бе обявена с пускането на първия официален трейлър. Това ще бъде и последната порция серии за „Господин Робот“. Тя ще се състои от най-много епизоди до момента – 13 на брой. Те са с един повече в сравнение с предния рекордьор – втори сезон. обясни неотдавна пред медии създателят на продукцията Сам Есмаил.", "date": "2019.08.28", "title": "Реми Малек се завръща в „Господин Робот“ на 6 октомври (ВИДЕО)"}
{"url": "https://www.monitor.bg:443/bg/a/view/zaradi-sushata-v-es-kachvat-subsidiite-za-zemedelskite-stopani-174074", "text": "Заради сушата в страните от ЕС делът на субсидиите за земеделците ще бъдат увеличени, съобщи Еврокомисията. За това се споразумяха в сряда представители на държавите от Общността. Като първа стъпка, в рамките на мерките за подкрепа засегнатите земеделски стопани ще могат да получат по-висок от обичайно полагащия им се процент от плащанията по линия на Общата селскостопанска политика (ОСП). Чрез тези плащания ще се осигурят повече финансови ресурси за земеделските стопани, които ще получат до 70 % от преките плащания, считано от средата на октомври, и 85 % от плащанията за развитие на селските райони, веднага щом решението бъде прието. Второ, тези мерки позволяват дерогации от някои от правилата за екологизиране, като целта е да се подобрят наличностите от фуражи. Това включва следните възможности: - земята, оставена под угар, да се разглежда като отделна култура или като екологично насоченa площ, въпреки че е използвана за паша или от нея е прибрана реколта; - междинните култури да се засяват като чисти култури (а не като смес от култури, както се изисква според действащите правила), ако са предназначени за паша или за производство на фураж; - определеният за междинните култури 8-седмичен минимален период да се съкрати, за да могат замеделските стопани навреме да засеят след тях зимните култури. След вчерашното гласуване пакетът следва да бъде официално приет в началото на септември.", "date": "2019.08.28", "title": "Заради сушата в ЕС качват субсидиите за земеделските стопани"}
{"url": "https://www.monitor.bg:443/bg/a/view/chakat-nad-20-000-na-derbito-174075", "text": "Нелоша посещаемост се очаква на предстоящото в неделя дерби между ЦСКА и „Левски“ на националния стадион. От началото на седмицата и двата клуба са пуснали в продажба билетите за своите привърженици, като прогнозите са за над 20 000 по трибуните. Символичен домакин на чакания с голям интерес сблъсък са „червените“, но мобилизацията в „сините“ редици към този момент е по-голяма. 26-кратните шампиони на България са ентусиазирани след победата над „Локомотив“ (Пд) и запазването на първата позиция в класирането след грешните стъпки на ЦСКА и „Лудогорец“. Именно заради това и феновете на „Герена“ са по-активни и се заканват да бъдат повече от тези на съперника. И двете агитки ще имат възможност да се сдобият с билети от касите на „Герена“, „Армията“ и партньорските мрежи до събота включително, а в деня на мача билет ще може да се закупи само онлайн. ЦСКА и „Левски“ се срещат в неделя, 1 септември, от 17.45 ч. на националния стадион „Васил Левски“.", "date": "2019.08.28", "title": "Чакат над 20 000 на дербито"}
{"url": "https://www.monitor.bg:443/bg/a/view/ursula-fon-der-lajen-idva-na-poseshtenie-u-nas-sreshta-se-s-borisov-174080", "text": "Премиерът Бойко Борисов ще се срещне с новоизбрания председател на Европейската комисия Урсула фон дер Лайен, която ще бъде на посещение в България, съобщиха от пресслужбата на кабинета. В рамките на работната им среща в Министерския съвет двамата ще обсъдят различни теми от европейския дневен ред и от световната политика. Посещението, което ще се състои на 29 август, четвъртък, е част от консултациите, които Урсула фон дер Лайен провежда с лидерите на държавите членки на ЕС преди представянето на пълния състав на новата Комисия за одобрение пред Европейския парламент.", "date": "2019.08.28", "title": " Урсула фон дер Лайен идва на посещение у нас, среща се с Борисов"}
{"url": "https://www.monitor.bg:443/bg/a/view/sara-hajland-razkriva-detajli-ot-jivota-si-v-sitkom-174081", "text": "Екранната Хейли Дънфи от култовия комедиен сериал „Модерно семейство“ - Сара Хайланд, ще застане начело на ситком, вдъхновен от собствения й живот. Актрисата и сценаристката и продуцентка Емили Гордън ще наливат заедно основите на предстоящата комедия, като и двете ще споделят детайли от личното си ежедневие в проекта. Освен тях, като продуценти на неназования все още сериал ще бъдат и създателите на „Това сме ние“. Предполага се, че пилотният епизод ще бъде излъчен по ABC. По проекта Хайланд се очаква да започне динамично работа след финала на снимките на последния сезон на „Модерно семейство“, което се очаква да се случи в началото на следващата година. Новината за предстоящия ситком пък засега поставя на трупчета идеята за спин-оф продукция на многократно печелилия награди „Еми“ сериал. Според телевизията-майка на „Модерно семейство“ именно историята на Хейли Дънфи с новородените й близнаци е подходяща за продължаване на сюжета. Предстои обаче да се разбере дали проектът няма да остане единствено в сферата на добрите пожелания.", "date": "2019.08.28", "title": "Сара Хайланд разкрива детайли от живота си в ситком"}
{"url": "https://www.monitor.bg:443/bg/a/view/bdj-porychva-10-lokomotiva-i-40-vagona-174066", "text": "През следващата седмица се очаква БДЖ да обяви обществена поръчка за 40 нови вагона, като те ще бъдат използвани по дългите линии - София - Варна и София - Бургас, по които сега се пътува дълго. До края на септември или началото на октомври ще бъде обявена поръчка за нови 6 локомотива или 10, които ще могат да се движат с до 160 км/ч, които се очаква да бъдат доставени до година. „В бюджета на компанията за тази година са заложени 64 млн. лв. за подобряване на техническото й състояние, обяви в ефира на БНР председателят на съвета на директорите на \"Холдинг БДЖ\" Григорий Григоров. Вероятно не всички ще бъдат използвани, \"защото поръчките вървят бавно\". Инцидентите с влакове на БДЖ всеки месец са между 40 и 50. Това са данни, които не са се променили през последната година, но се очаква в следващата да намалеят благодарение на ремонтите, които се правят на остарелите вагони. Той посочи, че заради остарялата техника на компанията за изпълнение на графика на ден не достигат около 15 пътнически вагона. Общо на ден са нужни 128. Григоров обясни, че в холдинга основен проблем е вътрешната организация на ремонтите. Компанията разполага с около 300 вагона на средна възраст 35 години. През първите осем месеца на годината се ремонтирани 100, а до края на годината се очаква това да стане с още 50. Той очаква това да подобри изпълнението на графика. Предстои БДЖ да обяви новия си график, който по думите на Григоров ще бъде по-добър. По дългите маршрути ще има по-малко спирки, за връзките между Северна и Южна България ще се изчаква по-малко.", "date": "2019.08.28", "title": "БДЖ поръчва 10 локомотива и 40 вагона"}
{"url": "https://www.monitor.bg:443/bg/a/view/bananite-poskypvat-zaradi-bolest-173766", "text": "Очаква се значително поскъпване на бананите заради епидемията от панамска болест по жълтите плодове в Колумбия, съобщава немското издание Die Welt. Бананите се отглеждат на около 5,5 млн. хектара по целия свят, а добивът им е 100 млн. тона годишно. Въпреки че най-големите производители са Индия и Китай, пазарите на Европа се снабдяват с плодове предимно от регионите в Латинска Америка, където основните доставчици са Еквадор и Колумбия.     Силно агресивната гъба, известна като панамска болест, засегна банановите плантации в Колумбия. Генералният директор на Колумбийския селскостопански институт (ICA) Деянира Бареро Леон вече потвърди новината. Гъбичките атакуват точно вида, който съставя 95% от световната търговия с банани – сорта  „Кавендиш“. Заболяването прави почвата неизползваема за производство на банани и не може да бъде контролирана с конвенционални продукти за защита на културите. Заразените растения умират и вече не раждат плодове. За хората гъбата не е отровна, а влияе само върху растежа на многогодишните растения.   През 60-те години панамската болест изкорени цял сорт банани - „Грос Мишелм“, който е бил по-голям, ароматен, по-сладък и по-лесен за боравене заради по-дебелата си обелка от сегашния тип. При предишната зараза е намерен заместител на унищожения сорт. Засега няма наличен в търговската мрежа заместител на сорта „Кавендиш“, което означава, че предстои значително поскъпване на бананите.  ", "date": "2019.08.28", "title": "Бананите поскъпват заради болест"}
{"url": "https://www.monitor.bg:443/bg/a/view/festyt-vyv-venecija-zapochva-174064", "text": "Страстната любов между две жени е вплетена в лентата „Самотата на животните“, с която в сряда вечерта стартира авторската програма на 76-то издание на Кинофестивала във Венеция. Филмът е дело на френския режисьор Доменик Мол, а главните роли се изпълняват от Валерия Бруни Тедески и Лор Калами. Според кинокритиците в тазгодишната „Изложба на киното“, както фашисткият водач на Италия нарича първото издание на проявата, са включени още доста ленти за джендъри и обратни от двата секс-полюса. Що се отнася до основната конкурса програма, то за голямата награда „Златен лъв“ ще се надпреварват 21 ленти. И журито с шефка аржентинската режисьорко Лукресия Мартел, и стеклите се във Венеция многобройни приятели на седмото изкуство, очакват с най-голям интерес филмите „Аз обвинявам!“ на присадения французин Роман Полански и „Пералня на самообслужване“ на американеца Стивън Содърбърг. Като нищо обаче на 7 септември „Златният лъв“ може да бъде гушнат и от други култови режисьори като холивудския майстор Тод Филипс, парижкия ас Робер Гедигян, саудитката Хайфа ал Мансур или японеца Хирокадзу Корееда, с чиято лента „Истината“ започна конкурсната програма. Иначе на червеното килимче пред Кино-двореца, на което снощи властваше в целия си блясък кръстницата на фестивала – 33-годишната италианска актриса Алесандра Мастронарди, вече се изнизаха или пък се очакват да се появят познатите до болка отвъд и отсам океана светила на големия екран Мерил Стрийп, Брад Пит, Джони Деп, Робърт де Ниро, Катрин Деньов, Пенелопе Крус, Антонио Бандерас и т.н. Като нищо може да се пръкне в Лагуната до края на фестивала по-следващата събота и рок-динозавъра Мик Джагър. Той го играе богат колекционер на предмети на изкуството в лентата на италианския режисьор Джузепе Капотонди - „Изгорялата оранжева ерес“.", "date": "2019.08.28", "title": "Фестът във Венеция започва "}
{"url": "https://www.monitor.bg:443/bg/a/view/kazanlyshko-selo-si-otdyhna-stotinkite-vlizat-v-zatvora-174061", "text": "Двама братя от казанлъшкото село Горно Черковище влизат за по близо 3 години зад решетките след споразумение с прокуратурата по дело за жесток побой над свой съселянин. Пред Темида Ахмед и Мехмед Смаилови, познати като Стотинките се разкаяли за побоя, който посред бял ден нанесли на 50-годишния Галин Черъкчиев, който си позволил да им направи забележка да не хулиганстват в магазина, където имало дълга опашка. Случаят е от 15 юни т.г. когато Стотинките нахлули в магазина и поискали да им осребрят печеливша капачка от бира. Продавачката Ангелина Пондева учтиво им обяснила, че осребряването може да стане само в общинския център или в някоя от магазините на големите търговски вериги, но видимо пияните мургавелковци продължили да искат своето си. При намесата на Черъкчиев в употреба влезли юмруците и ритниците на побойниците, човекът бил проснат окървавен на пода, всичко било документирано от охранителните камери. Записът бил пуснат ден по-късно в социалните мрежи , а в Горно Черковище дошли полиция и жандармерия, защото имало опасност да избухне битка между българите и ромите от махалата. „Тия двамата са непоправими, дано наистина постоят по-дълго в затвора, че селото да си отдъхне от скандалите им. По цял ден пият,не са женени, но имат половин дузина деца, разчитат на социалните помощи…“, коментира селският кмет Антон Антонов, който научи от репортер на Телеграф и Монитор за присъдите над биячите. За престъпното деяние от 15 юни Ахмед е осъден на 20 месеца затвор, а брат му Мехмед – на 18 при първоначален строг режим . Към тях обаче съдът е прибавил по още 12 месеца от присъди по предходни дела в изпитателния срок пак за побоища. Решението е окончателно и осъдените вече са приведени в затвора.", "date": "2019.08.28", "title": "Казанлъшко село си отдъхна, Стотинките влизат в затвора"}
{"url": "https://www.monitor.bg:443/bg/a/view/ispanskijat-grad-buniol-potyna-v-domaten-sok-174063", "text": "Около 22 000 души участваха в традиционната битка със зрели домати на фестивала \"Томатина\" в испанския град Буньол, съобщи агенция Ройтерс. В продължилата един час битка бяха изразходвани 145 тона домати, осигурени на шест големи камиона. Доматите за фестивала се подготвят отрано и се съхраняват при определена температура, така че да омекнат и да няма ранени. Улиците винаги потъват в червена каша. Много от участниците слагат очила за плуване, за да предпазват очите си. Сградите се опаковат с брезент, за да няма щети. След битката желаещите могат да ползват обществени душове, а организаторите бързо почистват улиците с вода. Празникът продължава цял ден, с музикални и театрални представления, конкурси, базари. Желаещите могат да опитат и паеля. Традицията се е зародила през 1945 г. след свада между младежи на местния пазар. \"Томатина\" се организира ежегодно всяка последна сряда на месец август. Буньол е градче с 10 000 жители на около 40 километра от Валенсия. Тази година за фестивала са продадени повече от 20 000 билета.", "date": "2019.08.28", "title": "Испанският град Буньол потъна в доматен сок "}
{"url": "https://www.monitor.bg:443/bg/a/view/nagradite-mtv-s-rekordno-nisyk-rejting-sred-tv-zritelite-174067", "text": "Ден след провеждането на видео музикалните награди на MTV, телевизията отчита рекордно нисък рейтинг на излъчването на церемонията. Според данни на канала, в понеделник вечерта – когато събитието бе предадено на живо, пред малкия екран са застанали едва 1,93 милиона души. Това е трета поредна година, в която рейтингът на церемонията пада, отчита още MTV. Миналата година живото излъчване на връчването на статуетките проследиха 2,25 милиона меломани. Въпреки лошата статистика за телевизионното излъчване, оказва се, че ангажираността на феновете в социалните мрежи се повишава. Нещо повече, с годините рейтингът на събитието онлайн се повишава с до 85 на сто.", "date": "2019.08.28", "title": "Наградите MTV с рекордно нисък рейтинг сред тв зрителите"}
{"url": "https://www.monitor.bg:443/bg/a/view/ustanoviha-samolichnostta-na-trupovete-ot-negovan-174062", "text": "Треньорът по борба Йордан Атанасов е една от двете жертви, чиито разфасовани трупове бяха намерени край софийското село Негован, стана ясно неофициално от източници в МВР. Заедно с него е убита и приятелката му Мариана. Двамата живеели на семейни начала в апартамент на столичния булевард „Витоша”. Полицията разплита случая и вече има двама задържани мъже, заподозрени за жестокото престъпление. Те са на разпити при разследващите. МВР засега не потвърждава официално разкритията. Телата на двамата бяха намерени разчленени и натъпкани в бидони около водоем край софийското село Негован на 17 август. Атанасов не е много известен у нас, защото дълги години е работил в чужбина, където е изкарал добри пари. Той е бил треньор на националите по борба на Саудитска Арабия и Нигерия. Според негови приятели е работел и в САЩ. Дълги години е работил със Стойне Панов в Африка. Бил е състезател по класическа борба от столичния \"Академик\". Според запознати преди 18 години Атанасов е бил забъркан в голям скандал, след като нигерийската федерация по борба го обвинила, че е прахосал излишно големи пари, за да доведе двама състезатели на световното първенство по борба в София, съобщава TrafficNews. Двойката има дъщеря, която е живяла с тях първо в Съединените щати, а след това и в Нигерия. Сега обаче тя не била в добри отношения с родителите си, разказа нейна приятелка пред „Монитор“. Според нея двамата са купили неотдавна апартамента на бул. „Витоша“ и са му направили основен и луксозен ремонт. С тях главно поддържала връзки внучката им, която се чула за последно с тях на 8 юли, твърди приятелката на дъщерята. Сигналът за изчезването до МВР е подала дъщерята, след като приятелката ѝ се свързала с нея. Съседи разказват, че не са ги виждали от около месец, а може би и повече. Хората са имали бяло куче, което често е било разхождано от мъжа, който носел очила. \"Имахме съсед Данчо Бореца, който живееше в къща до блока. Отдавна не сме го виждали, често е в чужбина\", заявиха пред TrafficNews, хора, които живеят в съседство. Други пък твърдят, че същият мъж се е захванал с отглеждане на коне в Пиринско. Телата бяха намерени преди около 10 дни край Неггован от местен рибар. Човекът съобщи, че е попаднал на човешки череп. Така първо беше открито тялото на мъжа, а след това и на жената. Тогава полицията съобщи, че мъжът е около 70-годишен, а жената - на около 50 г. Малко по-късно разследващите пуснаха снимки на дрехите на жертвите с молба, ако някой ги разпознае, да подаде сигнал. Преди седмица полицията обяви, че се работи по четири версии по случая с убийството в района на Негован. Убийството е извършено прецизно и професионално. Мъжът е застрелян веднъж фронтално в главата. Куршумът попаднал в челото, малко над лявата вежда. За разлика от него жената е била простреляна в гръб. Полицията допусна, че убийството е извършено другаде, а след това телата са разчленени, увити в найлони и пренесени в бидони до водоема в Негован.", "date": "2019.08.28", "title": " Треньор по борба и приятелката  му са жертвите от Негован(ОБНОВЕНА)"}
{"url": "https://www.monitor.bg:443/bg/a/view/ivajlo-ivanov-otpadna-rano-na-svetovnoto-po-djudo-174070", "text": "Ивайло Иванов отпадна във втория кръг в категория до 81 килограма на световното първенство по джудо в японската столица Токио. Националът почиваше в първия кръг. Иванов претърпя поражение от панамериканския шампион Антоан Валоа-Фронтие с \"ипон\" след продължение. Впоследствие канадецът загуби на четвъртфиналите от защитаващия титлата си Сеид Молей (Иран) и не успя да изтегли българина до репешажите за бронза. Първенство дава най-много точки за олимпийската ранглиста, но въпреки поражението Ивайло Иванов най-вероятно ще остане на изгодна позиция, тъй като има добър актив, а до края на годината предстоят още турнири, където той ще може да натрупа още точки. Последният наш национал на шампионата Даниел Дичев започва участието си в категория до 100 килограма в петък срещу Айбек Серикбаев (Казахстан).", "date": "2019.08.28", "title": "Ивайло Иванов отпадна рано на световното по джудо"}
{"url": "https://www.monitor.bg:443/bg/a/view/baletisti-branjat-chestta-na-princ-djordj-174069", "text": "С балетни стъпки стотици танцьори показват подкрепата си към третия по ред английски престолонаследник принц Джордж, след като в едно от най-гледаните предавания в САЩ водеща се присмя, че той ходи на балет. Известни хореографи от цял свят изразиха недоволството си в социалните мрежи. Травис Уол се обърна към водещата на сутрешното предаване с думите: „Подклаждате пожара на масивен проблем в държавата, какъвто е тормозът“. Танцьорът призова всички момчета, които искат да се запишат на уроци по танци, да не се колебаят. По-късно водещата Лара Спенсър се извини за коментарите си в ефир.", "date": "2019.08.28", "title": "Балетисти бранят честта на принц Джордж"}
{"url": "https://www.monitor.bg:443/bg/a/view/ludogorec-goni-grupite-na-liga-evropa-s-taktikata-na-stojcho-stoev-174068", "text": "Временният наставник на „Лудогорец“ Станислав Генчев е оптимист преди дебюта си начело на тима. Той ще води „орлите“ в Марибор на плейофа реванш за влизане в групите на Лига Европа. Шампионите завършиха 0:0 на „Лудогорец Арена“ в първата среща, а според Генчев българският отбор е по-добър и ще победи. Влизането в групите ще донесе чисти 2,92 млн. евро на „орлите“, победата е оценена 570 000 евро, а равенството - 190 000 евро. „Настроение има във всички. Имаме не лош резултат от първия двубой. Всички сме настроени само с една единствена цел и идея. Тя е да влезем в групите на Лига Европа. Нещата се случиха много бързо с моето назначаване. Аз съм спокоен, футболистите са спокойни, няма никакво напрежение в отбора“, коментира Генчев, като уточни, че няма да прави тактически промени. „Ще следваме линията, която имахме с предишния треньор Стойчо Стоев. Дали ще остана треньор? Моето бъдеще не стои на дневен ред. Нека първо да отстраним „Марибор“, след което ръководството да има по-голямо спокойствие и ще види от какво ще има нужда. Аз ще направя всичко, за да може „Лудогорец“ да изпълни целите си\", коментира още Генчев. Изпълнителният директор Ангел Петричев внесе известна яснота около избора на нов треньор, като уточни, че процесът ще отнеме по-дълго време. „Има зададени критерии и той трябва да отговаря на абсолютно всички. Искаме да изберем точния специалист, който в „Лудогорец“. Знаем, че трябва да сглобим боеспособен отбор за следващите няколко години. Ако намерим точния човек, реформата ще ни отнеме доста по-кратко време. „Лудогорец“ ще се върне отново силен на европейската сцена”, коментира Петричев. Междувременно „Лудогорец“ замина за Словения без Джоди Лукоки, като според запознати се готви негов трансфер. От началото на сезона Лукоки игра в пет от шестте двубоя на шампионите в Европа, в които се отчете с два гола. В лагера на съперника пък треньорът Дарко Миланич сподели, че уволнението на Стойчо Стоев не променя плановете му. „Не очаквам много промени в тяхната система и цялостна игра. Всички техни играчи са много опасни и с различна характеристика. Трябва да обърнем внимание на всеки един, а не на някого персонално\", коментира Миланич. „Марибор“ посреща „Лудогорец“ утре от 21.15 ч.", "date": "2019.08.28", "title": "„Лудогорец“ гони групите на Лига Европа с тактиката на Стойчо Стоев  "}
{"url": "https://www.monitor.bg:443/bg/a/view/pijan-moldovec-kara-v-nasreshtnoto-s-kamion-174052", "text": "Товарен камион с молдовска регистрация е заседнал върху ремонтираната улица \"Стоян Ангелов\" в Пазарджик късно вечерта във вторник. Шофьорът, вместо да се движи в неговата лента, качва камиона върху разделителния тротоар и така камионът засяда, натоварен с елементи за вагони. Тежестта на товара и камиона са близо 50 тона заедно, потвърдиха от Областната дирекция на МВР - Пазарджик. Шофьорът е тестван за алкохол и пробата е показала 2.52 промила, уточниха оттам. Молдовецът е на 60 години.", "date": "2019.08.28", "title": "Пиян молдовец кара в насрещното с камион"}
{"url": "https://www.monitor.bg:443/bg/a/view/bezplatno-kastrirat-kotki-i-kucheta-vyv-velingrad-174057", "text": "В продължение на два дни във Велинград ще се проведе безплатна кастрационна кампания за бездомни и домашни кучета и котки. Тя ще се проведе от 28 до 30 август във Велинград, съобщиха от общината. Организатори са  Animal Welfare Bulgaria (Анимал Уелфеър България) и Община Велинград. Собствениците могат да заведат домашните си любимци на адрес: кв. „Индустриален”, ул. „ Георги Кирков“, където ще се извършват процедурите.  На място служителите ще информират стопаните кога ще могат да си приберат животните след кастрацията. Включването в кампанията е напълно безплатно за домашните кучета и котки – стопаните им не дължат нищо, единствено трябва да носят ветеринарно- медицинския паспорт. На основание чл. 175, ал.2, т.5 от Закона за ветеринарномедицинската дейност – кастрираните кучета се освобождават завинаги от данък. Стопанинът е длъжен да регистрира своето домашно куче. Регистрацията става чрез попълване на Въпросник в деловодството на общината или в стая № 40 в новата сграда на Община Велинград. За да докаже, че кучето му трябва да бъде освободено от облагане с данък, стопанина представя ветеринарно заверен паспорт на домашния си любимец, съдържащ номера на идентификационния чип, стикери за поставени ваксини и отбелязана кастрация, припомнят от общината.", "date": "2019.08.28", "title": "Безплатно кастрират котки и кучета във Велинград"}
{"url": "https://www.monitor.bg:443/bg/a/view/arestuvaha-uchenik-zapalil-senoval-174054", "text": "Полицаи арестуваха ученик запалил сеновал в Севлиево. На 23 август около 20,00 часа избухва пожар в метална постройка, приспособена за съхраняане на сено. Пламъците унищожават 120 бали сено. При проведеното разследване като съпричастен към деянието е задържан местен ученик. Изясняването на причините за престъпното деяние продължава.", "date": "2019.08.28", "title": "Арестуваха ученик, запалил сеновал"}
{"url": "https://www.monitor.bg:443/bg/a/view/10-meseca-zatvor-za-recidivist-otmyknal-obuvki-ot-magazin-v-kustendil-174060", "text": "За 10 месеца на топло влиза рецидивист, отмъкнал обувки от магазин в Кюстендил. 35-годишният Ангел Маринов, известен с прякора си Лимски, влиза в затвора. Той се призна за виновен за кражба на чифт обувки, на стойност 45 лв. от магазин в Кюстендил. По-късно той продал обувките на половин цена в ромския кв. „Изток“. Съдът, под председателството на съдия Светослав Петров одобри постигнатото споразумение между прокуратурата и защитата на подсъдимия. Кражбата е извършена в условията на опасен рецидив, обявиха от Районен съд - Кюстендил. Лимски е осъждан 21 пъти, основно за кражби. Последната му присъда е била лишаване от свобода за 10 месеца, която е изтърпяна до 08.03.2019 г.", "date": "2019.08.28", "title": "10 месеца затвор за рецидивист, отмъкнал обувки от магазин в Кюстендил"}
{"url": "https://www.monitor.bg:443/bg/a/view/jegata-izmori-ribata-v-jantra-174059", "text": "Жегата измори рибата в река Янтра. Във вторник в местната РИОСВ е получен сигнал от рибар за плуваща мъртва риба във водите на реката под крепостта Царевец. Веднага на място са били изпратени екоинспектори, които са извършили замерване. Установено е, че химическо замърсяване на водата от промишлен характер няма, но нивото на кислород е много ниско. Изчерпването на кислорода може да се дължи на няколко причини: жегата и високите температури, голямото количество наноси и утайки и силното замътяване на водите от падналия в понеделник кален дъжд.", "date": "2019.08.28", "title": "Жегата измори  рибата в Янтра"}
{"url": "https://www.monitor.bg:443/bg/a/view/botev-pd-vlaga-25-mln-lv-v-koleja-174056", "text": "„Ботев“ (Пловдив) рестартира строителството на стадион „Христо Ботев”. Това се случи пред погледите на много фенове на „канарчетата“ и премиерът Бойко Борисов, който бе посрещнат със скандирания „Ботев, Ботев” и „Колежа”. Борисов обеща държавата да помогне на клуба, но когато види, че действително се извършват строителни дейности. „Общината да направи така, че „Ботев“ и „Локомотив“ да плащат символична концесионна такса от 100 лева, а да не плащат по 60 000 лева, както е досега. Като видим строителството как върви, помагали сме на Пловдив и ще помагаме пак. В цял свят собствениците строят стадиони, но като видим, че се работи, ще помогнем - и на вас и на „Локо”, сподели премиерът. Собственикът на „Ботев“ Георги Самуилов пък обяви, че ще вложи 25 милиона в строителството, като новото бижу на България ще е готово до две-три години. „Засега клубът се ангажира да намери тази сума. Разчитаме и на помощ от държавата. Но засега започваме самостоятелно строителство. Ако е необходимо, както каза премиерът, ще помага на клуба. Ако е необходимо ще кандидатстваме за финансиране. Фондът на фондовете дава такава възможност. Всички трябва да се гордеем с този стадион. Ще получим четвърта категория от УЕФА. Може да се използва от много тимове да играят тук. Това е добре за държавата и за всички”, допълни собственикът и допълни, че е доволен от треньора Желко Петрович, но не и от представянето на играчите. „Очаквам победа срещу „Локомотив“. Много от феновете не са доволни от играта. Футболистите да се стягат. Ако не се стягат, ще има промени. Това е”, отсече Самуилов.", "date": "2019.08.28", "title": "„Ботев“ (Пд) влага 25 млн. лв. в Колежа"}
{"url": "https://www.monitor.bg:443/bg/a/view/byrkou-idejata-na-boris-djosyn-e-skandalna-174048", "text": "Обявеното днес намерение на британския премиер Борис Джонсън да спре работата на парламента до 14 октомври е конституционен скандал, заяви председателят на парламента Джон Бъркоу, цитиран от Франс прес и Ройтерс. \"Както и да се представя този ход, е абсолютно очевидно, че целта на спирането на работата (на парламента) е да му попречи да дебатира по Брекзит и да изпълни дълга си да определи курс за страната ни\", заяви Бъркоу. Той посочи, че не е бил предварително уведомен за решението на премиера, отбелязва Асошиейтед прес. \"Спирането на работата на парламента би било оскърбление към демократичния процес и правата на парламентаристите като избрани представители на народа\", добави Бъркоу. Говорителката на опозиционната Лейбъристка партия Даян Абът определи хода на Джонсън като преврат срещу парламента, предаде Ройтерс. \"Борис Джонсън се опитва да извърши преврат преврат срещу парламента. Срещу вас, избирателите, и срещу вашите политически представители. За един пагубен Брекзит Без Споразумение\", написа Абът в Туитър. Лидерът на Партията на Брекзита Найджъл Фараж заяви, че след обявеното намерение на британското правителство да спре работата на парламента до 14 октомври, вотът на недоверие \"сега е нещо сигурно\", предаде АП. \"Общите избори стават по-вероятни и това се приема като положително от поддръжниците на Брекзит\", написа Фараж в Туитър. Той обаче посочи, че големият въпрос е дали Джонсън възнамерява да продължи преговорите с ЕС по споразумение за напускане. \"Ако смята да го прави, Партията на Брекзита ще се бори с него на всеки сантиметър по този път. Ако обаче той иска сега Брекзит (без споразумение), ще му помогнем да си осигури голямо мнозинство на едни общи избори\", каза Фараж.", "date": "2019.08.28", "title": "Бъркоу: Идеята на Борис Джосън е скандална "}
{"url": "https://www.monitor.bg:443/bg/a/view/globjavat-kinadjii-za-kaskadi-na-jyltite-paveta-v-sofija-174055", "text": "Столичната община ще санкционира филмова компания за неразрешени каскади на бул. „Цар Освободител“, съобщиха от кметството. За чуждестранна екшън продукция, снимана в събота стана ясно от любителски кадри излъчени по бТВ. На тях се вижда как тежък джип се преобръща и пада върху емблематичните жълти павета близо до сградата на БНБ. В отговор на случая от Столичната община обявиха, че не е съгласувала и разрешавала провеждането на каскади с автомобили на бул. „Цар Освободител“. Именно заради това на организатора ще бъде съставен акт за установяване на административно нарушение и ще бъде санкциониран съгласно Наредбата за обществения ред на територията на кметството. „В Столична община е получено заявление за издаване на разрешение за заснемане на кадри с движещ се автомобил по бул. „Цар Освободител“ в участъка от ул. „Г. С. Раковски“ до пл. „Княз Александър I Батенберг“ на 24.08. и 25.08.2019 г.. Във връзка с провеждането на посоченото заснемане, организаторите са поискали и затваряне за движение на ППС посочения участък, както и забрана за престой и паркиране в района на площада“, обясняват от „Московска“ 33. Въз основа на заявлението Столична община издала разрешение за заснемане на кадри с движещ се автомобил по бул. „Цар Освободител“, както и е издадена заповед за забрана за влизане на пътни превозни средства по бул. „Цар Освободител“ за времето на провеждане на снимките. От кметството съобщи още, че при направената проверка на централния булевард не са констатирани щети по пътната настилка.", "date": "2019.08.28", "title": "Глобяват кинаджии за каскади на жълтите павета в София"}
{"url": "https://www.monitor.bg:443/bg/a/view/mona-zavede-bebeto-na-more-174051", "text": "Звездата от „Революция Z (X)“ Мона Гочева заведе 8-месечното си бебе на море. Актрисата и певица е на семейна почивка със съпруга си Радослав Гочев, като не пропуска да направи съпричастни към екскурзията си и последователите си онлайн. Звездното семейство не издава къде събира тен, освен, че е на българското Черноморие. написа Гочева в социалните мрежи. Припомняме, че тя гушна първородния си син Никола за първи път в края на месец януари тази година. Заветното „да“ със сина на продуцента Димитър Гочев пък тя си каза през лятото на 2017 г.", "date": "2019.08.28", "title": "Мона заведе бебето на море"}
{"url": "https://www.monitor.bg:443/bg/a/view/remontirat-pytja-mejdu-selata-jeleznica-i-plana-174058", "text": "От днес започва ремонтът на пътя между селата Железница и Плана в столичния район „Панчарево“. Това е основната връзка между двете села и по него се движи автобусна линия №70. „Възложено е да се направят асфалтови кръпки на площ общо 3500 кв. метра и още 1000 кв. метра – асфалтиране със заздравяване на основата. Стойността на ремонта е около 50 хил лв.“, съобщиха от Столичната община. Оттам уточняват, че от началото на активния строителен сезон всекидневно на територията на общината аботят по 30 екипа на фирмите за текущ ремонт. Приблизителната квадратура на ремонтираните участъци от уличната мрежа в София от началото на годината до момента е 40 000 кв. метра, а на ремонтираните тротоари - 5000 кв. метра. Общо за текущ ремонт във всички райони на кметсвтото за тази година са предвидени 38 млн. лв.", "date": "2019.08.28", "title": "Ремонтират пътя между селата Железница и Плана"}
{"url": "https://www.monitor.bg:443/bg/a/view/zaboljavane-na-vajatel-bavi-pametnik-na-jivopiseca-nikola-manev-174041", "text": "За неопределено време се отлага предвиденото за събота  официално откриване на паметника на живописеца Никола Манев  в двора на подарената от него на Чирпан възрожденска къща. Причината е здравословни проблеми на скулптора Георги Чапкънов, който се е заел със задачата да пресътвори в бронз фигурата и образа на своя някогашен съученик от художествената гимназия и дълголетен приятел. „Болестта ме притисна и се забавих, фигурата е вече почти готова от гипс, вчера в ателието ми беше Александър, синът на Кольо, разбрахме се , че до няколко дни ще я вкараме в леярната, но там процесът е доста дълъг.“, коментира ваятелят. Чапкънов не скри че е имал известни притеснения относно вида на творбата си, първоначално смятали че тя ще бъде класически бюст, но в последствие се спрели на варианта да бъде почти в цял ръст. „Имаше момент, в който буквално се бях отчаял, че заради болестта няма да довърша портрета на Никола, но Господ си знае работата и ми отпусна още време. Доволен съм от това което пръстите ми направиха от глината, по-важното обаче е хората, които ще поставят цвете пред паметника да бъдат доволни…“, добави майсторът. Закъснението с отливането на паметника и монтирането му в двора до мястото, където е поставена урната с праха на споминалия се на 25 август м.г. художник няма да се отрази на вече обявения фестивал под наслов „Обичам те, Чирпане“, съобщи Александър  Манев. Празникът, който в продължение на близо 15 години Никола Манев организираше в двора на Тянковата къща – съсед на родния дом на Яворов  ще започне с изпълнения на деца от Чирпан, сред почетните гости са актьорите Емилия Радев и Николай Урумов точно в 18,30 часа.Гостите ще могат да видят специалната изложба с фотоси от предходните фестивали , направени от художника Владимир Прангов. В аванс ще бъде представен и подготвяният от журналиста Исак Гозес роман, посветен на Никола Манев с работно заглавие „Ако ме изядат вълците“. 30 платна, рисувани от световноизвестния художник ще бъдат подарени на община Чирпан, те ще бъдат част от постоянната колекция на галерията.", "date": "2019.08.28", "title": " Заболяване на ваятел  бави паметник на живописеца  Никола Манев"}
{"url": "https://www.monitor.bg:443/bg/a/view/carica-otkri-plastiki-v-park-rozarium-174043", "text": "Две нови пластики: „Вечно зелената клонка“ и „Пламък“ украсиха казанлъшкия  парк „Розариум“, при официалното им представяне специално участие взе и тазгодишната Царица Роза  Вероника Кънева. Пластиките са част от идеята на община Казанлък да намери най-подходящите творби за парковото пространство като за целта за втора поредна година обявява конкурс с национално участие. Изборът на журито с председател бившия зам. министър на културата арх. Георги Стоев е паднал върху творбите на скулпторите  Светослав Недев и Велин Дечков, изработени от лят месинг и неръждаема стомана. Авторът на „Пламък“ коментира творбата си с думите , че тя е своеобразен символ на любовта, чийто искри прехвърчат помежду разхождащите се в парка млади хора. Парк „Розариум“ скоро ще отбележи своята стогодишнина, през десетилетията той се е превърнал в едно от култовите места за казанлъчани.Наскоро там бе изграден и уникалният музей на розата До момента в него са монтирани 4 творби, предстои отново с конкурс да бъдат поставени още две.", "date": "2019.08.28", "title": "Царица откри пластики в парк  „Розариум“"}
{"url": "https://www.monitor.bg:443/bg/a/view/kabinetyt-otpusna-26-000-lv-za-fizichesko-v-shkolata-po-kultura-174045", "text": "Правителството отпусна допълнително 25 922 лв. за физическо възпитание и спорт в училищата по изкуствата и по културата към министерството на културата по бюджета на ресорното ведомство. Разходите са за изплащане на минимални диференцирани размери на паричните средства за физическо възпитание и спорт на учениците от държавните училища по изкуствата и по културата към Министерството на културата по реда на ПМС № 129 от 11.07.2000 г. Допълнителните средствата ще бъдат осигурени за сметка на предвидените средства в централния бюджет за тази година.", "date": "2019.08.28", "title": "Кабинетът отпусна 26 000 лв. за физическо в школата по култура"}
{"url": "https://www.monitor.bg:443/bg/a/view/tri-balkanski-kluba-shturmuvaha-shampionskata-liga-obzor-174044", "text": "„Цървена звезда“, „Олимпиакос“ и „Динамо“ (Загреб) си осигуриха място в групите на Шампионската лига. Балканските тимове успяха да вземат реваншите в плейофите и си осигуриха място сред най-добрите в Европа. Сръбският гранд „Цървена звезда“ елиминира „Йънг Бойс“ след две равенства - 2:2 и 1:1, но с повече голове на чужд терен. Реваншът в Белград беше изключително драматичен, като и имаха повече полложения. „Звездашите“ обаче поведоха в 59-ата минута с гол на Алекса Вуканович, а автогол на Ел Фарду Бен Набуан върна надеждите на гостите в 82-ата. До края обаче отборният дух и силен характер на играчите на „Звезда“ не позволиха обрат. След края на мача много от футболистите на белградския колос плачеха от радост и направиха няколко обиколки на стадион „Райко Митич“, изпълнен от над 50 000 „навиячи“. Сърбите дебютираха в групите през миналия сезон, като постигнаха впечатляваща победа над бъдещия шампион „Ливърпул“. „Динамо“ (Загреб) също се добра до групите на Шампионската лига след равенство. Хърватският шампион направи 1:1 в реванша срещу „Розенборг“ в Норвегия и така с общ резултат 3:1 в своя полза продължи напред в турнира. Домакините поведоха с попадение на Бабаджиде Акинтола в 11-ата минута, но гостите изравниха чрез Амер Гояк в 71-ата минута. Най-лесна бе задачата на „Олимпиакос“, който на Шампионската лига. Гръцкият гранд нямаше проблеми срещу „Краснодар“ и в реванша, като се наложи с 2:1. По този начин „червено-белите“ елиминираха руския тим с общ резултат 6:1. Разгромният резултат в първия мач беше голяма изненада, въпреки че до него се стигна в последните минути. В предишния кръг „Краснодар“ елиминира „Порто“ след впечатляваща победа като гост, но това 0:4 в Пирея укроти „биковете“.", "date": "2019.08.28", "title": "Три балкански клуба щурмуваха Шампионската лига (ОБЗОР)"}
{"url": "https://www.monitor.bg:443/bg/a/view/djonsyn-iska-parlament-vyv-vakancija-za-da-sbydne-brekzit-174039", "text": "Британската кралица ще бъде помолена от правителството да прекрати работата на парламента само дни след като британските депутати се върнат на работа през септември - и само няколко седмици преди крайния срок за Брекзит (31 октомври). Това означава, че британските депутати е малко вероятно да имат време да приемат закони, които биха могли да спрат премиера Борис Джонсън да изведе Великобритания от Европейския съюз без споразумение на 31 октомври. Депутатът от Консервативната партия и агитатор за оставане на страната в ЕС Доминик Грийв нарече действията на правителството на торите \"отвратителен акт\", като предупреди, че това би могло да доведе до вот на недоверие към Борис Джонсън. \"Това правителство ще падне\", подчерта Грийв. Но източник от \"Даунинг стрийт\" 10 защити този ход, изтъквайки: \"Време е новото правителство и новият премиер да изготвят план за страната, след като излезем от ЕС.\" Идеята за спиране работата на парламента, или прекратяването на парламентарната сесия, предизвика спорове, като критици настояха, че това ще попречи на депутатите да изиграят своята демократична роля в процеса по Брекзит и няма да имат възможност да стопират излизането на Великобритания от ЕС без споразумение. Според Би Би Си само малък брой министри са знаели за плана преди неговото обявяване и той неизбежно ще предизвика огромен спор. Джонсън твърди, че иска Великобритания да излезе от ЕС на 31 октомври със споразумение, но е готов да излезе без такова, но не и да пропусне крайния сро. Тази позиция накара редица депутати от опозицията да се съюзят, за да се опитат да блокират евентуално излизане без споразумение, а вчера те обявиха, че възнамеряват да използват парламентарните процедури за това. Ала ако сесията на британския парламент бъде прекратена на 10 септември, както се предлага от британското правителство, това ще им даде само няколко дни през следващата седмица, за да прокарат промените си. Грийв, който е бивш главен прокурор, заяви пред Би Би Си: \"Ако премиерът продължава с това и не отстъпи, тогава смятам, че има шансове правителството му да падне.\" \"Има достатъчно време да се направи това, ако е необходимо и аз със сигурност ще гласувам за свалянето от власт на консервативното правителство, което продължава курса на действие, който е толкова противоконституционен\". Заместник-председателят на основната опозиционна Лейбъристка партия Том Уотсън написа в \"Туитър\", че този ход е \"изключително скандална атака срещу нашата демокрация\". Първият министър на Шотландия Никола Стърджън заяви, че депутатите трябва да се съюзят, за да спрат плана следващата седмица, или \"днешният ден ще влезе в историята като черен за британската демокрация\". Но председателят на Консервативната партия Джеймс Клевърли защити плана, изтъквайки, че \"всички нови правителства вършат това\". Парламентът подновява работата си през следващата седмица, като още едно прекратяване на парламентарната сесия се очаква да се случи по-късно през септември, когато се провеждат конгресите на партиите, въпреки че имаше слухове, че последната може да бъде отменена или съкратена, за да продължи до Брекзит.", "date": "2019.08.28", "title": "Джонсън иска парламент във ваканция, за да сбъдне Брекзит"}
{"url": "https://www.monitor.bg:443/bg/a/view/davat-93-000-lv-za-stipendii-za-deca-s-darbi-174046", "text": "Правителството одобри допълнителни 93 615 лв. за изплащане на стипендии и еднократно финансово подпомагане по Програмата на мерките за закрила на деца с изявени дарби от държавни, общински и частни училища за 2019-а. От общата сума, 78 090 лева са предназначени за стипендии и еднократно финансово подпомагане на учениците от училищата по изкуствата към Министерството на културата. С останалите 15 525 лева ще бъдат изплатени стипендии на учениците от общинските училища, които са придобили право на стипендия през първото шестмесечие на настоящата година. Разходите за изплащане на стипендиите са в рамките на разчетените за тази дейност в централния бюджет средства за 2019 г.", "date": "2019.08.28", "title": "Дават 93 000 лв. за стипендии за деца с дарби"}
{"url": "https://www.monitor.bg:443/bg/a/view/borisov-podkara-djipa-iz-plovdiv-lipsvalo-mu-otpuska-174047", "text": "Близо 1 млрд. лева е дала държавата за образователна инфраструктура и за ремонт на училища и детски градини. Това стана ясно от думите на премиера Бойко Борисов в Пловдив. По традиция той подкара джипа на обиколка из страната. След заседанието на МС в сряда, Борисов замина за Пловдив, където първо мина през стадион „Ботев“, за да даде рестарт на неговото възстановяване, след това през сградата на Пловдивската духовна семинария, за чийто ремонт кабинетът бе отпуснал 600 000 лева, а накрая в село Маноле, където се намира най-голямата антична сграда на Балканите. \"За да гледаме хубави мачове и трябват и силни отбори. Вие не се бийте и си пазете игрищата. Защото ще ги направим, а после вие ще ги счупите\", обърна се Борисов към феновете на „Ботев“ - Пловдив, който също присъстваха на церемонията. Той обеща, че властта ще помага на всички отбори и даде пример с “Арда Кърджали“, за които са отпуснали пари за осветление на стадиона. „На нас със Горанов ни е по-лесно да не даваме и предпочитаме и да не взимаме“, каза Борисов нашега. Той посъветва местната власт да взимат от местните отбори символична концесионна такса за стадионите – между 100 или 1000 лева. „Разбира се не мога да разделя отборите. Нито това ни е целта. Вие достатъчно се биете и се карате по стадионите“, каза Борисов и обеща помощ и за \"Ботев\" за строителството на стадиона,, но когато видят, че „нещата вървят, а не само кранът да стои\". \"В цял свят собствениците правят стадионите, но ние ще помогнем, но като видим че напредвате. Докато стои крана така и не работи, не може да очаквате помощ. И нас вас и на Локо Пловдив.“, аргументира се Борисов. Очаква се обектът да бъде довършен следващата година. Шефовете на футболни клуб пък поясниха,че стадионът ще получи 4 категория и лицензиран от УЕФА. След стадиона Борисов се качи на джипа на път за сградата на Пловдивската семинария. Докато пътуваше, той се оплака на областния управител на Пловдив Златко Димитров, че не е излизал в почивка. „Мойто не е правилно. Организма си иска възстановяване“, заяви Борисов. На самия Димитров пък заръча, ако стане кмет да не дели отборите и всички да са равни. „И на „Локомотив“, и на „Спартак“, и на „Марица“, на всички ще се помага“, каза премиерът. Той си спомни и как в миналото е гледал футболни мачове. „Сега тревните терени и осветлението е по-добро от това което тогава.“, заяви той. На свой ред финансовият министър Владислав Горанов добави: „Лошото е, че за качествен футбол говорим само носталгично, но да видим. Разбрахме се да помогнем на детско – юношеските школи, само татуировките да не плащаме. За гел може.“. Той призова БФС да си направи правила за чужденци и ферплей и даде пример, че в „Арда“ - Кърджали имало 11 чужденци. Пред семинарията Борисов бе посрещнат от митрополит Николай. „Благодарим ви за високото християнско и родолюбиво съзнание, което проявявате като помагате. Тук се обучават бъдещите свещенослужители, учители и бъдещите възрожденци на България. Бог да ви дава здраве.“, обърна се Николай към премиера. Той посети и обновените спални помещения на децата, които се обучават в семинарията., параклиса.„Модерен пансион“, възкликна още той. „Обстановката влияе на възпитанието. Децата след 7 клас започват обучението си и важно обстановката да е естетичина и красива.“, отвърна му Николай. „Вече с новия законопроект за свещениците, които приехме, всичко наред ли е със заплатите\", попита още министър-председателят. По думите му кабинетът е дал близо 1 млрд, лева за образователна инфраструктура..“Училища и детски гради, От покрива до долу ремонти. Сега в Русенско ще откриваме ново училище. Навсякъде да има wi-fi. „, каза още той. „Вие възстановихте храмовете на БПЦ, манастирите. Вие ги спасихте от зловещите ръце на мерзостта на запустението. Съзнавате, че един храм е различно от църквата, която е общество от хора. За да я има, трябва да има духовни учители. Семинарията е такова място- разсадник за бъдещите учители и бъдещи възрожденци на България“, каза пък Николай.", "date": "2019.08.28", "title": "Борисов: Близо 1 млрд. лева дадохме за образователна инфраструктура (ОБНОВЕНА + ВИДЕО)"}
{"url": "https://www.monitor.bg:443/bg/a/view/energijnata-borsa-zatvori-na-sredno-nivo-ot-136-76-leva-za-megavatchas-174050", "text": "При средна цена 136.76 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /29 август/. Средната цена на пиковата енергия /9.00-20.00 ч./ e 141.48 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 132.05 лв. за мегаватчас. Най-ниската цена в рамките на днешната сесия, при утрешен ден на доставка, е 106.40 лв. за мегаватчас, достигната за 3.00 - 4.00 ч., а най-високата е 179.64 лв. за мегаватчас - за 20.00 - 21.00 часа. Данните от БНЕБ показват, че са продадени общо 23 510.90 мегаватчаса електроенергия. Енергийната борса вчера затвори при средна цена 109.35 лв. за мегаватчас. В сегмента \"пазар в рамките на деня\" за днес, 28 август, БНЕБ отчита до момента общ търгуван обем от 125.70 MWh. Среднопретеглената дневна цена е 73.46 лева за мегаватчас.", "date": "2019.08.28", "title": "Енергийната борса затвори на средно ниво от 136.76 лева за мегаватчас"}
{"url": "https://www.monitor.bg:443/bg/a/view/borisov-novi-29-mln-lv-davame-za-chumata-ako-ne-stignat-shte-otpusnem-oshte-174053", "text": "С благодарност към селските стопани, които не се подведоха по популистките приказки на опозицията, отпуснахме днес 29 млн. лв. за обезщетения срещу африканската чума. Това съобщи министър-председателят Бойко Борисов, който посети разкопките край пловдивското село Маноле в община \"Марица\". \"Виждате, че Сърбия пламна, Северна Македония и Румъния също. Казал съм на стопаните да се изплаща по реални цени и по фактури, на които са продавали месото\", допълни той. Премиерът уточни, че това са други средства, извън тези, които се дават по 300 лв. на домакинство за дезинфекция на дворовете. \"Ако тези 29 млн. лв. не стигнат, ще дадем още\", увери министър-председателят.  Борисов остана впечатлен от 20-метровата антична кула открита в надгробната могилата в пловдивското село Маноле. \"Как са го строили? Как са го насипвали? Ние с камиони не можем да изнесем пръстта, а те са го правили на ръка\", коментира премиерът. На свой ред арехологът доц. Костадин Кисьов му обясни, че могилата се състои от кула, която е била засипана, от постамент , колонада и статуя отгоре. Целта на кулата била да държи постамента със статуята, които поред специалистите тежали над 50 тона. „Антична сграда 20 метра в Европа няма запазена. Този огромен монумент ще стане една от атракциите в Европа“, отбеляза Кисьов пред Борисов. Той показа на премиера иманярски тунел, който започва от върха на античната сграда и слиза почти на долното ниво. \"Издълбали са помещение 4 на 4 метра, но нищо не са открили. Това е станало през XVI век по времето на султан Сюлейман Великолепни\", посочи археологът. Очакванията на археолозите са в северната половина на могилата да е разположена гробницата на владетеля, в чиято чест са издигнати величественият монумент и могилата.", "date": "2019.08.28", "title": "Борисов: Нови 29 млн. лв. даваме за чумата, ако не стигнат, ще отпуснем още (ОБНОВЕНА + ВИДЕО)"}
{"url": "https://www.monitor.bg:443/bg/a/view/dylgosrochnijat-borch-na-bylgarija-padna-s-nad-224-mln-evro-174042", "text": "Дългосрочният дълг на страната намалява с 224.2 млн. евро (0.9%) спрямо юни 2018 г., когато е бил 25 936.4 млн. евро или 47% от БВП), показват данни на Българска народна банка (БНБ) за периода. Краткосрочните задължения възлизат на 8321.8 млн. евро (14.1% от БВП) и нарастват със 153.1 млн. евро (1.9%) спрямо края на миналата година, когато тяхната стойност е била 8168.7 млн. евро или 14.8% от БВП. Краткосрочният външен дълг нараства с 368.8 млн. евро (4.6%) спрямо юни 2018 г. (7953 млн. евро, 14.4% от БВП). Брутният външен дълг на сектор \"Държавно управление\" в края на юни е 5451 млн. евро (9.2% от БВП) или с 99.5 млн. евро (1.8%) по-малко от края на предходната година. Външните задължения на сектора се понижават със 193.7 млн. евро (3.4%) спрямо юни 2018 г. (5644.7 млн. евро, 10.2% от БВП). и е в размер на 4237.9 млн. евро (7.2% от БВП), като спадът е с 223.5 млн. евро (5.6%) спрямо края на 2018 г. (отрицателна стойност от 4014.4 млн. евро, 7.3% от БВП). Понижението се дължи на по-голямото увеличение на брутните външни активи (с 914.7 млн. евро, 2.4%) в сравнение с нарастването на брутния външен дълг (с 691.3 млн. евро, 2.1%). Нетният външен дълг намалява с 2603.1 млн. евро спрямо юни 2018 г. (отрицателна стойност от 1634.8 млн. евро, 3% отБВП). Банките са с по-ниски външни задължения, които са с 102.8 млн. евро или 2.2% надолу спрямо края на 2018 г. Дългът им обаче расте с 85.5 млн. евро (1.9%) спрямо юни 2018 г. (4414.6 млн. евро, 8% от БВП). Външните задължения на \"Други сектори\" са 10 862.6 млн. евро (18.4% от БВП). Те нарастват с 232.4 млн. евро (2.2%) спрямо края на 2018 г. (10 630.2 млн. евро, 19.3% от БВП). Дългът на сектора нараства със 71.5 млн. евро (0.7%) спрямо юни 2018 г. (10 791.1 млн. евро, 19.6% от БВП). Брутният външен дълг в края на юни 2019 г. е 34 034 млн. евро (57.5% от прогнозирано БВП 59 171 млн. евро за тази година) като се повишава с 691.3 млн. евро (2.1%) в сравнение с края на 2018 г. Тогава той е бил 33 342.7 млн. евро или 60.4% от БВП за 2018 г. Дългът нараства със 144.5 млн. евро (0.4%) спрямо юни 2018 г. (33 889.5 млн. евро, 61.4% от БВП) В края на шестия месец дългосрочните задължения са 25 712.2 млн. евро (43.5% от БВП), като нарастват с 538.2 млн. евро (2.1%) спрямо края на 2018 г. (45.6% отБВП). Към края на юни като се равнява на 13 220.4 млн. евро (22.3% от БВП). За една година то нараства със 181.3 млн. евро (1.4%). За първите 6 месеца на годината полученото външно финансиране от нерезиденти е в размер на 3444.5 млн. евро (5.8% от БВП) за януари – юни 2019 г., при 2944.5 млн. евро (5.3% от БВП) за януари – юни 2018 г. От тях 225.6 млн. евро (6.5% от общия размер) са за сектор \"Държавно управление\", 799.2 млн. евро (23.2% от общия размер) за сектор \"Банки\" и 504.7 млн. евро (14.7%) за \"Други сектори\". 1915 млн. евро (55.6%) са вътрешнофирмено кредитиране. Брутният външен дълг в края на юни 2019 г. е 34 034 млн. евро (57.5% от прогнозирано БВП 59 171 млн. евро за тази година) като се повишава с 691.3 млн. евро (2.1%) в сравнение с края на 2018 г. Тогава той е бил 33 342.7 млн. евро или 60.4% от БВП за 2018 г. Дългът нараства със 144.5 млн. евро (0.4%) спрямо юни 2018 г. (33 889.5 млн. евро, 61.4% от БВП), показват данни на Българска народна банка (БНБ) за периода.", "date": "2019.08.28", "title": "Дългосрочният борч на България падна с над 224 млн. евро"}
{"url": "https://www.monitor.bg:443/bg/a/view/potrebitelskite-krediti-s-20-ryst-za-godina-174031", "text": "Потребителските кредити у нас са се увеличи с 20% само за година. При ипотеките също е налице повишение от 14% или 1.600 млрд. лв. Това е най-големият растеж за последните 10 години, показват данни на Асоциацията на банките в България (АББ). Ниските лихви в Еврозоната и изобщо ниските лихви в основните икономики на света се пренасят и у нас и влияят и върху вътрешните лихвени равнища, включително и при кредитите. Българинът не се различава от потребителите по света, които, стига да има добри условия, теглят кредити. А тези условия са налице за последните 7-8 години. Българската икономика постоянно нараства през този период, ръста на работните заплати пък изпреварват този на брутния вътрешен продукт (БВП). „Увереността на българина се увеличава, което е свързано и с нарастването на заетостта и изобщо с растящата икономика, затова и ръста на кредитите е голям, твърде голям\", подчерта председателят на асоциацията Петър Андронов пред БНТ тази сутрин. Причина за ниската цена на кредита Шефът на АББ предупреди кредити да се отпускат по-предпазливо като подкрепи предупрежденията на Българската народна банка (БНБ). Причината е, че икономическите условия няма да са все така добри, а индикации за рецесия вече има в най-различни части от европейската икономика и особено в Германия. „Именно затова и Европейската централна банка (ЕЦБ) не бърза да понижава още лихвите си - тя изчаква да види как ще продължи развитието на икономиката и особено в каква посока ще се движи инфлацията\", допълни експертът. „В икономиката е като при времето и климата - има сезони. Има сезони и в икономиката, няма да е само слънчево времето. предупреди Андронов. Той призова потребителите да са внимателни и да имат едно наум като оставят резерви. Освен това, всеки трябва да преценява добре възможностите и едва тогава да предприема стъпки, които влияят върху бъдещето му в следващите 20-30 години.„Тези решения трябва да се премислят добре и да не се вземат на ръба на риска, особено за ипотечните кредити\", подчерта председателят на АББ. На въпрос дали скоро тенденциите ще се обърнат, Петър Андронов се позова на прогнозите на ЕЦБ, според които на европейската икономика й предстои труден период. „Факт е, че основни икономика като Германия напоследък показват слабости. Други в продължение на 5-6 години не могат да излязат от кризата. Има доста рецесионни индикации в различни елементи от икономиката на Европа. Няма инфлация, което също е индикатор за растяща икономика. Това кара ЕЦБ да не бърза с промяна на лихвената си политика, да внимава и да изчака дотогава, докато има достатъчно симптоми за растяща икономика. Впрочем такива не са в изобилие в момента и затова тя не бърза с лихвите\", обясни банкерът. Петър Андронов беше категоричен, че в момента подобна на тази от 2008 г. „Не се наблюдава натрупване на такива големи дисбаланси, няма свръхнатрупване в отделни сегменти на пазарите, което да доведе до пренареждане и сериозен трус\", аргументира прогнозата си банкерът. В същото време той каза, че рано или късно такъв период ще настъпи, защото той се движи и от политическите амбиции и реалности. \"Изборите в САЩ са сериозен елемент на това разсъждение и не могат да бъдат пренебрегнати. Има доста други фактори като Brexit, които ще повлияят на европейските икономики\", допълни Андронов. Напускането на Острова ще повлияе първо на онези, които директно са въвлечени в търговски отношения с Великобритания - това са близките й съседи Германия, Холандия, Белгия, Франция, Испания. „Те обаче са наши търговски партньори. Германия е най-големият ни търговски партньор. Ако Германия забави растежа си, ние индиректно ще усетим този ефект, защото голяма част от нашия бизнес е ориентиран към тези страни и тяхното забавяне ще се пренесе косвено и върху нас\", обясни Андронов как България ще бъде засегната косвено от Brexit. Председателят на АББ не пожела да се ангажира с конкретен срок за влизането на България в Еврозоната като посочи, че на този етап е защото има много фактори, които могат да променят ситуацията. Като председател на банковата асоциация, Петър Андронов каза, че българските банки приветстват членството на страната както в единният валутен механизъм, така и в Банковият съюз. По този повод той каза: „Банките обичат да имат сигурност, колкото повече правила има, толкова средата е по-предвидима и това е добре за системата.\"", "date": "2019.08.28", "title": "Потребителските кредити с 20% ръст за година"}
{"url": "https://www.monitor.bg:443/bg/a/view/proverka-na-api-120-mosta-polzvani-nepravomerno-174034", "text": "Над 3800 съоръжения на републиканската пътна мрежа са проверени от пътната агенция в търсене на нарушения. При инспекцията под 120 моста и прилежащите им сервитути са открити сметища и заграждения за рогат добитък. Най-често се установява струпването на битови отпадъци, гуми, селкостопански отпадъци, а също и сено. Агенция \"Пътна инфраструктура\" (АПИ) ще премахне за своя сметка неправомерно струпаните отпадъци, ако нарушителите не бъдат установени. За целта от бюджета на ведомството ще бъдат отделени половин милион лева. „Ще се наложи да хвърлим тези средства за почистване на отпадъците, вместо да отидат за поддържане на пътищата“, коментира председателят на управителния съвет на АПИ Георги Терзийски. На откритите нарушители ще бъдат наложени глоби по Закона за пътищата, за физическите лица глобите са между 200 и 500 лева при първо нарушение, а за юридическите - между 1000 и 3000 лева. От извършените проверки експертите са констатирали, че много често гражданите в летните месеци използват терените под съоръженията като място за отглеждане на домашни животни - пернати и рогат добитък. Под мостовете най-често са които едно време са били известни като егреци. Четири са случаите на съхраняване на сено и временни ограждения за животни на територията на областите Ловеч, Сливен, Търговище и Русе. Премахнати са загражденията, установени са собствениците на животните и те ще понесат своята административна отговорност по закон, заканиха се от ръководството на АПИ. Припомняме, че повод за проверката стана пожарът под виадукта на АМ \"Струма\" при Дупница в средата на месеца. Съоръжението беше сериозно увредено. Извършени са проверки на всички съоръжения на областните пътни управления, на второкласни и третокласни пътища, независимо от републиканския път. Затова бройката на проверените съоръжения е толкова голяма, уточняват от пътното ведомство. От пътната агенция въвеждат реверсивно движение с две ленти в посока по натоварените пътни участъци и една лента в здравото платно на горелия мост на магистрала „Струма“ край Дупница. „Извършеното изпитване на товароносимостта дава основание да се смята, че увреждането на моста не е толкова силно, че да не се мисли за качването на лекото движение до края на седмицата върху магистралата в платното за София“, обяви инж. Иван Досев, член на УС на АПИ. Официалните резултати ще бъдат готови до края на седмицата, но пътната агенция има амбицията да успее да се разтовари максимално движението в посока ГКПП Кулата и София в различните дни на седмицата. В петък от 14 ч. ще бъдат пуснати две ленти в посока ГКПП Кулата за лекия трафик и една лента в посока София. В неделя движението ще бъде обърнато и пътните ленти стават две в посока София и една лента в посока границата с Гърция.", "date": "2019.08.28", "title": "Под мостовете боклук и рогат добитък, установи АПИ (ОБНОВЕНА)"}
{"url": "https://www.monitor.bg:443/bg/a/view/angel-karaniotov-i-martin-choj-gotovi-za-nova-bitka-v-pleven-174033", "text": "Началото на есенната половина от календара на българската федерация по мотоциклетизъм ще бъде отбелязан с 4-ия кръг на европейския шампионат по СуперМото и 8-ия кръг на еврошампионата на писта. Арена на състезанията ще е летищен комплекс \"Долна Митрополия\" в Плевен. За СуперМото състезателите остават още 3 кръга от първенството, а за пистовите пилоти надпреварата през уикенда може да се окаже решаваща за сезона. Заявки за участие в двата шампионата са подали близо 100 състезатели от България, Турция, Гърция, Сърбия, Северна Македония, Румъния, Естония, Русия, Финландия и Чехия. При топ пилотите в клас \"Супербайк\" Ангел Караньотов вече е със седем поредни победи от седемте състезания и максимален актив от 175 т. Нещо, което друг пилот в този клас не е правил. Караньотов отново е фаворит, а Мартин Чой също ще опита да се изкачи на най-високо място на подиума в неделя. \"Ангел наистина е много силен този сезон. Това обаче ми харесва, защото ме кара да съм по-мотивиран и по-бърз. Чувствам се в топ форма. Много съм подготвен, но знаете, че нашият спорт зависи от много компоненти. Не сме технически още на 100%, но ще опитам да се забавлявам, коментира Чой. - Вече работя за следващия сезон. Тази година беше много тежка. Липсват ми победите\", добави мотоциклетистът. \"С Мартин се познаваме много добре. При мен задачите някак са сведени до минимум и това ме кара да се отпусна. Един мотоциклетист е най-бърз не когато дава всичко от себе си, а когато се забавлява на пистата\", заяви от своя страна Караньотов.", "date": "2019.08.28", "title": "Ангел Караньотов и Мартин Чой готови за нова битка в Плевен"}
{"url": "https://www.monitor.bg:443/bg/a/view/miro-praznuva-godishnina-ot-svatbata-v-korfu-174035", "text": "Певецът Миро и любимата му Ели Златанова се върнаха на мястото, където си казаха заветното „да“, за да отпразнуват третата годишнина от сватбата си. Семейството е популярно с афинитета си към пътешествията. Този път Миро и Ели отмарят на остров Корфу, където през 2016 г. се разходиха до олтара. с това обяснение в любов Миро умили мрежата, а десетки фенове побързаха да поздравят семейството за празника им в коментарите. Скоро след като чуха Менделсон на Корфу, Миро и Ели коментираха, че се надяват един ден именно там да бъде постоянната им адресна регистрация.", "date": "2019.08.28", "title": "Миро празнува годишнина от сватбата си в Корфу"}
{"url": "https://www.monitor.bg:443/bg/a/view/mis-vselena-kitaj-promotira-zamyka-v-ravadinovo-174032", "text": "Актрисата Роузи Джу Син, която ще представи Китай на световния конкурс за красота Мис Вселена, пристига в България. Красавицата ще акостира на българска територия по покана бившата телевизионна водеща Миглена Ангелова, а сред акцентите в посещението й ще бъде разходка из замъка в Равадиново, която ще се състои в неделя (1 септември). Син ще бъде придружена от стилистката на конкурса Лили Джанг, която е и собственик, и главен дизайнер на луксозна марка бельо, Сю Инг - собственик на козметични марки и на СПА верига и адвокат Асен Велинов. Целта на визитата е популяризирането на страната ни като туристическа дестинация, като стъпките на Мис Вселена Китай ще следват няколко медии от азиатската страна, сред които и оборотното лайфстайл списание Leisure.", "date": "2019.08.28", "title": "Мис Вселена Китай промотира замъка в Равадиново"}
{"url": "https://www.monitor.bg:443/bg/a/view/agent-akademik-zajali-za-parite-na-kostov-i-pak-peevski-e-vinoven-174036", "text": "Агент Академик пак се превъзбуди, а казват, че африканската чума не е опасна за хората. В патетичен политически „анализ“ в услужливия си сайт, лирическият герой на Огнян Стефанов е забъркал класически миш-маш от фалшиви новини. Старият ДС-явочник очевидно е зажалил, че институциите проверяват едни съмнителни половин милион лева на Командира от Драгалевци, като го сравнява с високо дърво, брулено от урагани, докато храстчетата оцеляват ниско долу. Не знаем що за дърво е Иван Костов, но феновете му от Фабриката за фалшиви новини очевидно вземат всички ни за дървеняци. Според тях трябва да приемем, че подозрително набъбналите банкови сметки на Костов и съпругата му, за които няма данни да са кой знае какви бизнесмени, са от продажбите на книгата му или пък са спестени от краставички, защото драгалевският лаборант-градинар си ги гледа сам. Ала агент Академик няма да е тъй изкусен готвач на фейк-новини и менте-анализи, ако не прибави към брътвежите си любимата „подправка“ - името на депутата и издател на „Телеграф медиа“ Делян Пеевски. Според Огнян Стефанов разследването срещу „чистите бели пари за черни дни“ на Костов било политическа атака преди изборите, а „Пеевските медии вече тръпнат в очакване на сигнала за атака“ и срещу други неудобни. Не, ние не тръпнем в очакване на сигнал за атака, но очевидно агент Академик е изтръпнал от превъзбуда пред драгалевското „божество“ с 1,3% подкрепа, за да плещи подобни глупости. Сигнал за атака наистина има, но „генералът“ се е свил като мишка в Белградсия си команден пункт. А тук, на фронта, на терен, е оставил да воюват ортаците си олигарси като Иво Прокопиев, Сашо Дончев и ко. Врагът на олигархията също е ясен – това е Делян Пеевски. Може би защото не е участвал като тях в съмнителната приватизация и чрез изданията от „Телеграф медиа“ казва някои истини, които не се харесват на организираната олихархична група. Убийствена е иронията, с която „журналисти“ като Огнян Стефанов се самоизобличават. Доган диктува, Пеевски работи на терен, пише в пропагандната си дописка Академик. Вярно е следното: Цветан Василев и Иво Прокопиев диктуват, агент Академик работи на терен. Между другото, уж опозиционните Атанас Атанасов от костовата партия и Христо Иванов-Бойкикев от клонинга „Да България“ онзи ден са висяли като гладни циганчета на дувара на Бойко Борисов. „Защо всеки път ме питате за Пеевски, а не за Прокопиев? Кръгът \"Капитал\" е имал общо с управлението. Те са ми предлагали 5-6 министри“, каза публично премиерът Борисов преди 3 години. При тези думи на министър-председателя прокопиевите медии и асланът Огнян Стефанов се снишиха ниско долу, като храсти пред буря. Кой сега е храстът и кой дървото, агент Академик?", "date": "2019.08.28", "title": "Агент Академик зажали за парите на Костов. И пак „Пеевски е виновен“"}
{"url": "https://www.monitor.bg:443/bg/a/view/cska-i-slavija-otnovo-s-myjki-otbori-v-basketbola-174037", "text": "ЦСКА отново ще има мъжки отбор в баскетбола. \"Червените\" вече са подали заявка за участие в А група и от есента ще имат представител във втора дивизия. \"Армейците\" имаха тим при мъжете за последно преди две години. Старши треньор на отбора ще бъде Теди Буков. \"Искаме да обиграваме момчетата и да е полезно за тях. Нямаме цели за класиране. За нас е важно да създаваме състезатели. Когато имаме възможност да направим конкурентоспособен мъжки отбор, тогава ще говорим за поставяне на цели\", коментира пред bgbasket.com президентът на баскетболния ЦСКА Робърт Гергов. Друг от софийските клубове - \"Славия\", също ще има представителен отбор след 10-годишно прекъсване. Това обяви президентът на \"белите\" Васил Йотов. Тимът ще бъде воден от досегашния помощник в \"Атлетик\" (София) Костадин Костов. Той бе част от състава на \"Славия\" като играч при последното му участие при мъжете, отново в А група, през сезон 2008/2009. \"Сега дойде моментът. Идеята е старшата ни възраст да играе при мъжете, с още 2-3 попълнения. Млади момчета, които да знаят, че има къде да се изявят\", сподели Йотов. Клубът продължава да се бори за собствена база около футболния стадион на \"Славия\", а Васил Йотов коментира: \"Има положително развитие, но проблемите са много и не може да се каже още нищо конкретно\". Единственият клуб от София в Националната баскетболна лига - \"Левски Лукойл\" пък се разделя с близнаците Деян и Калоян Иванови, съобщи спортен ежедневник. Двете страни са постигнали споразумение за раздялата, като Иванови ще приключат състезателната си кариера.", "date": "2019.08.28", "title": "ЦСКА и \"Славия\" отново с мъжки отбори в баскетбола"}
{"url": "https://www.monitor.bg:443/bg/a/view/skandal-mejdu-ujna-koreja-i-japonija-174038", "text": "Южна Корея е привикала посланика на Япония, за да протестира срещу решението за премахването на специалния търговски статут на Сеул, което влиза в сила от днес, в контекста на задълбочаващата се политическа и икономическа вражда между двете страни, съобщава \"Ройтерс\". Япония извади Южна Корея от т. нар. \"бял списък\" на предпочитаните търговски партньори по-рано този месец, което може да означава повече документи и проверки на място за някои японски износители и потенциално забавени доставки на редица стоки. Този ход накара Южна Корея да извади Япония от своя списък с предпочитани търговски партньори и да скъса договора за споделяне на разузнавателна информация между двете страни. Южна Корея е привикала посланика на Япония, за да му връчи официална жалба и да изиска решението за \"белия списък\" да бъде ревизирано, уточни служител от южнокорейското външно ведомство. Отношенията между двете страни се влошиха в края на миналата година, след като Върховният съд на Южна Корея постанови изплащането на компенсации на някои корейци, принудени да работят в японски фирми по време на окупацията на Корея от Япония в периода 1910-1945 година. Ескалиращият спор предизвика тревога у САЩ във връзка с тристранното сътрудничество в областта на сигурността с двата им най-близки съюзника в региона пред нарастващите ядрени и ракетни дейности на Северна Корея.", "date": "2019.08.28", "title": "Скандал между Южна Корея и Япония"}
{"url": "https://www.monitor.bg:443/bg/a/view/baj-ganio-na-septemvrijskata-matura-po-bel-174040", "text": "Зрелостниците, явили се на поправка на септемврийската матура по български език и литература, писаха интерпретативно съчинени или есе по откъс от „Бай Ганьо“ на Алеко Константинов. На изпита, който се проведе в 175 училища в страната, се явиха 3817 ученици. Вариантът на теста бе генериран от възможни над 11 милиона комбинации. Той се състои от 3 модула, както бе и на майската сесия. Първият от тях съдържа 30 затворени въпроса и носи 30 точки на зрелостниците. Вторият е с 10 въпроса със свободен отговор, които носят 40 точки. В третия модул, който носи 30 точки, учениците трябваше да се справят със задачата за писане. След 16 ч. на интернет страницата на Министерството ще бъде публикуван тестът и ключ с верните отговори.", "date": "2019.08.28", "title": "„Бай Ганьо“ на септемврийската матура по БЕЛ"}
{"url": "https://www.monitor.bg:443/bg/a/view/izchistiha-450-troshki-ot-varnenskite-ulici-174025", "text": "450 излезли от употреба автомобили са премахнати от варненските улици от началото на годината до края на месец юли, съобщиха от звеното „Излезли от употреба моторни-превозни средства“ към общинското предприятие „Общински паркинги и синя зона“ във Варна. Издадените констативни протоколи са 523, а общо 327 собственици на изоставените трошки доброволно са предприели действия за премахването им. Прибраните от улиците и репатрираните принудително автомобили са 123. Екоинспекторите работят по сигнали на граждани и на базата на свои проверки, като маркират старите коли със специални стикери. В момента има общо 392 набелязани такива автомобили във всички райони на града. Мярката се прилага за моторни превозни средства, които не са в движение, със стари регистрационни номера са или без номера, както и към тези, които не са преминали технически преглед през последните 2 години. Собствениците се уведомяват и според общинската наредба, са длъжни да ги преместят в имоти, които са частна собственост, или да ги предадат за разкомплектоване на лицензирана фирма. В противен случай, излезлите от употреба автомобили се преместват принудително с техническо средство тип “паяк“ на общинския паркинг в Южната промишлена зона под Аспаруховия мост. Там колите могат да останат до три месеца. През този период собствениците им могат да си ги приберат, след като платят такса за за репатриране и за времето на отговорното им пазене. Ако автомобилите не бъдат потърсени в 3-месечния срок, се предават за разкомплектоване от лицензиран оператор, а прекратяването на регистрацията им става по служебен път. От общината са обявили телефон за сигнали за излезли от употреба МПС 052 / 820 921, както и електронна поща signali@varna.bg и op_parkingi@abv.bg.", "date": "2019.08.28", "title": "Изчистиха 450 трошки от варненските улици"}
{"url": "https://www.monitor.bg:443/bg/a/view/vasil-grudev-shef-na-df-zemedelie-spirame-parite-ako-ne-otkriem-zelenchuci-na-poleto-173755", "text": "ТОВА Е ТОЙ: - Изп. директор на ДФ Земеделие от юли 2019 г. - Работи в ДФЗ от 2006 г., бил е зам. изпълнителен директор през 2011 до 2013 г. същата година оглавявав институцията. - През 2014 г е министър на земеделието и храните в служебното правителство. - По време на второто правителство на Бойко Борисов е зам. министър на земеделието. – Под този термин се наложи практиката на опити за усвояване на средства най-вече по схемите и мерките за директни плащания или обвързана подкрепа. Тези земеделци формално очертават земеделски площи, но не ги обработват. Те се интересуват по-скоро от получаването на субсидии, а не от самия земеделски бизнес. Ако се върнем доста по-назад във времето, ще видим, че чертожниците в началото бяха насочени предимно към пасища и ливади. Когато започна да действа схемата за обвързана подкрепа, те се ориентираха към нея заради по-високите ставки, които получават фермерите. Също и към културите, които са с най-малък разход за производство. – В началото започнаха с тикви, преминаха на дини и пъпеши, после се ориентираха към картофи, лук и миналата година се насочиха към домати. – Не, това е поради пазарната конюнктура. Истината е, че в европейското законодателство нямаме изискване за качество на производството, за да се получават субсидии. И когато даден бенефициент се насочва към подобни лоши практики, за него е важно той да засади в случая домати с възможно най-ниска себестойност и цена на производството. И се стреми да покрие тези разходи със субсидията, а не с продажба на продукцията. Затова той не държи на качеството, което предлага. Това са чертожниците, с които се борим на няколко фронта. – Тази година ние увеличихме проверките на място с 20% именно при зеленчукопроизводство. Приехме, че като изчистим максимално чертожниците, така ще увеличим реалните земеделски производители. – Защото в схемата за обвързано подпомагане, за която кандидатстват производителите на зеленчуци, субсидията е резултат от един бюджет. Той не се променя през годините и се разделя на заявените площи. Колкото са повече бенефициентите, толкова по-ниски са субсидите. Ние увеличихме с 20% проверките на място. Те са съобразени със сезонния процес по реколтиране. – Отива експерт на фонда и установява дали на полето има домати, когато те би трябвало да се прибират. Защо? Защото, в предишните години по предписанията на тази схема, ако проверка на място установи, че доматите ги няма, заявените площи можеше да се считат за допустими, ако имаше угар. Това ставаше в случай, че стопанинът им представеше документи за реализация на домати. Тази година обаче, отиваме на проверки в периода, когато се прибират тези домати, и ако по това време те не са в наличност, а в най-общия случай намираме там угар, този производител няма да получи субсидии. – Да, имаме, това са пресни данни от вчера, днес и онзи ден. В цялата страна. Откривали сме ги и миналите години. Но по-рано, ако има угар, се считаше, че има земеделска дейност върху площите. Фермерът представя документи за производство и реализация и продажба и ние ги приемахме като допустими. От тази година с министерство на земеделието взехме решение, че няма да ги подпомагаме, щом няма домати на полето. – Не, при зърнопроизводството такъв феномен не съществува. Нашите зърнопроизводители отглеждат по-уедрени площи и нямат склонност да се занимават с такива упражнения. Има го при пасища и ливади, когато се заявават за косене, при зеленчуци полско производство, при картофи, лук, при трайни насаждения като орехи, сега при доматте. – Искрено се надявам да не съществява, защото ние извършваме плащанията. В рамките на нашия контрол не можем да си позволим да платим за виртуални стада, но ние изцяло се доверяваме на регистъра на БАБХ. Мисля, че тази практика доста намаля в годините, може би да има пак опити, но уверено мога да кажа, че това определено не се случва в сериозен мащаб, който да изкриви цялостното подпомагане в сектора. – Ние прекратяваме регистъра, който ползвахме за плащания и от тук нататък ще ползваме само този, който поддържа МЗХГ. Той ще е единственият инструмент както за плащания, така и за контрол не само на биопрозиводителите, но и за контрол на контролиращите лица на биопроизводителите. – Надяваме се да въведе ред, защото на база на него се извършва и задълбочения контрол от страна на ресорната дирекция от МЗХГ. Той стига до контрол на продукцията, която е представена на пазара. С две думи, служи и за финален контрол. Според моето разбиране, субсидиите и средствата, които получават биопроизводителите, не трябва да са самоцелни, само за да казваме, че имаме приоритет в биопроизводството. Крайната цел е да развием продукцията като истинска биопродукция, защото има сериозен пазар за нея. Но също и да гарантираме на консуматорите, че това, което плащаме допълнително, е истинско биопроизводство. – Тя е част от модернизацията на административните услуги, които предоставя ДФЗ. Ще дам прост пример с администриране на схемите по директни плащания на площ. Обикновено се движим със закъснение, за да изпратим актовете и уведомителните писма за удържане на суми към нашите бенефициенти. Само си представете 110 хил. акта, всеки от тях от по 20 страници. Всичко това трябва да се разписва по веригата, да се праща на бенефициенти. Едно от нещата, които предвиждаме с електронната система, е част от тези актове да са електронни документи, които да могат да бъдат изтегляни от имейла от съответния бенефициент. Датата на отваряне на имейла ще се смята за дата на връчване. Но реалността е, че голяма част от бенефициентите нямат електронни адреси. Затова ще създадем електронно деловодство във всяка една от областните дирекции. Така бенефициентът ще отиде там, ще му го изтеглят, принтират и ще му го предоставят. Но това е малък детайл. Основната ми идея е комуникацията да става по електронен път и всеки бенефициент да има електронна „стаичка“, „ шкафче“ или досие. Вътре ще са всички негови проекти, документи, приложени от него. Също и комуникацията между него и фонда. Тя може да е и телефонна, но тя ще бъде записвана в тази стаичка и ще е достъпна във всеки момент. Това ще осигурява прозрачност. А с времето и преодоляване на всички посредници между бенефициент и администрация. –  Тя е част от бъдещите електронни услуги. Това е системата за постоянно наблюдение на земеделските площи. Следващата кампания искаме да я въведем тестово. Най-общо изцяло ще се покрива от сателитни снимки от европейската система Коперник. Тя прави между 10 и 15 заснемания месечно на територията на страната. И така ще наблюдаваме развитието на културите. – От една страна ще спестим за земеделските поризводители разправиите с проверките на място. Така те няма да бъдат посещавани от служители на фонда, освен ако няма съмнения, които дистанционно не могат да се решат. Но няма да увеличаваме проверките, а ще наблюдаваме доматите например през цялата година и няма да има съмнение дали има реколта или не. В рамките на две години се надявам, че ще успеем да я въведем. – Не, това е от мащабните проекти на ЕС в тази сфера. Те са високочестотностни заснемания, но не както за ортофотокарта. Сателитът може да следи вегетацията на растенията, извършване на обработката на площите. Така във всеки момент ще е ясно какво е развитието на културите, как се обработва земята, кога се реколтира във всеки момент на годината. – Изцяло на ДФЗ, но Европейската комисия ще ни предостави безплатно всички снимки и сателитни изображения. – Все още не. – Изчистване на забавяния и на множество натрупаните проекти от последните 18 месеца. Рутинната работа ни е приоритет.", "date": "2019.08.28", "title": "Васил Грудев, шеф на ДФ \"Земеделие\":  Спираме парите, ако не открием зеленчуци на полето"}
{"url": "https://www.monitor.bg:443/bg/a/view/pet-pyti-namaljala-chumata-po-svinete-prez-avgust-174022", "text": "Рязък спад на откритите огнища на африканска чума по домашните прасета отчете земеделският министър Десислава Танева след заседанието на правителството. Тя уточни, че през юли са открити 28 огнища, докато през този месец до момента те са само 5. “Към днешна дата са открити 33 огнища на африканска чума. В последните две седмици няма нито едно регистрирано огнище на заболяването при домашните свине. Очевидна е тенденцията на рязък спад. Надяваме се тя да продължи и да нямаме повече огнища”, добави Танева. Министърът съобщи още, че държавата отпуска 28 млн. лв. за покриване на разходи за борбата с болестта. свързани с прилагането на мерките за борбата с африканската чума по свинете от БАБХ, за дезинфекция и унищожените суровини и фуражи. Всички мерки, които предлагат ветеринарните власти са съгласно стратегия за борба с болестта на ЕС”, уточни Танева. По думите й, средствата поискани от ЕК на 14 август са част прогнозните разходи, като 75% от тях се очаква да бъдат съфинансирани от Европейската комисия след съответните проверки и одити. „При дивите свине регистрираните случаи на АЧС са 52. Има изготвен план за годината за депопулиране до влизане в норма от 0,3 на хектар. За тази година през ловния сезон има поставени 450 капана. Резултатите от отстрела има близо 2000 диви свине намаление на популацията“, поясни земеделският министър. Тя добави, че от вторник у нас е помощна комисия на експерти от ЕК, като в момента са на посещение в Северна България. „Ще продължи 3 дни. Всички препоръки, които получим ще се съобразим. Подготвяме 14-та годишна експертна среща на тема АЧС. На 10 септември комисар Витянис Андрюкайтис, по здравеопазване е потвърдил присъствието си на откриването й. Очакваме и 5 министри от Европа“, каза още Танева. Относно компенсацията от 300 лв. за стопаните, които са умъртвили животните си, министърът каза, че изплащането им ще започне от 1 септември.", "date": "2019.08.28", "title": "Пет пъти намаляла чумата по свинете през август (ОБНОВЕНА)"}
{"url": "https://www.monitor.bg:443/bg/a/view/eksposlanik-i-bivsh-kmet-posreshta-ubilej-s-memoaren-rykopis-174028", "text": "  С 600-страничен мемоарен ръкопис под работното заглавие „Наука. Политика. Дипломация“ ще посрещне навръх 9 септември 75-та си годишнина бившият кмет на Стара Загора /1995-1999/ и посланик в държавата Израел/2000-2003/ проф. д-р Цанко Яблански. Ученият генетик, който е автор на множество учебници и монографии за развъждането и селекцията на животните разказва любопитни подробности за събитията през 40-те години, когато е било национализирано предприятието за изработка на шапки в родния му град Бяла слатина и пращането на татко му като враг на Родината за 5 години в лагера на остров Белене. По ирония на съдбата малката шапкарска работилница в последствие става едно от най-модерните предприятия за детско облекло с името „Пионер“. След  промените през 1989-а реституцията обаче връща на наследниците само земята, не и предприятието. Съдбата решила внукът на загиналия в окопите на Първата световна война Цано Яблански да стане един от водещите български учени – генетици, да бъде зам. ректор на Тракийския университет в Града на липите, където отива да живее след завършването на висшето образование във ВССИ-София през 1976-а и да стане  втория демократично избран градоначалник с бюлетината на тогавашното СДС, а в последствие да тръгне и по пътя на дипломацията в мандата на президента Петър Стоянов. Проф. Яблански не е спестил и подробности около сагата с „картончетата“, като е посветил цяла една глава на това как считани за надеждни млади научни къдри са били оплитани в мрежата на ДС, за да бъдат компрометирани в определен момент от кариерата си. „Направили са ми картонче, на което няма мой подпис покрай научните ми занимания и няколкото посещения отвъд Желязната завеса. То беше извадено в момента, когато трябваше да реша дали да се кандидатирам за втори кметски мандат…“, връща лентата юбилярът- мемоарист като с усмивка признава, че на предизборния си плакат, където позира с красив бял жребец през 1995-а написали че е роден през септември 1944-а , но не уточнили датата.  От онези години е запазил тромпет, на който и до днес обича да свири джаз-парчета, любовта му към този инструмент била още от студентските години и нямала нищо общо с музикалните изпълнения на американския президент Бил Клинтън. Днес проф. д-р Цанко Яблански се е оттеглил от активната политика, повечето си време прекарва в семейната вила ,намираща се в село Змейово, но не спира да се интересува от случващото се в България и по широкия свят. Дори е запазил кабинета си в университета, където довършва някои от научните разработки, може да бъде видян често на откриването на изложби и концерти.В аванс юбилярът споделя, че не възнамерява да прави пищно тържество , запазвал си правото за следващата кръгла годишнина. Но за премиерата на книгата си щял да отправи покана към всички, с които е работил през десетилетията.", "date": "2019.08.28", "title": " Експосланик и бивш кмет посреща юбилей с мемоарен ръкопис"}
{"url": "https://www.monitor.bg:443/bg/a/view/25-godini-zatvor-za-recidivist-ubil-svoj-syseljanin-kraj-varna-174023", "text": "Варненският окръжен съд призна за виновен 39-годишният Стоян Димитров затова, че на 1 март, т.г. в село Езерово в условията на опасен рецидив, умишлено умъртвил мъж на 54 години, като убийството е извършено по особено мъчителен начин и с особена жестокост.  Пред 5-членния съдебен състав убиецът призна изцяло фактите и обстоятелствата, изложени в обвинителния акт и отказа да се събират други доказателства в съдебната фаза. Пред съда Стоян заяви, че не е действал умишлено, призна вината си и, че много съжалява за случилото се.   Според прокуратурата, след инцидента Стоян е направил опит да се укрие от полицията. Защитата настоя, че е бил предизвикан и е действал в състояние на афект. Делото приключи за един ден, след като в разпоредителното заседание съдът одобри искането на защитата на подсъдимия, делото да бъде гледано в условията на съкратено съдебно следствие. В този случай НПК предвижда просъдата да се редуцира с 1/3. Съдебният състав наложи на Стоян Д. наказание „доживотен затвор“, което замени с лишаване от свобода за срок от 25 години, заради съкратената процедура, по която беше гледано делото. Осъденият ще търпи наказанието си при първоначален строг затворнически режим, като ще бъде зачетено времето, през което той е бил задържан в ареста, считано от 4 март т.г.   Според хронологията на престъплението, убийството е извършено до закусвалня в центъра на село Езерово. 54-годишната жертва, известна в селото като бай Ахмед, се препитавал от риболов и се познавал със Стоян. От години помежду им имало конфликт, който станал повод за ново спречкване, прераснало в сбиване и завършило този път с фатален край. Вследствие на множеството удари с юмруци и ритници, нанесени от Стоян в главата и тялото на неговия опонент, 54-годишният бай Ахмед починал. Обвинителният акт беше внесен във Варненски окръжен съд на 10 юли, т.г. Стоян е със средно образование, неженен, безработен, осъждан многократно за престъпления от общ характер, включително за блудство и изнасилване, като през 2013г. е бил условно предсрочно освободен.", "date": "2019.08.28", "title": "25 години затвор за рецидивист, убил свой съселянин край Варна"}
{"url": "https://www.monitor.bg:443/bg/a/view/pijan-19-godishen-obyrna-mercedes-na-slizane-ot-planinata-174029", "text": "Пиян 19-годишен шофьор обърна лекия си автомобил „Мерцедес“ при слизане по черен път от връх Каваклийка в Сърнена средна гора към павелбанското село Турия.  Катастрофата е станала около 03,30 часа на 27 август, водачът и спътникът му, 17-годишно момче от Казанлък са получили множество порезни рани по главите и се е наложило по спешност да бъдат транспортирани до МБАЛ „Д-р Христо Стамболски“. Единия от пациентите е с комоцио, но няма пряка опасност за живота му, съобщават лекарите от здравното заведение. При проверка с дрегер станало ясно, че седящият зад волана на немското возило е с 1,08 промила алкохол в издишания въздух. Същият ден, около 16,30 часа в здравно заведение е настанена и 15-годишна ученичка от Гълъбово, която е била буквално пометена от автобус „Сетра“ при опит да пресече улица „Млада гвардия“ в миньорското градче , за да стигне до спирката. Зад волана на Сетрата е бил 60-годишен правоспособен водач. Момичето е с множество фрактури и черепно-мозъчна травма, има опасност за живота му , коментират от клиниката по неврохирургия при старозагорската УМБАЛ „Проф. д-р Стоян Киркович“.Водачът е тестван с техническо средство за употреба на алкохол, като пробата е отрицателна. В РУ „Полиция“-Гълъбово е образувано досъдебно производство по чл.343 от НК.  ", "date": "2019.08.28", "title": "Пиян 19-годишен обърна „Мерцедес“ на слизане от планината"}
{"url": "https://www.monitor.bg:443/bg/a/view/treska-za-uchilishte-174024", "text": "Здравейте! Отново съм аз-Лудото Майче. И както сигурно се досещате, неволите ми нямат край. Лятото вече е към края си и остават само няколко седмици до първия училищен звънец. И направо започва да ме тресе. Вярно е, че тази година няма да съм с първолак. Не искам да се сещам какво беше миналата година, но сега май ме обхващат още по-големи притеснения, защото знам какво ме очаква. То не е ставане рано, търчане до училището, писането на домашни, диктовки…А сега чавето и книги има да чете. Не ми се мисли. Очаква ни и таблицата за уморение, както казва Пипи. И нея отново си припомних, не се чудете. Не си мислете, че е лесно. Ще ви питам какво ще отговорите на хлапето, като ви пита как така Пипи живее сама във Вила Вилекула, или защо 9-годишно момиченце пие кафе и това означава ли, че е позволено. Ами как така баба Цоцолана бие с чехъла здраво-здраво децата? Та това не е ли домашно насилие? Та вече ми се налага да отговарям на ей такива екзистенциални въпроси. Представям си какво ме очаква. На всичкото отгоре, чавето вече припира-„Искам нова раница. Не може пак с Елза и Ана. Всички ще ми се смеят и ще викат, че съм бебе. А и от класа никой не харесва Елза и Ана, смятат, че са тъпи!“ И нов несесер за пособията трябвало. Не може пак със стария. И боички, нищо, че у нас има три кутии-какви ли не. А бе общо взето, с мъжа ми трябва да се приготвим здраво и да бръкнем дълбоко в джоба. Ами тетрадки, ами някои учебници. Чакам с трепет и първата родителска среща. За нея дори не искам да мисля, че веднага посягам към валериана. Другата дилема е частните уроци. Да записвам ли от малко чавето на такива или да изчакам. А те са си голямо перо. Затова главата ми е гръмнала. Имам май само още две седмици почивка и се започва търчането. Стискайте палци. Защото никак не е лесно да имаш малък ученик. Нищо, че не кандидатстват за елитни гимназии. Все си е напрежение. Аз още отсега съм луднала, а какво остава за 7-ми клас? Живи и здрави, ще разберем. Сега ви оставям да почивате, а аз се отдавам на моите майчини неволи.", "date": "2019.08.28", "title": "Треска за училище"}
{"url": "https://www.monitor.bg:443/bg/a/view/grigor-izliza-sreshtu-chorich-tazi-nosht-na-luis-armstrong-174016", "text": "Най-силният ни тенисист Григор Димитров ще изиграе мача си от втория кръг на тазгодишното Открито първенство на САЩ във вечерната сесия на втория по големина корт на турнира “Луис Армстронг Стейдиъм”. Съперник на българина ще бъде поставеният под №12 хърватин Борна Чорич, а според програмата двубоят е втори от вечерната сесия на корта, като първият двубой започва в 2,00 часа през нощта българско време. В него съпернички са Лорън Дейвис (САЩ) и австралийката Ашли Барти, която е №2 в схемата. Припомняме, че в първия кръг Димитров се справи в 4 сета с италианския ветеран Андреас Сепи. Пред пратеника на Sportal.bg Григор коментира отсъствието на Андре Агаси и Радек Щепанек в Ню Йорк. Той заяви, че нищо не се е променило и те продължават да са част от щаба му. \"Никой няма, в момента сме само ние. Някои неща трябва сам да си ги свършиш\", коментира Гришо. На US Open той е заедно с мениджъра си Георги Стоименов и физиотерапевта Кейси Кордиал. Въпреки разочароващите резултати през този сезон, Димитров продължава да се радва на голяма подкрепа от феновете. \"Винаги оценявам подкрепата. Каквото и да става, падам в ранглистата, винаги ме подкрепят. Без тях ние няма как да съществуваме и затова се опитвам и аз да дам нещо\", сподели бившият номер 3 в света.", "date": "2019.08.28", "title": "Григор излиза срещу Чорич тази нощ на \"Луис Армстронг\""}
{"url": "https://www.monitor.bg:443/bg/a/view/vajola-dejvis-vliza-v-obuvkite-na-mishel-obama-za-serial-174027", "text": "Носителката на „Оскар“ Вайола Дейвис ще влезе в ролята на съпругата на бившия американски президент Барак Обама - Мишел Обама, в предстоящия сериал „Първи дами“. Епизодите на продукцията, която в момента е със заявка за бързо развитие към малкия екран от страна на телевизията Showtime, ще са с продължителност от 1 час. В първия сезон действието ще гравитира около политическия и личния живот на три първи дами, а именно – Обама, Елинор Рузвелт и Бети Форд. Самата Дейвис е и сред продуцентите на серийната продукция. Идеята за нея обаче идва от друга продуцентка – Кейти Шулман, която се вдъхновява от чернова на сценариста Арън Кули, който в крайна сметка ще твори и за „Първи дами“. Самата компания на Шулман - Welle Entertainment, е поставила за своя цел реализирането на повече филми и сериали, в които жените имат главни роли пред и зад камерата. Материалите зад историята в „Първи дами“ са черпени изцяло от публичния домейн, издават още то екипа на заглавието.", "date": "2019.08.28", "title": "Вайола Дейвис влиза в обувките на Мишел Обама за сериал"}
{"url": "https://www.monitor.bg:443/bg/a/view/mestnijat-vot-shte-struva-70-7-mln-lv-174030", "text": "Местният вот в края на октомври ще струва 70,7 млн. лв. Това стана ясно от план-сметката за разходите по подготовката и произвеждането на първи и втори тур на изборите за общински съветници и за кметове одобрена от правителството. С парите ще се финансират дейностите по организационно-техническата подготовка и произвеждането на изборите, които включват: подготовка и отпечатване на избирателните списъци; закупуване и изработване на необходимите изборни книжа и материали; отпечатване на бюлетините; логистично осигуряване на областните и общинските администрации и на администрацията на Министерския съвет; възнаграждения на членовете на общинските и секционните избирателни комисии; компютърната обработка на данните от гласуването и издаването на бюлетин с резултатите от изборите; провеждане на разяснителна кампания за правата и задълженията на гражданите и начина на гласуване; организиране на места за гласуване в държавните училища и др.", "date": "2019.08.28", "title": "Местният вот ще струва 70,7 млн.лв."}
{"url": "https://www.monitor.bg:443/bg/a/view/lubitelskoto-proizvodstvo-na-med-do-10-koshera-bez-registracija-173983", "text": "Любителското производство на мед, добит от до 10 кошера, да бъде освободено от регистрация като животновъден обект, но да е под задължителен ветеринарен контрол. Това предложи Сребрин Илиев от Националния браншови пчеларски съюз. По думите му, регулацията ще е подобна, както на облекчения режим за прасетата за угояване, отглеждани от личните стопанства тип „заден двор“ и Той обясни идеята с подобен режим в други страни от ЕС, като там всичко се регулира от властите, занимаващи с опазване на околната среда. Друг проблем, според Илиев, е обучението на пчеларите в България. „Във Франция може да се регистрират учебни пчелини с до 8 кошера, но там държавата компенсира стопаните за пропуснатите ползи, защото обучението нарушава нормалният живот на пчелните семейства и добивите от мед са ниски“, обясни Илиев за „Монитор“. Според него другият голям проблем са субсидиите за сектора, като той може да се реши единствено по линия на обвързаната подкрепа, каквато има за животновъдите, производителите на плодове и зеленчуци. „В този случай се субсидира произведената продукция и по този начин пчеларите ще се откажат да продават на черно, защото няма да получат въпросното подпомагане“, добави той. Илиев смята, че този проблем трябва да се реши на европейско ниво. „В богатите западни страни производството на мед е скъп бизнес и затова е оставен основно в семейните ферми. Освен това пчеларите там се подпомагат не по земеделските програми, а по „Околна среда“. поясни пчеларят и попита защо у нас в националните природни паркове е забранено да има пчелини. Илиев припомни факта, че в България има много повече пчелари в сравнение с други страни по света. Той спомена случай на отчетен добив от наш биологичен кошер от 80 кг мед, при положение, че в отглежданите по класически начин максимумът е 17-18 кила. От друга браншова организация в сектора - Съюза на българските пчелари, вчера предложиха стопаните да бъдат подпомагани директно. \"Искаме България да излезе с позиция по програмата за обща стопанска политика. Да се приеме регламент, в който пчеларите да бъдат директно подпомагани за опрашителната дейност на пчелите\", обяви председателят на организацията инж. Михаил Михайлов, цитиран от Investor.bg. Той уточни, че не всички пчелари могат да кандидатстват за финансиране по програмите. За целта трябва да имат минимум 20 пчелни семейства и задължително да бъдат земеделски стопани, което означава, че трябва да се осигуряват. \"Това е проблем от години. Винаги ни препращат към министерството на финансите, когато повдигнем този въпрос\", отбеляза той. Според него Пчелите намаляват, компрометира се продукцията и това е удар по бизнеса, настоя той. По думите му вторият проблем е ниската изкупна цена на българския пчелен мед на едро, паднала тази година драстично и причина за това е безмитният внос от Украйна, внос от Китай и от други страни.", "date": "2019.08.28", "title": "Любителското производство на мед до 10 кошера без регистрация"}
{"url": "https://www.monitor.bg:443/bg/a/view/balkansko-nashestvie-v-grupite-na-shampionskata-liga-174013", "text": "„Цървена звезда“, „Динамо“ (Загреб) и „Олимпиакос“ се класираха за груповата фаза на Шампионска лига. Трите балкански отбора отстраниха „Йънг Бойс“, „Розенборг“ и „Краснодар“, които все пак влизат директно в групите на втория по сила турнир – Лига Европа. В Белград „Цървена звезда“ удържа равенство 1:1 с швейцарския шампион „Йънг Бойс“ и го отстрани заради повече голове на чужд терен. Първата среща в Берн завърши 2:2. Алекса Вуканович (59) даде преднина на „звездашите”, след като завърши с глава хубава атака, но резервата Бен Набуан (82) имаше нещастието да си отбележи автогол. В края настъпиха драматични минути, но „Звезда“ удържа на натиска и се класира за втора поредна година в групите на Шампионска лига. Хърватският шампион „Динамо“ (Загреб) също прекрачи групите на турнира, достигайки до 1:1 с първенеца на Норвегия „Розенборг“. „Динамо“ спечели първата среща у дома с 2:0 и с общ резултат 3:1 продължава напред. Домакините дадоха заявка, че не са се предали, след като Бабаджиде Давид откри резултата още в 11-та минута. Всичко обаче приключи в 71-та, когато резервата Амер Гояк възстанови равенството и вкара така ценния гол на чужд терен. Най-лесна бе задачата на „Олимпиакос“, който отново надигра руския „Краснодар“, но този път само с 2:1 при гостуването си. Първата среща в Гърция завърши при резултат 4:0 и така с 6:1 „червено-белите” влизат в групите на ШЛ. „Краснодар“ поведе в 10-та минута чрез Данийл Уткин, но само няколко секунди по-късно Юсеф Ел Араби успя да изравни. През втората част втори негов гол съкруши тотално домакините.", "date": "2019.08.28", "title": "Балканско нашествие в групите на Шампионската лига"}
{"url": "https://www.monitor.bg:443/bg/a/view/volejbolistkite-udariha-gyrcija-i-zapaziha-shansove-na-evropejskoto-174011", "text": "Волейболистките от националния отбор на България постигнаха първа победа на европейското първенство и запазиха шансовете си за класиране на 1/8-финалите. Момичетата на селекционера Иван Петков биха категорично Гърция с 3:0 (25:22, 25:17, 25:17) в четвъртия си мач от Група А на шампионата, игран снощи пред едва около 500 зрители в зала \"Ататюрк\" в турската столица Анкара. Така нашите са на 4-о място във временното класиране с 1 победа, 3 загуби и 4 точки, с колкото е и 5-ият Финландия, но с по-лошо геймово съотношение. За да продължи напред България първо трябва настоящият европейски и световен шампион Сърбия да играе феърплей и да победи Гърция с 3:0 или 3:1 днес, а след това в четвъртък (29 август) нашите да победят Финландия с подобен резултат в последната си среща. Този двубой ще бъде от 17.00 часа българско време. Ако това се случи, България ще завърши на 3-о място със 7 точки след 2 победи и 3 загуби, а Гърция ще остане 4-а също с 2 победи и 3 загуби, но с 6 точки. И двата тима ще продължат към 1/8-финалите на първенството, докато отборите на Финландия и Франция ще отпаднат. Сигурни за елиминациите пък са Сърбия и домакините от Турция, които са с по 3 победи от 3 мача. Най-полезни за българския тим при победата над Гърция станаха Мирослава Паскова и Нася Димитрова съответно с 13 и 12 точки. За гъркините над всички беше Анти Василантонаки с 19 точки.", "date": "2019.08.28", "title": "Волейболистките удариха Гърция и запазиха шансове на европейското"}
{"url": "https://www.monitor.bg:443/bg/a/view/nadal-zapochna-ekspresno-na-us-open-tijm-i-cicipas-otpadnaha-174012", "text": "Трикратният шампион Рафаел Надал започна с експресна победа участието си в тазгодишния US Open. Испанският левичар надигран Джон Милман (Австралия) с 6:3, 6:2, 6:2 в двубой от първия кръг. Милман, който отстрани Роджър Федерер през миналата година и достигна до 1/4-финалите, не успя да се противопостави на световния №2 в нито един момент от мача. В следващия кръг Надал ще играе с друг представител на Австралия – Танаси Кокинакис. Междувременно няколко тенисисти от топ 10 отпаднаха още след първата си среща на турнира. Може би най-изненадваща беше загубата на австриеца Доминик Тийм. Световният №4 отстъпи на италианеца Томас Фабиано с 4:6, 6:3, 3:6, 2:6. След загуба в четири сета си тръгна и №8 в схемата Стефанос Циципас. В един от най-интересните мачове от първия кръг младият грък не успя да преодолее намиращият се в страхотна форма Андрей Рублев. В отделните части 6:4, 6:7(5), 7:6(7), 7:5 за руснака. От турнира отпаднаха още Карен Хачанов, Роберто Баутиста Агут, Фабио Фонини, Феликс Оже-Алиасим.", "date": "2019.08.28", "title": "Надал започна експресно на US Open, Тийм и Циципас отпаднаха"}
{"url": "https://www.monitor.bg:443/bg/a/view/halep-i-osaka-dadoha-po-set-no-prodyljavat-v-nu-jork-174014", "text": "Световната №4 Симона Халеп започна колебливо участието си на последния за годината турнир от Големия шлем - US Оpen. Румънката записа трудна победа с 2:1 сета срещу непоставената Никол Гибс. Тя се наложи с 6:3, 3:6, 6:2. Водачката в световната ранглиста и миналогодишна шампионка Наоми Осака също се класира след драми срещу рускинята Анна Блинкова. Японката спечели с 6:4, 6:7(5), 6:2, но в първия сет губеше с 0:3 и 1:4, преди да направи обрат с 5 поредни гейма. Във втората част Осака реализира пробив за 6:5, но допусан рибрейк, а след това загуби тайбрека. В решаващата трета част японката все пак бе убедителна и след два пробива затвори сета и мача с 6:2, а във втория кръг ще срещне намиращата се в силна форма Магда Линет. Полякинята триумфира на по-скромния турнир Bronx Open миналата седмица, тръгвайки от квалификациите, а в Ню Йорк нямаше проблеми срещу Астра Шарма (Австралия), като спечели с 6:3, 6:4. В други срещи от първия кръг при жените Каролин Вожнячки се измъкна с 1:6, 7:5, 6:3 срещу Яфан Уан. Елис Мертенс пък нямаше проблеми срещу Жил Тайхман с 6:2, 6:2, а София Кенин се наложи със 7:6(4), 6:3 над Коко Вандевеге.", "date": "2019.08.28", "title": "Халеп и Осака дадоха по сет, но продължават в Ню Йорк"}
{"url": "https://www.monitor.bg:443/bg/a/view/prodyljava-misterijata-s-izcheznalija-kraj-varna-ivan-174021", "text": "Трети ден търсят безуспешно изчезналия в неделя млад мъж край Варна. 28-годишният Иван Йорданов от Карнобат изпратил на баща си sms и gps-кординати, като казал, че се е загубил. Въпреки усилията да го открият, досега от него няма никаква следа. „Сигналът за изчезването на Иван е получен от баща му в 19,40 часа в неделя. Веднага са предприети мерки. Установихме, че той е говорил с баща си по телефона и му е казал, че се е изгубил и батерията на телефона му ще падне. Чувала се е силна музика. По-късно стана ясно, че в района на изоставено военно поделение край варненското село Любен Каравелово, община Аксаково, около 150 младежи са си организирали купон сред природата. 28-годишният мъж казал на баща си, че се е загубил. След това е изпратил локацията си. Бащата веднага тръгва по следите му. Преминава през изоставено военно поделение и стига до гората, където трябвало, според координатите, да е сина му. Двамата пак говорили по телефона. Бащата сподели, че синът му е звучал сънен и объркан“, разказа Иван Димитров –кмет на Любен Каравелово, край което се губят следите на Иван. Той допълни, че полицията е разговаряла с приятелите на момчето. „Те обясниха, че за последно са го видяли в 2 часа след полунощ, когато се е отдалечавал към гората. Събитието, на което е присъствал, се е състояло на нерегламентирано място. Имало е сцена със силна музика. Присъствали са и хора от други държави. Партито се организирало в затворена facebook група”, обясни още Димитров. Днес сутринта бащата на изчезналия Иван бе областаната дирекция на МВР в морската столица, където даде още подробности на разследващите за последните контакти със сина си. От полицията вече разпространиха съобщение с описанието на издирвания млад мъж. Иван Йорданов е около 180 см. със слабо телосложение, къса кестенява коса и брада. Лицето му е продълговато, очите - кафяви. Бил е облечен със синя тениска и къси панталони, зелено горнище, обут с маратонки. На 26 август служители от ОД на МВР-Варна, с помощта на служебно куче, служители от РД ПБЗН и служители то горското стопанство в с. Любен Каравелово са претърсили района, в който за последно е забелязан младият мъж. В момента група от над 40 униформени, служители от горското стопанство и граждани отново извършва претърсване в района. От полицията във Варна апелират гражданите, които имат информация за местонахождението на Иван Йорданов, да позвънят на телефон 112 или да подадат сигнал в най-близкото поделение на МВР, като гарантират анонимността им.", "date": "2019.08.28", "title": "Продължава мистерията с изчезналия край Варна Иван  "}
{"url": "https://www.monitor.bg:443/bg/a/view/arestuvaha-dvama-za-ubijstvoto-na-bylgarin-na-o-rodos-174017", "text": "Полицията е арестувала двама мъже за убийството на българина на гръцкия остров Родос, съобщи Нова телевизия. Фаталният инцидент стана в нощта срещу вторник при сбиване в централната част на главния град на острова. 37-годишният ни сънародник и негов 38-годишен приятел от Полша били нападнати от 53-годишен грък и украински гражданин на 52 години. След известно време свадата била прекратена. Малко по-късно обаче нападателите се завърнали, въоръжени с прътове. Гъркът нанесъл удар на българина, а украинецът го ранил със сгъваем нож. Според полицията спорът възникнал заради дребен проблем. Инцидентът е станал в село Ниохори на остров Родос. Компанията от четиримата мъже, според информация на свидетели, се събрала традиционно на вечерен запой. В някакъв момент обаче бирите свършили. Украинецът започнал да чука на вратата на магазина, искал да нахлуе за напитки. Българинът се опитал да му попречи да счупи вратата. Между четиримата мъже възникнала ожесточена схватка. Тогава украинец намушкал българина с нож и го убил. Полякът, който бил приятел на българина, получил също много удари от 53-годишния грък, но успял да избяга на улица „Грива“, където се скрил. Гъркът тръгнал да го гони, но е хванат от патрулиращите в района полицаи. Открити и конфискувани са две импровизирани бухалки, както и сгъваем джобен нож, притежаван и използван.", "date": "2019.08.28", "title": "Арестуваха двама за убийството на българин на о. Родос "}
{"url": "https://www.monitor.bg:443/bg/a/view/katastrofa-blokira-am-trakija-posoka-sofija-na-122-km-174015", "text": "Затрудненото движение на автомагистрала \"Тракия\" при 122-ия километър посока София е причинено от обърнал се по таван автомобил с холандска регистрация. Оказана е медицинска помощ на водача, който е чужд гражданин. Няма сериозно пострадали, съобщиха от пловдивската полиция. Произшествието е станало край разклона за с. Бенковски около 7 ч. До отработване на случая колите се пропускат в крайна лява лента.", "date": "2019.08.28", "title": "Катастрофа блокира АМ Тракия посока София на 122 км "}
{"url": "https://www.monitor.bg:443/bg/a/view/akcija-na-gdbop-v-agencijata-po-hranite-v-burgas-174020", "text": "Акция на ГДБОП в Областната дирекция за безопасност на храните в Бургас е започнала рано тази сутрин. Операцията е под ръководството на спецпрокуратурата.   В момента в сградата на дирекцията на \"Хан Аспарух\" са директорът на агенцията Георги Митев и негови служители, които се разпитват от антимафиотите. Все още няма официална информация какво точно се проверява, но според осведомени антомафиотите влезли в дирекцията след сигнали за рекет, осъществяван от нейни служители.", "date": "2019.08.28", "title": "Акция на ГДБОП в агенцията по храните в Бургас "}
{"url": "https://www.monitor.bg:443/bg/a/view/bum-na-listerioza-u-nas-174018", "text": "Епидемия от листериоза бе установена в Испания. Бактерията се развива в непастьоризирано мляко, неузряло сирене или в месо. В Испания има 150 заболели, а един човек е починал. От началото на годината повече от 100 000 българи са посетили страната, което доведе до опасенията, че епидемията може да достигне и до нашата страна. От началото на тази година са регистрирани 8 случая на листериоза у нас. За цялата минала година те са 8, а за 2017-а – 12, каза в \"Тази сутрин\" д-р Атанас Мангъров, специалист по инфекциозни болести. Последният случай е от Стара Загора, където 56-годишен мъж се лекува вече повече от три месеца. При друг случай 18-годишен младеж от Благоевград се е заразил с бактерията в САЩ, където е бил на бригада. Близо 10 дни е бил в кома, но за щастие се е възстановил. \"Листериозата е микроб, който е много широко разпространен. Причинява едно грипоподобно заболяване с температура, болки по мускулите и не много силна диария. Може обаче да доведе и до тежки състояния. Бактерията е опасна най-вече за бременните жени, защото може да зарази плода и да доведе до мъртво раждане\", обясни д-р Мангъров. Смъртността при листериозния менингоенцефалит достига до 70%. Предразположени към заболяването са възрастните хора с по-слаб имунитет, но не е изключено и млади хора да се заразят. Епидемичен взрив се получава когато има продукти, които са замърсени, дълго време са преседели някъде и не са били обработени термично преди да се консумират. \"Заразяването става, когато се консумират храни, които не са минали през термична обработка – всичко от студения бюфет на даден ресторант\", допълни специалистът. Проучване на Американския център за контрол на заболяванията е установило, че при взети проби от хладилници в 10% от случаите има листерии. До заболяване обаче се стига, когато инфектиращата доза е голяма.", "date": "2019.08.28", "title": "Опасност от листериоза и у нас "}
{"url": "https://www.monitor.bg:443/bg/a/view/topginazii-pribirat-po-800-lv-za-kurs-za-vlizane-173997", "text": "Между 450 лв. и 800 лв. за курс за влизане в гимназия трябва да броят родителите, ако искат децата им да бъдат подготвяни за изпита след седми клас от учител от математическите топгимназии в страната, установи проверка на „Монитор“. Срещу тази сума децата ще имат ежеседмични занимания в рамките на два или три учебни часа. Таксата пък се превежда по банковата сметка на училищните настоятелства към училищата под формата на дарение. В Софийската математическа гимназия, която е една от най-желаните след 7-и клас, курсовете започват от 200 лв. Ученикът ще ходи на уроци 20 астрономически часа в група с между 20 и 28 деца. Когато групата е маломерна и заедно ходят между 10 и 15 деца, сумата скача на 250 лв. Това обаче е цената само на един модул, а от сайта на училищното настоятелство в гимназията „СМГ учители“ става ясно, че курсът на седмокласниците включва общо три, или за цялото обучение ще трябва да бъдат заплатени между 600 лв. и 750 лв. според броя на учениците в групата за 60 астрономически часа. тъй като в края на всеки модул се провежда и тренировъчен тест, който пък е по 30 лв. Между 600 и 800 лв. излиза общо подготовката за националното външно оценяване по математика в седми клас в Първа частна математическа гимназия. Срещу тази сума учителите ще подготвят кандидати в поне два модула. Едната опция е и двата да бъдат с по 12 занимания от по 3 учебни часа, или общо 72 ч. за цялото обучение. Така родителите ще трябва да платят общо 800 лв. Втората възможност е да имат един модул от 12 занимания за 400 лв. и друг с 6 занимания по 3 учебни часа, или общо 54 часа срещу 600 лв. В ППМГ„Акад. Н. Обрешков“ – Бургас, пък курсът за изпита след 7-и клас струва 450 лв. Срещу „договор за дарение“ на училищното настоятелство кандидат-гимназистът ще решава математически задачи по 3 учебни часа в рамките на 15 занятия в компанията на още между 10 и 15 деца. Междувременно стана ясно, че Антоан Тонев във връзка с курсовете от учители на гимназията чрез училищното настоятелство. От него става ясно, че от ведомството не възразяват срещу тяхното провеждане, но условията, при които се осъществяват, не трябва да ощетяват училищния бюджет или да пораждат съмнения за нарушение на принципа на състезателност при приемането на учениците в 5-и клас. Те изтъкват две причини, заради които трябва да се направи промяна в начина на организиране. Първата е, че те се осъществяват по желание на децата и родителите да учат в СМГ и за целта се използват учители и материална база на гимназията. Втората е свързана с името на училищното настоятелство, в което се съдържа и името на школото - „СМГ учители“, и използването на емблемата СМГ. В писмото е посочено, че част от търсенето и от „цената“ на обучение се сформира от използването на името на гимназията, което пък Затова и МОН препоръчва курсовете да се провеждат от и за сметка на СМГ, а не на училищното настоятелство. Ако от гимназията не се съобразят с препоръката, от МОН се сезират финансово-контролните органи, става ясно още от писмото. От ведомството уточниха за „Монитор“, че това не се отнася до останалите гимназии, в които се провеждат курсове.", "date": "2019.08.28", "title": "Топгимназии прибират по 800 лв. за курс за влизане"}
{"url": "https://www.monitor.bg:443/bg/a/view/otkriha-myj-na-128-g-v-tajland-174006", "text": "Пханчомпху, за когото се предполага, че е на 128 години, е открит в село в провинция Удон Тани в Североизночен Тайланд, съобщава изданието „Као Сод”. Мъжът живее в собствена къща заедно със 70-годишната си съпруга, седемте деца и 11 внуци. За доказателство е публикувана снимка на документа за самоличност, според който рождената дата на мъжа е 9 април 1891 година. Тайландският дълголетник може да претендира за един от най-старите мъже на планетата. Столетникът се придвижва сам и сам се качва по стълбите до втория етаж. Според свидетелите, той е напълно с ума си и има много добра памет. Семейството на мъжа принадлежи към една от основните тайско-лаоски национални групи Пху Таи, които населяват Североизточен Тайланд и съседен Южен Лаос. Пханчомпху обяснява своето дълголетие със здравословното хранене и постоянното физическо натоварване. Мъжът е роден по време на управлението на крал Рама V и е бил свидетел на историята на Тайланд през последните сто години.", "date": "2019.08.28", "title": "Откриха мъж на 128 г. в Тайланд "}
{"url": "https://www.monitor.bg:443/bg/a/view/reshitelen-den-za-italija-174007", "text": "Двете партии, които се опитват да съставят ново правителство в Италия, постигнаха напредък по отношение на коалиционното споразумение, предаде Ройтерс. В същото време американският президент Доналд Тръмп коментира, че се надява досегашният премиер Джузепе Конте да бъде възстановен на поста министър-председател. Около ролята на Конте имаше сериозни разногласия по време на преговорите между Движението \"Пет звезди\", част от досегашната управляваща коалиция, и опозиционната Демократическа партия (ПД), която се съпротивлява той отново да бъде премиер на страната. В първите часове на вторник нямаше никакви индикации, че антисистемното Движение \"Пет звезди\" ще успее да се споразумее с лявоцентристката Демократическа партия, но след известни сътресения на финансовите пазари, двете политически формации станаха по-сговорчиви. Доходността на италианските държавни облигации достигна до най-ниските си стойности от три години насам. Въпреки това късно във вторник източник на Демократическата партия съобщи, че все още не е сигурно дали преговорите няма да се провалят, тъй като лидерът на \"Пет звезди\" Луиджи Ди Майо настоява да запази досегашния си пост на вицепремиер и в новата коалиция, независимо, че от Демократическата партия силно се противопоставят на това му желание. Дори ако бъде постигнато споразумение, то ще бъде подложено на онлайн гласуване от страна на членовете на \"Пет звезди\", уточниха в блога на Движението. Много от тях са враждебно настроени към Демократическата партия и използваха социалните медии, за да настояват пред Луиджи Ди Майо да откаже споразумението. Международни наблюдатели коментират, че Италия не би рискувала да насрочи предсрочни избори, тъй като съществува хипотетичната възможност те да бъдат спечелени от дясната партия на Матео Салвини - резултат, който ще сблъска Рим и Брюксел заради увеличаващите се бюджетни разходи на Италия.", "date": "2019.08.28", "title": "Решаващ ден за Италия "}
{"url": "https://www.monitor.bg:443/bg/a/view/api-kazva-dnes-za-proverkata-na-magistralata-174009", "text": "Агенция пътна инфраструктура ще оповести данните от извършените проверки на съоръженията за наличие на нерегламентирано използване на пространството под тях и прилежащия сервитут. Повод за проверката, разпоредена от председателят на Управителния съвет на АПИ Георги Терзийски беше възникналият пожар в депото за вторични отпадъци край Дупница. Вследствие на огъня част от колоните на моста на АМ \" Струма\" в този участък бяха компрометирани. Ремонтът на съоръжението ще продължи месеци и ще струва милиони левове. До тогава движението в участъка е със специална организация.", "date": "2019.08.28", "title": "АПИ казва днес за проверката на магистралата "}
{"url": "https://www.monitor.bg:443/bg/a/view/cisterna-se-razlja-do-stochna-gara-v-sofija-174008", "text": "Цистерна е разляла над 8 тона масло по ул. \"Първа Българска армия\", ул. \"Резбарска\", Сточна гара и бул. \"Данаил Николаев\" до надлеза на \"Подуяне\". По тези улици движението е затруднено. Това съобщи в профила си във \"Фейсбук\" столичният кмет Йорданка Фандъкова. От пресцентъра на Столична община твърдят, че проблемът към този момент е овладян. Цяла нощ е работило аварийното звено на пожарната и са се справили с разлетия теч. Възстановено е към момента движението, но само за превозните средства на градския транспорт. За началото на деня районът ще бъде отцепен за леки автомобили, за да може да се изчисти маслото. Кметът на София Йорданка Фандъкова, която е на място, коментира: \"След като получихме сигнала за инцидента веднага организирахме затваряне на улиците, по които беше разлято маслото. Имаше няколко леки ПТП-та. преди това и започна обработката. Над 50 човека с нашето аварийно звено с директор Краси Димитров, колегите от Столичната пожарна, три екипа на пожарната работиха и успяха рано тази сутрин да освободят за движение ул. \"Резбарска\" и кръстовището на Сточна гара. Остава затворено само дясното платно посока \"Подуяне\" по ул. \"Ген. Данаил Николаев\" и очаквам до половин час да бъде пуснато движението по две ленти и на това платно. В момента работят екипи на почистващите фирми, за да може да обезопасят движението\", заяви Фандъкова. Фандъкова призова водачите да шофират с повишено внимание. \"Трябва да знаят шофьорите да карат внимателно, тъй като пясъка, с който обезопасявахме през цялата нощ остава на място, за да може да свърши работа. Той ще бъде събран в рамките на деня, а през нощта ще затворим улиците, за да измием, така че през целия ден движението ще бъде пуснато, но трябва да карат внимателно\", настоя кметицата.", "date": "2019.08.28", "title": "Фандъкова: Внимателно на Сточна гара - цистерна разля 8 тона масло "}
{"url": "https://www.monitor.bg:443/bg/a/view/megahakerska-ataka-vyv-francija-174003", "text": "Специалният Център на френската жандармерия за борба с киберпрестъпността успя да неутрализира вирус, използван дълго време от голяма хакерска мрежа за целите й. Това съобщи на сайта си френският вестник \"Фигаро\". По данни на изданието жандармеристите са успели да обезвредят задействаните от хакерите при атаките им над 850 000 компютъра. Те принадлежали на потребители, които не знаели, че компютрите им са под дистанционния контрол на хакери. Според жандармерията групата е действала в световната мрежа не по-малко от три години. Операциите на правоохранителните органи били предшествани от дълги и щателни разузнавателни действия. Експертите на жандармерията изяснили, че атаките се извършват от сървър в парижки район. В заключителната част на операцията специалистите унищожили зловредната програма, която позволявала на хакерите да проникват дори в държавни сайтове. Сигналът до жандармерията за извършваните престъпления подали на 25 март служители на компанията \"Аваст\", един от най-големите в света разработчици на антивирусни системи. Те открили заразяване със зловреден софтуер на голям брой компютри по света - основно в Централна и Южна Америка. По този начин хакерите постепенно изградили цяла армия от контролирани от тях компютри. Системата била наречена \"Ретадъп\" (Retadup) и била успешно използвана за многобройни похищения на данни, а също и за блокиране на различни сайтове и програми за управление. Често бил прилаган методът на DDoS-атаката, при който към дадения сайт се отправят хиляди заявки в секунда за включване. През юни 2017 г. хакерите от \"Ретадъп\" извършили цяла серия атаки срещу болници в Израел и после продавали на черния пазар похитените по този начин пациентски лични данни. Именно тази групировка е виновна за масовото заразяване през 2017 г. с вирус на мобилни телефони, работещи с \"Андроид\". След това дейността на хакерите временно затихнала и те извършили следващата си атака едва през последните месеци на тази година. Те използвали подчинените компютри за майнинг, тоест за производство на криптовалутата Монеро. Френските следователи смятат, че в резултат на престъпните си действия хакерите от групата като цяло са получавали доходи в размер на милиони евро на година. За унищожаване на зловредната програма експертите на жандармерията проникнали в сървър, използван от хакерите, и по този начин извлекли от него данни, въз основа на които след това създали антивирус. Той позволил вирусът да бъде дистанционно унищожен в мнозинството от заразените компютри.", "date": "2019.08.28", "title": "Мегахакерска атака във Франция"}
{"url": "https://www.monitor.bg:443/bg/a/view/redovno-zasedanie-na-kabineta-dnes-174004", "text": "Правителството измени свое Решение № 849 от 26 ноември 2018 г. Удължава се срокът за работа на сформираната междуведомствена работна група с цел преглед и изменение на конкретни нормативни документи, имащи отношение към оръжията и боеприпасите и изпълнението на дейности, свързани с Центъра за утилизация на боеприпаси.   Правителството прие Програма за дейността на Центъра за образователна интеграция на децата и учениците от етническите малцинства за периода 2019-2021 г. Министерският съвет прие Програма за дейността на Центъра за образователна интеграция на децата и учениците от етническите малцинства за периода 2019-2021 г. Програмата отразява политиките за образователна интеграция, като подпомага тяхното реализиране. Тя е в синхрон със Стратегията за образователна интеграция на деца и ученици от етническите малцинства (2015-2020 г.), сред чиито цели са пълноценната социализация и гарантирането на равен достъп до качествено образование. В периода 2019-2021 г. Центърът ще реализира мерки, свързани със Стратегията. Предвижда се да се извършват мониторинг и оценка на въздействието на мерките за образователна интеграция чрез аналитично-прогнозни дейности. С привлечените средства от външни донорски организации и средствата от държавния бюджет Центърът ще финансира проекти в съответствие с приоритетите, залегнали в неговата програма. Изпълнението на Решението на Министерския съвет няма да доведе до въздействие върху държавния бюджет. Центърът за образователна интеграция на децата и учениците от етническите малцинства е създаден през 2005 г. Осигуряват се 25 922 лв. за физическо възпитание и спорт в училищата по изкуствата и по културата към министерството на културата Правителството одобри допълнителни разходи в размер на 25 922 лв. по бюджета на Министерството на културата за 2019 година Разходите са за изплащане на минимални диференцирани размери на паричните средства за физическо възпитание и спорт на учениците от държавните училища по изкуствата и по културата към Министерството на културата по реда на ПМС № 129 от 11.07.2000 г. Разходите се осигуряват за сметка на предвидените средства в централния бюджет за 2019 г. Одобрени са допълнително 93 615 лв. за стипендии по програмата на мерките за закрила на деца с изявени дарби Правителството одобри допълнителни разходи/трансфери за 2019 г. в размер на 93 615 лв. Средствата са за изплащане на стипендии и еднократно финансово подпомагане по Програмата на мерките за закрила на деца с изявени дарби от държавни, общински и частни училища. От общата сума, 78 090 лева са предназначени за стипендии и еднократно финансово подпомагане на учениците от училищата по изкуствата към Министерството на културата. С останалите 15 525 лева ще бъдат изплатени стипендии на учениците от общинските училища, които са придобили право на стипендия през първото шестмесечие на настоящата година. Разходите за изплащане на стипендиите са в рамките на разчетените за тази дейност в централния бюджет средства за 2019 г. България и Палестина ще си сътрудничат в областта на културата и висшето образование Министерският съвет одобри проект на Спогодба за сътрудничество в областта на образованието, науката, културата, младежта и спорта между правителството на България и правителството на Палестина за периода 2019-2024 г. Документът предвижда възможности за реализиране на инициативи и директно сътрудничество между висшите училища на България и Палестина. Спогодбата ще осигури стипендии за студенти, докторанти и научни изследователи. Целта е да се задълбочи обмена на информация и опит в образователните планове между висшите училища. Двете страни ще си сътрудничат в рамките на ЮНЕСКО и други международни организации, специализирани в областта на културата, образованието, науката, младежта и спорта. Изменя се правителственото решение за създаване на междуведомствена работна група за целите на националната оценка на риска от изпирането на пари и финансирането на тероризма Правителството измени своето Решение № 314/2019 г. за създаване на постоянно действаща междуведомствена работна група за целите на националната оценка на риска от изпирането на пари и финансирането на тероризма. С промяната се цели постигането на по-гъвкав и ефективен подход при определянето на състава на постоянно действащата междуведомствена работна група - чрез посочване единствено на броя на представителите на всяка от институциите и ведомствата по чл. 96, ал. 3 от Закона за мерките срещу изпирането на пари, но не и на съответните длъжности и структурни звена, какъвто беше досегашният подход при определяне състава на работната група. Приета е Стратегия за корпоративна социална отговорност 2019 - 2023 г. Правителството прие Стратегия за корпоративна социална отговорност за периода 2019 - 2023 г. Сред целите на документа са да насърчи устойчивото прилагане на прозрачни, социално отговорни управленски и бизнес практики, както и да стимулира развитието на политика на социално отговорно управление на предприятията с държавно и общинско участие и в структурите на публичната администрация. Стратегията се основава на доброволния характер на корпоративната социална отговорност, разбирана като ангажимент от страна на ръководството на компаниите, публичните структури и гражданските организации. Документът адресира политическата ангажираност на правителството за подобряване качеството на живот на населението чрез прозрачни, социално отговорни бизнес практики. Изпълнението на стратегията ще се координира и с мерки от други стратегически документи в областта на развитие на човешките ресурси, заетостта, демографската политика, опазване на околната среда, образованието и др. България ще подкрепи Австрия за назначаване на съдия в Общия съд на ЕС България ще подкрепи предложението на Австрия за назначаване на Герхард Хесе като съдия в Общия съд на ЕС за периода от 1 септември 2019 г. до 31 август 2022 г. Австрийското предложение ще бъде разгледано на заседание на Комитета на постоянните представители (КОРЕПЕР) II към Съвета на ЕС на 04 септември в Брюксел. Назначаването на Хесе е част от третата и последна фаза от реформата на Общия съд. Тя предвижда двойно увеличаване на броя на съдиите в съда - по двама за всяка държава-членка. Правителството отпусна 28 млн. лв. за изплащане на обезщетения и прилагане на мерките за ограничаване и ликвидиране на АЧС Правителството одобри допълнителни средства в размер до 28 млн. лв. по бюджета на Министерството на земеделието, храните и горите за изплащане на обезщетения и прилагане на мерките за ограничаване и ликвидиране на заболяването Африканска чума по свинете на територията на България. С тях ще се изплащат обезщетения на свинекомплексите, в които са констатирани огнища на заболяването Африканска чума по свинете. Част от средствата са предназначени за подпомагане на стопаните, които доброволно усвоиха месото от животните си, както и за дезинфекция и стимулиране намирането на умрели и отстрелване на диви свине. Съгласно процедурата на Европейската комисия се извършва частично рефинансиране на направените разходи. В МРРБ се създава национален компетентен орган по мрежова и информационна сигурност за сектор „Доставка и снабдяване с питейна вода“ С решение на Министерския съвет в Министерството на регионалното развитие и благоустройството се създава национален компетентен орган по мрежова и информационна сигурност за сектор „Доставка и снабдяване с питейна вода“. За тази цел бяха приети изменение и допълнение на Устройствения правилник на министерството. С него се цели обезпечаване на отговорностите по изпълнение на РМС № 192/2019 г. за определяне на административните органи, към които се създават национални компетентни органи по мрежова и информационна сигурност, и за приемане на Методика за определяне на оператори на съществени услуги в съответствие с изискванията на Закона за киберсигурност. С оглед изпълнение на новите функции и отговорности се разширяват функциите на дирекция „Информационно обслужване и системи за сигурност“ в МРРБ. Тя ще изпълнява функциите на национален компетентен орган по мрежова и информационна сигурност за сектор „Доставка и снабдяване с питейна вода“ и на секторен екип за реагиране при инциденти с компютърната сигурност за сектора. Експертите ще извършват дейности по проектиране, разработване, внедряване и експлоатация на системи за сигурност от компетентността на министъра на регионалното развитие и благоустройството. Правителството утвърди промени в класификацията на областите на политики/функционалните области и бюджетните програми за периода 2018-2021 г. Със свое решение правителството измени РМС № 502 от 2017 г. за утвърждаване на класификация на областите на политики/функционалните области и бюджетните програми от компетентността и отговорността на съответния първостепенен разпоредител с бюджет по бюджетите на Министерския съвет, на министерствата, на държавните агенции и на Държавен фонд „Земеделие“ за периода 2018-2021 г., изм. с Решение № 733 на Министерския съвет от 2018 година. Програмната класификация следва да обхваща всички първостепенни разпоредители с бюджет, които са определени да прилагат програмен формат на бюджет, като приетото изменение е във връзка с Решение № 52 от 2019 г. за бюджетната процедура за 2020 г., с което Министерският съвет определи за 2020 г. да прилагат програмен формат на бюджет, освен първостепенните разпоредители с бюджет по чл. 18, ал. 2 от Закона за публичните финанси, и останалите първостепенни разпоредители с бюджет, чиито бюджети се включват в държавния бюджет, с изключение на бюджетите на Народното събрание, на съдебната власт и на Сметната палата. В рамките на първия етап на бюджетната процедура за 2020 г. новоопределените да прилагат програмен формат на бюджет бюджетни организации разработиха и представиха в Министерството на финансите бюджетните си прогнози по идентифицирани от тях области на политики/функционални области и бюджетни програми, на основата на които е изготвена настоящата промяна на класификацията в съответствие с изискванията на ЗПФ. В документа са отразени промени в класификацията по области на политики и бюджетни програми на Министерството на труда и социалната политика, на Министерството на отбраната и на Министерството на правосъдието поради настъпили нормативни и структурни промени, засягащи функциите и дейността им. Целта на приетите промени на класификацията е свързана с повишаване на ефективното планиране, разпределение и управление на ресурсите в системата на публичните финанси на Република България и повишаване на качеството на бюджетните документи. Очакваните резултати от прилагането на акта са свързани с разширяването на обхвата на бюджетните организации, прилагащи бюджетиране, ориентирано към резултатите, създаване на устойчива рамка на областите на политики/функционалните области и бюджетните програми при разпределението на бюджетните разходи, както и по-голяма прозрачност в управлението на публичните средства. Правителството одобри план-сметката за разходите по подготовката и произвеждането на първи и втори тур на изборите за общински съветници и за кметове през 2019 г. Със свое постановление правителството одобри план-сметката за разходите по подготовката и произвеждането на първи и втори тур на изборите за общински съветници и за кметове през 2019 година. Одобрените средства са в размер на 70,7 млн. лева. С тях ще се финансират дейностите по организационно-техническата подготовка и произвеждането на изборите, които включват: подготовка и отпечатване на избирателните списъци; закупуване и изработване на необходимите изборни книжа и материали; отпечатване на бюлетините; логистично осигуряване на областните и общинските администрации и на администрацията на Министерския съвет; възнаграждения на членовете на общинските и секционните избирателни комисии; компютърната обработка на данните от гласуването и издаването на бюлетин с резултатите от изборите; провеждане на разяснителна кампания за правата и задълженията на гражданите и начина на гласуване; организиране на места за гласуване в държавните училища и др. Актът на правителството е в изпълнение на чл.18 от Изборния кодекс. Част от необходимите средства за финансирането на одобрените с план-сметката разходи ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс, а останалата част — чрез преструктуриране на разходите/трансферите по централния бюджет за 2019 г. Министерският съвет одобри позицията на България по дело С- 366/19, „БОСОЛАР“ ЕООД пред Съда на Европейския съюз Министерският съвет одобри на днешното си заседание позицията на Република България по дело С-366/19, „БОСОЛАР“ ЕООД пред Съда на Европейския съюз, образувано по отправено преюдициално запитване от Софийския районен съд. Запитването е във връзка с водено гражданско дело между „БОСОЛАР“ ЕООД и „ЧЕЗ ЕЛЕКТРО БЪЛГАРИЯ“ АД. Главното производство е образувано по повод на спор за неизпълнение от страна на „ЧЕЗ ЕЛЕКТРО БЪЛГАРИЯ“ АД на задължение да заплати цената на произведена и доставена от „БОСОЛАР“ ЕООД електрическа енергия по силата на сключен между двете дружества договор. Според клаузите на договора, произведената и доставена електроенергия се изкупува на преференциална цена, определена от Държавната комисия за енергийно и водно регулиране, сега Комисия за енергийно и водно регулиране, в съответствие с разпоредбите на Закона за енергията от възобновяеми източници (ЗЕВИ). „ЧЕЗ ЕЛЕКТРО БЪЛГАРИЯ“ АД отказва да заплаща доставяната електроенергия на преференциалната цена, позовавайки се на изменение на цената, по която следва да бъде изкупувана произведената от фотоволтаични източници електроенергия, въведено с § 18 от преходните и заключителни разпоредби (ПЗР) на Закона за изменение и допълнение на Закона за енергетиката. „БОСОЛАР“ ЕООД твърди, че посочената разпоредба противоречи на разпоредби на ЗЕВИ, както и на основни принципи и норми от правото на Европейския съюз. По отправените въпроси българската страна счита, че с въвеждането на § 18 от ПЗР към ЗИД на ЗЕ не се нарушава правото на свобода на стопанската инициатива, закрепен в Хартата на основните права на ЕС. Не е засегнато правото на лицата да изграждат енергийни обекти и да произвеждат електрическа енергия от възобновяеми източници посредством тези обекти. С цитираната разпоредба са регламентирани изисквания за недопускане на свръхкомпенсиране в случаите, когато енергийните обекти за производство са изградени със средства от национална или европейска схема за подпомагане. Българската страна счита още, че с приемането на разпоредбата на § 18 от ПЗР на ЗИД на ЗЕ се създава предпоставка за равно третиране на всички производители на електрическа енергия от възобновяеми източници. С днешното си решение Министерският съвет даде съгласие Република България да встъпи по дело С-366/19, „БОСОЛАР“ ЕООД пред Съда на Европейския съюз. Близо 2 милиона лева одобри правителството за четири национални програми за развитие на образованието Правителството одобри допълнителни трансфери по бюджетите на общините в размер на 1 926 281 лв. за 2019 г. за финансово осигуряване на дейности по четири национални програми за развитие на образованието: „Обучение за ИТ кариера“, „Осигуряване на съвременна образователна среда“, „Заедно за всяко дете“ и „Иновации в действие“. По НП „Обучение за ИТ кариера“ се предоставят общо 87 846 лв. за две общински училища. През учебната 2018-2019 г. броят на обучаваните е надвишил значително прогнозния брой ученици. Така общинските училища ще бъдат компенсирани за извършените разходи. Целта е да се увеличи броят на учениците с професионална квалификация по професия от „Компютърни науки“, а в гимназиите да бъде изграден капацитет за съвременно софтуерно образование. Също така трябва да се засили връзката с университетите и с ИТ бизнеса. Част от учениците ще могат да започват работа в софтуерни компании. За финансиране на дейности по модул „Модернизиране на системата на професионалното образование“ на НП „Осигуряване на съвременна образователна среда“ се предоставят 493 992 лв. на 12 общински училища. С тях ще се авансират 65% от стойността на одобрените проекти. Целта е да бъде осигурена съвременна материална база с най-новото техническо оборудване. С Постановлението се предоставят и 136 443 лв. за 71 общински училища и детски градини по модул „Добри практики за взаимодействие с родителите на институциите от предучилищното и училищното образование“ от НП „Заедно за всяко дете“. Средствата са за финансиране на дейности за привличането и ангажирането на всички заинтересовани страни към процеса на обхващане на децата и учениците в образователната система. По НП „Иновации в действие“ се предоставят 1 208 000 лв. за 466 училища в 144 общини. Списъкът на иновативните училища за учебната 2018/2019 г. включва 290 училища. Те ще извършват двустранно сътрудничество за обмен на иновационни практики помежду си. Училища, които не са в Списъка на иновативните училища също могат да избират по едно иновативно училище за посещение. Целта е изграждане на мрежа на иновациите. Предложеният акт не води до въздействие върху държавния бюджет, тъй като необходимите средства за изпълнението му се осигуряват от бюджета на Министерството на образованието и науката за 2019 г. Отпускат се средства за модернизирането на стадион „Арена Арда“ в Кърджали Правителството одобри допълнителни разходи по бюджета на Министерството на младежта и спорта за 2019 г. Средствата в размер на 2 500 000 лв. са предназначени за модернизирането на стадион „Арена Арда“ в гр. Кърджали. Осъществяването на проекта ще бъде стъпка към изпълнението на Националната програма за развитие на България 2020, подприоритет 1.6. „Развитие на спорта и повишаване на физическата култура на населението“. Изграждането на добре функционираща система за физическа култура и спорт в общините спомага за възпитание на съвременна ценностна система на личността - обществени, образователни и културни ценности, и има превантивна роля срещу ранно отказване от образование, асоциални прояви, престъпност, наркомания. Реализирането на проекта би представлявало израз на един от приоритетите на държавата за изграждане на съвременна и модерна материална база като основа за развитието на спорта. Правителството одобри проект на гаранционно споразумение между Република България и ЕИБ за изграждането на междусистемната връзка Гърция – България „Българският енергиен холдинг“ ЕАД ще може да сключи договор за държавно гарантиран заем с Европейската инвестиционна банка (ЕИБ) за изграждането на междусистемната връзка Гърция-България. Това става възможно, след като Министерският съвет одобри на днешното си заседание проекта на гаранционно споразумение между Република България и ЕИБ и упълномощи министъра на финансите да го подпише. Прогнозните инвестиционни разходи по проекта за изграждане на междусистемна връзка Гърция-България възлизат на 240 млн. евро без ДДС. Предвидено е този ресурс да бъде осигурен чрез безвъзмездно финансиране от Европейската енергийна програма за възстановяване и от Оперативна програма „Иновации и Конкурентоспособност“, дългосрочно заемно финансиране, обезпечено с държавна гаранция, както и собствен капитал на акционерите от проектната компания „Ай Си Джи Би“ АД. Предложеният заем с държавна гаранция за проекта е в размер до 215 млн. лв., период на усвояване 3 години и срок на погасяване 25 години. Със свое решение от 8 ноември 2018 г. Европейската комисия постанови, че източниците за финансиране на проекта „Междусистемна газова връзка Гърция- България“ са съвместима държавна помощ съгласно чл. 107, ал. 3 от Договора за функциониране на Европейския съюз. Предоставянето на държавна гаранция по заемните споразумения във връзка с финансирането на интерконектора е предвидено със Закона за държавния бюджет на Република България за 2019 г. Проектът „Междусистемна газова връзка Гърция-България“ предвижда изграждането на газопровод, свързващ националните газопреносни мрежи на Република Гърция и Република България. Интерконекторът ще има стратегическа роля за постигането на реална диверсификация на източниците за доставка на природен газ за България и Югоизточна Европа. Чрез неговото изграждане, като част от развитието на Южния газов коридор, България и съседните й страни ще имат достъп до алтернативни доставки от Каспийския регион, както и до съществуващи и бъдещи терминали за втечнен природен газ.", "date": "2019.08.28", "title": "Редовно заседание на кабинета днес: решенията "}
{"url": "https://www.monitor.bg:443/bg/a/view/pravjat-registyr-na-pochercite-na-hudojnicite-na-grafiti-174010", "text": "Нови мерки срещу драскането по фасадите на сградите в София. Столичната община и полицията изготвят регистър на почерците на авторите. Целта е, когато бъде хванат човек, който драска по забранени места, почеркът му да бъде сравнен с други графити в базата данни. Над 2000 кв. метра са почистени от Столичния инспекторат от началото на годината и въпреки това улиците на София все още са украсени. Различаваме графитите-рисунки и драсканиците. Именно драсканиците ще влязат в регистъра, чрез който ще се проследяват почерците на авторите.  София е модерен град, в който има място за улично изкуство. Ние трябва да правим ясно разграничение между вандализма и стрийт арт изкуството. В този смисъл Столична община продължава да обособява и да предоставя пространства за улично изкуство на уличните артисти. Даже подготвяме голям международен фестивал в тази посока за следващата година. От друга страна, когато се посяга на паметници и на религиозни храмове, трябва да има нулева толерантност, информира Малина Едрева - председател на Комисия по образование, култура, наука и културно многообразие, СОС. Глобите са между 100 и 5000 лева. В графитите, както и в обикновения почерк се отразяват признаци на писмено-двигателния навик, които са достатъчни да се идентифицира личността, обясни графологът Сашо Атанасов.", "date": "2019.08.28", "title": "Правят регистър на почерците на художниците на графити "}
{"url": "https://www.monitor.bg:443/bg/a/view/dejvid-haselhof-razdava-teniski-s-lika-si-v-sofija-173969", "text": "С особено отношение към българските си фенове се отнася популярният ас от „Спасители на плажа“ Дейвид Хаселхоф. Звездата от 90-те е у нас за снимките на екшън комедията Kung Fury 2, където ще си партнира с Майкъл Фасбендър. Скоро след като актьорът в което промотира предстоящото си концертно турне в Германия, родна фирма за работно облекло издаде, че е помолена от екипа на Хаселхоф да брандира тениски с лика му и фразата, превърнала се в негова запазена марка - Don’t hassel THE HOFF (вариация на Don't hassle The Hoff, което в буквален превод означава „не ядосвайте Хоф/Дейвид Хаселхоф). Според вътрешна информация на българската компания, актьорът ще зарадва феновете, които го пресрещат за автографи в София и с изненадващ подарък – тениската. Визитата на Хаселхоф в България бе неочаквана за родните му почитатели, предвид ролята му в първия късометражен проект на Дейвид Сандбърг – Kung Fury, като чието продължение ще служи снимания в момента филм. В първото заглавие, което доби популярност предимно онлайн, участието на бившия спасител на плажа се свеждаше Дали присъствието му на терен означава, че актьорът ще получи видимост на големия екран, предстои да разберем. Това не е първият допир на Хаселхоф със страната ни. През 2015 г. актьорът не само се влюби в разработвания от Луиза Григорова и Мартин Макариев екшън трилър „Черни досиета“, но и сам изяви желание да участва в него. До допира му с продукцията се стигна, след като Дейвид Чокачи, който вече бе ангажиран за заглавието, а с Хаселхоф са работили заедно по „Спасители на плажа“, му показал тийзър към вече заснетия материал. Интересен факт е, че ентусиазъм да се включи в „Черни досиета“ бе проявил и вокалистът на Godsmack Съли Ърна. Оттогава работата по продукцията на семейство Макариев обаче е в застой.", "date": "2019.08.28", "title": "Дейвид Хаселхоф раздава тениски с лика си в София"}
{"url": "https://www.monitor.bg:443/bg/a/view/hvanaha-kujovich-na-am-trakija-174005", "text": "Наркобосът Будимир Куйович е бил задържан в понеделник вечерта на магистрала „Тракия“. Той карал с фалшива книжка, издадена уж в Португалия. Черногорецът излежава присъда от 16 години за наркотрафик. Той е настанен в открито общежитие в Казичене. В понеделник е бил в отпуск. „За това престъпление се предвижда лишаване от свобода до 8 години. Спрямо Куйович не е взета мярка за неотклонение, тъй като същия по настоящем изтърпява наказание лишаване от свобода. В периода на извършване на престъплението той е бил в отпуск. След задържането му отново е приведен в затвора за доизтърпяване на наказанието”, заяви Радослав Димов, районен прокурор на София. Куйович не е създавал проблеми на затворническата управа. Миналата година поиска да бъде предсрочно освободен, но съдът отказа. Преди повече от 10 години името на черногореца разтърси МВР. Имаше съмнения за чадър над неговата наркомрежа. Стигна се до оставки на полицейски шефове.", "date": "2019.08.28", "title": "Хванаха Куйович на АМ Тракия"}
{"url": "https://www.monitor.bg:443/bg/a/view/d-r-aleksandyr-kanchelov-350-000-sa-alkoholno-zavisimite-u-nas-173992", "text": "Допустимата норма е от 20 г, една малка бира или чаша вино за де, казва в интервю за \"Монитор\" психиатърът и специалистът в лечението на зависимости - Хората пият не напоследък, а от хилядолетия. Затова присъствието на алкохола трябва да се разглежда като част от човешката култура, цивилизация, обичай, емоционалност. Той е нещо неотменно. Човешкият мозък функционира по начин, който го прави много сензитивен, чувствителен към действието на външни химични субстанции, свързващи се с определени важни центрове, мозъчни вериги и взаимодействия. Алкохолът е едно от тези вещества, които имат директно въздействие върху емоционалността, психичното състояние и съзнанието. Затова и той е от любимите неща на човечеството и такъв ще си остане. Ето така се стига до факта, че алкохолната употреба е масова. Тя е приета култура в европейската цивилизация. В някои други е отхвърлена изцяло, наказанията са безкомпромисни, включително и смъртно, но и там не малко хора си позволяват да пият. Самата дума алкохол е от арабски произход и по смисъл означава нещо изключително фино, което е над нещата и има власт над човешкото поведение и преживяване. В малки дози освобождаването, комфортът, леката еуфоричност са онова, което прави алкохола неотменна част от контакта, от комуникацията, от приятното преживяване. Оттам нататък, след социалното пиене, започват проблемите.  - Алкохолната употреба присъства масово и е общоприета. Тя е най-често в социално приемащ модел, т.е. социално пиене. Следват проблемното пиене и рисковото пиене. Аз бих обърнал специално внимание на рисковата употреба, която винаги създава сериозни проблеми. Най-често те са на пътя. Изумяваща е крайната толерантност, в която няма никаква логика, да се позволява управлението на автомобил с наличие на алкохол в кръвта, който е определен количествено до някакво ниво. Шофирането след употребата на алкохол трябва да бъде забранено. Той присъства и при много от тежките криминални престъпления. Всички те попадат в категорията рискова употреба. След нея следва увреждащото ниво, което е широко застъпено. Чак тогава идва алкохолната зависимост. Повечето хора смятат, че точно алкохолната зависимост, пиянството или алкохолизмът са проблемна алкохолна употреба.  - За Европа и България е ясно, че в споменатите категории попадат между 3,5 и 5% от населението. Те са в крайно тежка категория – алкохолна зависимост, алкохолна болест или наричана популярно и стигматиращо алкохолизъм. Освен това 30% от европейското и българското население имат увреждащо проблемно пиене. Парадоксът тук е, че това е една трета от мъжкото население, жените са по-малко. Тези хора не са критични към своята употреба на алкохол, която ще доведе до здравословни увреждания в органите и системите на организма, а в някои от случаите и до алкохолна болест.  - Не, има само експертни и приблизителни оценки, които до голяма степен са коректни. Предполага се, че около 350 000 са алкохолно зависимите у нас. Това са хора, които се нуждаят от специализирана терапия и лечение така, както имат необходимост от лечение и хората с хронични заболявания.  - На първо място има висок риск за увреждане на сърдечно-съдовата система, за чернодробни увреждания, панкреатит. Ако продължим нататък, ще трябва да отбележим, че на практика алкохолът има негативно действие върху всички човешки органи и системи, когато се употребява системно и прекомерно. Определящи са количеството и честотата, както и качеството на питието.    - Зависимостта и количеството са различни категории. Би трябвало да разглеждаме по следния начин. Тези 30% от населението с прекомерна употреба не са алкохолно болни, не са зависими. Просто пият повече, което поставя здравето им в риск и не си дават сметка за това. Първо трябва да уточним какво разбираме под стандартно питие. Приема се, че това са 20 мл концентрат, една малка бира или една чаша не много силно вино.  - Клиничните наблюдения показват, че всички мъже, които приемат повече от 21 питиета, а дамите – 14 седмично, прехвърлят допустимата граница и се приближават до увреждащата употреба. Много хора се изненадват от тази мярка, но ако прекомерната употреба продължи достатъчно дълго – пет, десет, петнадесет години, ще последват тежки хронични увреждания в средата на зрялата и продуктивна възраст – 30-40-50 години. От там нататък ще започнат хроничните заболявания, които са голяма тежест и за самия човек, и за неговото семейство.  - Ако пиенето е навик, човек е запазил чувството си за преценка, за самокритичност. Ако той преразгледа поведението си и реши, може да си помогне, ограничавайки концентратите, като консумира питиета с по-малко алкохолно съдържание, тъй като уврежданията от тях са по-малки. Някои могат да се утешават, че не са пили много, но е важна и честотата на употреба. Повече от четири дни седмично вече е проблем независимо от количеството. Това е много важно, макар и да шокира мнозина, но може да помогне на някои да преразгледат модела си, защото пиенето всеки ден по малко също води до своите увреждащи ефекти.  - Да, дори добро питие с добра храна, но всяка вечер, ще доведе до здравословни проблеми. Например ако приемем за еталон френското пиене с добра кулинарна атмосфера, много изискано и в добра компания с избрани хубави вина, без човекът въобще да се напие, то води до най-висок процент развитие на цироза на черния дроб, а тя води до смърт. Като излезем от този популярен модел на пиене, отиваме към алкохолната болест – 350 000 в България. Тук вече следва да се говори за лечение. Един зависим от алкохола създава проблеми на 6-8 души около себе си – хората в семейството, съседите, приятелите, колегите, случайни хора. Те могат да се изразят в автомобилни катастрофи, сбивания, инциденти. За съжаление у нас сякаш има твърде висока толерантност към това. Откакто е започнало развитието ми като психиатър в областта на лечението на зависимостите през 90-те години, до сега България няма нито една национална стратегия за този толкова съществен проблем. Независимо от инициативата на Световната здравна организация за глобалното здраве в края на миналия век, а през този бе приет Европейски алкохолен екшън план за работата, нашата страна не откликна на това. Смятам, че проблемът с алкохолната болест е една от най-последователно неглежираните здравни теми с голяма обществена значимост. От няколко години в нашата страна няма дори национален консултант по този проблем. Всичко това се отразява и в структурата на здравната система. България няма лечебна система, която да има адекватен отговор на алкохолните проблеми и зависимост.  - На практика да. Има много малко възможности в малко на брой лечебни центрове, които дават адекватен отговор. Те са капка в морето. Има няколко добре работещи частни професионални клиники, няколко специализирани отделения в някои от големите психиатрични болници, но условията там са крайно неадекватни.  - Да, така е. Останала е емблематично Държавната психиатрична болница в Суходол – единствената специализирана за лечение на алкохолни проблеми. Условията са мизерни, каквито са били преди 50 години. Дискриминативното отношение, стигмата към хората с психични и алкохолни проблеми, от една страна, толериране на употребата, а от друга, крайно отхвърлящо отношение, когато тези хора имат нужда от емоционална подкрепа. НЗОК няма клинична пътека за лечение на алкохолната болест. В цивилизования свят тежките медицински и психични проблеми са специален приоритет, защото това са най-увредените, най-ощетените, най-безпомощните членове на обществото. Те получават специални субсидии, помощи, за да бъдат лекувани, настанени, осигурени и подкрепени по един адекватен начин. При нас дори не се поставя такъв въпрос, все едно такъв проблем не съществува.  - Трудно е да се каже, но да се върнем в годините на социализма. Държавната психиатрична болница за алкохолни зависимости в Суходол е била построена през 70-те години от принудително лекувани такива хора. Смяташе се, че някогашното социалистическо общество не може да има проблеми, като алкохолнозависими, пияници, хора на наркотици. Всичко е било прикривано, завоалирано, с претенцията, че то не съществува. За онази социално-политическа ситуация е обяснимо. За сегашната обаче не е. България е част от Европейския съюз и европейската култура и трябва и по този въпрос темите да бъдат открито и активно поставени. Роден през 1962 г. във Видин Завършва Медицинската академия-София през 1991 г. Има две специализации за лечение на зависимости - от 1996 г. и от университета в Пиза - от 2002 г. Работил е години наред в Националния център по наркомании Собственик и управител е на клиника за лечение на зависимости. Експерт е към Световната здравна организация по проблемите на пристрастеността към алкохола Носител е на годишната награда на Европейската асоциация за опиева зависимост за 2004 г. и на Американската асоциация за опиева зависимост за 2007 г.", "date": "2019.08.28", "title": "Д-р Александър Канчелов: 350 000 са алкохолно зависимите у нас"}
