{"url": "https://www.monitor.bg/bg/a/view/zadava-se-mrachna-nedelja-i-oblachna-sedmica-155008", "text": "През следващото денонощие времето ще се задържи предимно облачно и на отделни места ще превали слаб дъжд, в северозападните райони - дъжд и сняг. През деня в Източна България и по долината на Струма ще духа слаб юг-югоизточен вятър. Минималните температури ще са между минус 2 и 3 градуса, а максималните - предимно между 3 и 8 градуса. Над Черноморието също ще бъде предимно облачно, почти без валеж. Ще духа слаб юг-югоизточен вятър. Максималните температури ще бъдат между 8 и 10 градуса. Температурата на морската вода ще е 6 градуса. Вълнението на морето ще бъде 2-3 бала. В планините ще бъде предимно облачно, на отделни места със слаби превалявания от сняг. Ще духа умерен до силен югозападен вятър. Максималната температура на височина 1200 метра ще е около 3 градуса, на 2000 метра - около минус 2 градуса. Атмосферното налягане през деня слабо ще се понижи и ще бъде малко по-ниско от средното за януари. През първите два дни от следващата седмица ще преобладава облачно време. В понеделник, 21 януари, вероятността за валежи е малка, но привечер и през нощта срещу вторник, с понижение на температурите, в Северозападна България ще завали сняг. Във вторник, 22 януари, на места ще превалява слаб дъжд, в северозападните райони - дъжд и сняг, а в планините над 1000-1200 метра - сняг. Във вторник в източната половина от страната югоизточният вятър ще се усили. Минималните температури ще са между минус 3 и 2 градуса, максималните - предимно между 3 и 8 градуса.", "date": "2019.01.19", "title": "Задава се мрачна неделя и облачна седмица"}
{"url": "https://www.monitor.bg/bg/a/view/ivelin-popov-otival-v-moskovskoto-dinamo-155006", "text": "Капитанът на българския национален отбор по футбол Ивелин Попов ще подпише договор с \"Динамо\" Москва в следващите 48 часа, пишат медиите в Русия. Той ще бъде първото ново попълнение, доведено от новите собственици в клуба. Годишната му заплата ще бъде в размер на 850 хил. евро. Нападателят се раздели със \"Спартак\" Москва преди няколко дни. Според изданието \"Чемпионат\", в понеделник контролният пакет акции на \"Динамо\" ще стане собственост на една от най-големите банки в страната VTB, която ще осигурява по 65 млн. евро годишен бюджет. Очаква се новините за смяната на собствеността и обявяването на трансфера на Попето да станат почти по едно и също време. Ако нападателят премине в \"Динамо\", това ще бъде четвъртия му отбор на руска земя след \"Кубан\" Краснодар, \"Спартак\" Москва и \"Рубин\" Казан. ", "date": "2019.01.19", "title": "Ивелин Попов отивал в московското „Динамо” "}
{"url": "https://www.monitor.bg/bg/a/view/matera-stana-evropejska-stolica-na-kulturata-i-s-bylgarska-pesen-155010", "text": "С тържествена церемония, на която реч произнесе италианският президент Серджо Матарела и на която пя българската народна певица Валя Балканска, италианският град Матера стана официално днес Европейска столица на културата, съобщи сайтът на телевизия РАИ. Церемонията на един от централните площади на града, \"Сан Пиетро Кавеозо\", бе водена от актьора Джиджи Пройети. Тя бе наречена \"Отворено шоу\" и в нея участваха редица италиански и чужди изпълнители. Валя Балканска в съпровод на гайда омая жителите и гостите на Матера с изпълнението си на песента \"Излел е Дельо Хайдутин\". Сред останалите изпълнители бяха пианистът Стефано Болани, певицата Скин и др. В края на церемонията речи произнесоха официалните гости. Италианският президент Серджо Матарела заяви, че днешният ден е от голямо значение за Матера, за цяла Италия и за Европа, която е показала, че знае да признава и да цени своите култури. Културата е свързващата тъкан на европейската цивилизация, подчерта Матарела. Той припомни, че европейският континент е дал на света едно голямо споделено наследство от цивилизации и ресурси. Италианският президент изтъкна силата на културата в полза социалното сплотяване. В речта си Матарела припомни също така, че да бъдеш европеец днес е неделима част от самата националната идентичност. Президентът подчерта, че Матера е символът на бъдещето на Южна Италия, която иска да се обновява и да просперира. Матера е символ и на различните части на Южна Европа, които са толкова важни за целия континент, защото в Средиземноморския регион се играят решителни игри за съдбата на целия континент и на цялата планета, допълни Матарела. В речта си той припомни, че Матера е Европейска столица на културата тази година заедно с Пловдив. Преди това италианският премиер Джузепе Конте каза, че Европейската година на културата в Матера ще бъде годината на реванша за градовете в Южна Италия. Той обаче призна, че е болезнен и неприемлив фактът, че единственият начин да се стигне до Матера е само с кола, както е направил и той. Тържествената церемония беше четвъртият етап от откриването на Европейската столица на културата в Матера. Преди това имаше още три етапа, наречени Отворени звуци, Отворен град и Отворени светлини. По време на Отворени светлини старите квартали на Матера - Сасо Кавеозо и Сасо Баризано - станаха част от светлинно шоу. За целта на жителите бяха раздадени 2019 фенери и лампи. В даден момент само те осветяваха старите части на града. Останалите светлини бяха изгасени и така Матера се превърна в отражение на обсипано със звезди небе. Програмата на откриването включваше и изпълнения на оркестри от цялата италианска област Базиликата и от други европейски страни. Откриването продължава до късно вечерта с пети етап, наречен Отворено бъдеще и заплануван като парад на артисти из улиците и площадите на града. Отворено бъдеще е и официалното мото на Европейската столица на културата Матера 2019.", "date": "2019.01.19", "title": "Матера стана Европейска столица на културата и с българска песен "}
{"url": "https://www.monitor.bg:443/bg/a/view/prestypnik-troshi-s-bradva-bankov-klon-v-krivodol-155003", "text": "Циганин потроши с брадва входната стъклена врата на клона на Банка ДСК в Криводол. Помещението се намира в партера на жилищен блок. След нападението алармата се задействала, а ромът със секирата отишъл в близкото заведение. Той си поръчал бира и казал на барманката да се обади на ченгетата.“Обаждай се на полицията, искам да ме арестуват и да ме приберат в затвора”, заповядал й той.  Жената го послушала и веднага на мястото пристигнали три патрулки. Униформените разпитали циганина и го арестували за 24 часа. Според местни хора, задържаният се казва Цветан и се препитава като реже дърва по домовете. Той нямал намерение да обира банката, а да го приберат на топло.", "date": "2019.01.19", "title": "Престъпник троши с брадва банков клон в Криводол"}
{"url": "https://www.monitor.bg:443/bg/a/view/pojar-bushuva-v-centyra-na-gabrovo-154995", "text": "Силен пожар бушува в центъра на Габрово и унищожи три къщи. Според живещи в съседство огънят лумнал около 10,30 часа сутринта в едната от къщите на улица Опълченска, а най-вероятната причина е печка на твърдо гориво. Пламъците за кратко време обхванали цялата къща, а след това бързо се прехвърлили и върху двете съседни постройки. На мястото веднага били изпратени екипи огнеборци със специализирана техника. Районът бил отцепен и след около час стихията била овладяна. Едната от къщите обаче е изпепелена до основи. За щастие обитателите на трите жилищни сгради не са пострадали.", "date": "2019.01.19", "title": "Пожар бушува в  центъра на Габрово"}
{"url": "https://www.monitor.bg:443/bg/a/view/zero-waste-lab-prevryshta-izhvyrlenata-plastmasa-v-ulichni-mebeli-154994", "text": "В края на 2017 г., бе представена идея, която превръща пластмасови отпадъци в улични мебели, посредством 3D печат. Print Your City вече е преминала от пробни прототипи към проект градски мащаб със откриването на Zero Waste Lab в Солун, Гърция, където местните жители могат да отнесат пластмасовите си отпадъци, които да се превърнат в градски мебели. Студиото New Raw е със седалище в Ротердам, Холандия, и е основано през 2015 г., за да затвори цикъла на пластмасовите отпадъци. Инициативата Print Your City започна с пейката ХХХ и трансформирането на изхвърлената пластмасата във функционални улични мебели, използвайки широкомащабен 3D принтер. Лабораторията служи като образователен център за местните жители, от който да научат повече за процеса на рециклиране на пластмаси, да изхвърлят пластмасовите отпадъци за рециклиране и да получат възможност да проектират нови мебели за своите квартали. Повече от 3000 проекта са подадени от местните жители, откакто уебсайтът на проекта е стартирал през декември 2018 г., а първите модели 3D отпечатни мебели ще бъдат поставени в Солунския парк Хант (Hanth Park), този месец. New Raw си е поставил за цел да рециклира четири тона пластмасови отпадъци, докато проектът е в действие. Zero Waste Lab е отворена четири дни в седмицата до май тази година.", "date": "2019.01.19", "title": "Zero Waste Lab превръща изхвърлената пластмаса в улични мебели"}
{"url": "https://www.monitor.bg:443/bg/a/view/naj-starijat-spasitel-hvana-pyrvi-krysta-v-sinemorec-154996", "text": "Най-възрастният участник в спасяването на кръста на Богоявление Янко Янков първи хвана светия символ в ледените води край Синеморец. Ритуалът се проведе по стар стил на 19 януари на плажа в местността Бутамята пред погледите на над 100 зрители – местни жители и гости, дошли от други краища на страната. В морето се хвърлиха шестима мъже, сред които и 92-годишният полковник от запаса и летец навигатор Янко Янков, който стигна най-бързо до кръста и излезе с него. Преди това отец Йордан от Ахтопол направи водосвет и благослови спасителите. Местните жители бяха приготвили и традиционната пита с мед, от която опитаха повечето от хората, дошли на тържеството. Всичко премина при хубаво слънчево, но студено време заради излезлия северен вятър. Вълни край Бутамята обаче нямаше „Не съм доволен, защото отецът не хвърли кръста силно навътре в морето, а твърде близо до брега и аз може би затова го хванах първи, сподели след ритуала за „Монитор“ Янко Янков. - Времето беше идеално, можеше де плуваме повече, да се състезаваме за тази чест, а сега стана сякаш много лесно. Не съм пушил от три месеца, готвих се за това събитие много усилено, изядох стотици лукчета, с които заместих цигарите. Продължавам и догодина, никой не може да ме спре, докато съм здрав. “ Именно чичо Янко, както го наричат местните, беше в основата на възстановяването на ритуала за Богоявление в Синеморец пред 2015 г. след 67-годишно прекъсване. Оттогава той не пропуска да участва в него и единствено спасяването не се проведе преди 2 години заради много лошо време, силен студ и големи вълни. Най-старият синеморски рибар се пуска в ледените води само слага плувна шапка, но преди това се маже с някаква специална смес, в която основното вещество е свинска мас. До тази есен в подготовката му помагаше неговият малък син доктор Румен Янков, но той почина преди месец и железният старец остана сам. Въпреки това не се отказа от традицията, превъзмогна мъката си и успя да спази традицията. За Богоявление 2019 г. Янко Янков, който е и председател на Организационния комитет по провеждане на ритуала в Синеморец, беше изпратил покани на президента на България, на премиера, председателя на Народното събрание, партиарха Неофит и дори на папа Франциск. Сред гостите нямаше техни представители, но увеличаващия се с годините брой на зрителите край Бутамята показа, че делото на спасителите на кръста в този край печели все повече почитатели.", "date": "2019.01.19", "title": "Най-старият спасител хвана първи кръста в Синеморец"}
{"url": "https://www.monitor.bg/bg/a/view/kobrata-shte-meri-sili-s-finlandeca-helenius-155007", "text": "Kубрат Пулев най-вероятно ще се изправи срещу финландеца Роберт Хелениус в следващия си мач, съобщава изданието boxingnews24.com. Според информацията, преговорите между двете страни са започнали и се очаква двубоят да бъде на 20 април в САЩ. Ако се стигне до споразумение, срещата ще бъде част от галата на Терънс Кроуфорд и Амир Хан, която се организира от промоутърската компания \"Топ Ранк\", с която Кобрата подписа договор преди повече от месец. Активът на Роберт Хелениус е 28 победи, от които 17 с нокаут, и 2 загуби. Той e на 35 години и е спечелил последните си три мача. Преди това губи от Дилиън Уайт след 12 рунда и единодушно съдийско решение. В края на октомври 2018 г. Пулев победи Хюи Фюри в \"Арена Армеец\" и се превърна в официален претендент за световната титла във версия IBF, която в момента е притежание на Антъни Джошуа.", "date": "2019.01.19", "title": "Кобрата ще мери сили с финландеца Хелениус"}
{"url": "https://www.monitor.bg/bg/a/view/cvetanov-vze-uchastie-v-pyrvata-za-bylgarija-gradska-molitvena-zakuska-v-plovdiv-155004", "text": "Председателят на ПГ на ГЕРБ Цветан Цветанов  взе участие в първата за България градска молитвена закуска, която събра днес в Пловдив представители на много етноси и религии, общественици, политици от различни партии. „Днес имаме шанса да поставим начало, което да се превърне в традиция“, заяви символичният домакин на срещата инж. Иван Тотев. Пловдив е пример за етническа толерантност и взаимоуважение, подчертаха в изказванията си и представителите на арменската общност в града д-р АнавиКеворкян, на еврейската инж. Светлозар Калев, на мюсюлманската Ахмед Пехливан. Сред присъстващите на събитието бяха бившият министър-председател на България Филип Димитров, бившият кмет на Пловдив д-р Иван Чомаков, председателят на Българския лекарски съюз и много други. Доц. д-р Нарцис Калева обяви дарителска кампания за набиране на средства за строителство на нов педиатричен и онкохематологичен комплекс в УМБАЛ „Св. Георги“. Открита е дарителска банкова сметка и е поставено началото на кампания за изпращане на дарителски sms-и на латиница DMS KLINIKA на номер 17 777.", "date": "2019.01.19", "title": "Цветанов взе участие в първата за България градска молитвена закуска в Пловдив"}
{"url": "https://www.monitor.bg/bg/a/view/levski-napravi-raven-s-14-tija-v-rusija-155009", "text": "Левски завърши наравно 1:1 срещу 14-ия в руското футболно първенство Уфа в първата си контрола за годината. Дебют за \"сините\" направиха двамата футболисти на проби Магнар Йодегор и Джордан Н'Кололо, както и вратарят Николай Михайлов. Славиша Стоянович започна мача с Михайлов на вратата, а пред него в защита заиграха Давид Яблонски, Йодегор, Ивайло Найденов и Луи Нганиони. В халфовата линия започнаха Антони Белмонт, Илия Юруков, Габриел Обертан, Паулиньо и Н'Кололо, а в нападение титуляр бе Серджиу Буш. Левски откри резултата в 20-та минута, когато Габриел Обертан навърза двама защитници на Уфа пред наказателното поле и бе фаулиран на дъгата. Стоянович позволи на Н'Кололо да бие фаула и той не разочарова с прекрасен шут в близкия ъгъл за 1:0. Н'Кололо и Йодегор направиха силно първо полувреме, като и двамата пропуснаха по още една ситуация, а крилото почти стигна до голова асистенция след пас на Буш. Двамата напуснаха игра на почивката заедно с голяма част от първия състав, а вторият получи гол в 55-та минута. Вратарят Николай Кръстев фаулира откъснал се срещу него нападател и Уфа вкара от дузпа за 1:1. Уфа удари греда след гола, а в края на мача Станислав Костов не се възползва от грешка на вратаря на руснаците. Мачът завърши наравно 1:1 и Левски чака следващия си съперник Хенан, срещу който ще се изправи на 25-и януари.", "date": "2019.01.19", "title": "Левски направи равен с 14-тия в Русия"}
{"url": "https://www.monitor.bg:443/bg/a/view/remontirat-s-2-4-mln-lv-obshtinata-v-stara-zagora-154998", "text": "2,4 млн лв ще инвестира  Стара Загора в ремонт на сградата, където е разположена по-голямата част от местната администрация, парите от  спечелен проект  по оперативна програма „Региони в растеж“, срокът за реализация е двугодишен. 2,4 млн лв ще инвестира  Стара Загора в ремонт на сградата, където е разположена по-голямата част от местната администрация, парите от  спечелен проект  по оперативна програма „Региони в растеж“, срокът за реализация е двугодишен. Осеметажната сграда в центъра на града е строена през  1985-1988 година, голяма част от външната дограма е морално и физически остаряла, част от каменната облицовка е компрометирана По думите на главния архитект Виктория Грозева и с проекта се цели постигане на висок енергиен ефект : осигуряване на модерна, здравословна и функционална среда с високо ниво на енергийна ефективност и подобряване на експлоатационното . Предвидено е да бъдат топлоизолирани покривите и подовете. Не се предвижда прекъсване на работата на администрацията, защото повечето дейности са външни, твърдят ръководителите на администрацията, за да не се нарушавал нормалния ритъм щяло да се работи в почивните дни.Подмяната на отоплителната и електрическата инсталации щяло да стане на следващ етап и с друго финансиране. Междувременно в Града на липите започна цялостен ремонт на многофункционалната зала в някогашния Синдикален дом, която от няколко години е прехвърлена на общината , но не може да се използва поради течове на покрива и непокриване на противопожарните изисквания.За тази дейност са предвидени 3,3 млн лв с ДДС, срокът за реализация е в рамките на 300 дни, поръчката е спечелена от  ДЗЗД „АЙ ЕМ СТАРА ЗАГОРА“.", "date": "2019.01.19", "title": "Ремонтират с 2,4 млн. лева общината в Стара Загора"}
{"url": "https://www.monitor.bg:443/bg/a/view/naznachavat-nov-shef-na-api-sledvashtata-sedmica-155002", "text": "Следващата седмица трябва да има нов председател на Управителния съвет на Агенция „Пътна инфраструктура“.  Това съобщи в предаването „Седмицата“ на Дарик радио министърът на регионалното развитие и благоустройството Петя Аврамова. Тя допълни, че се обмислят различни варианти и се търси най-доброто решение. Нямаме време, трябва да реагираме бързо, каза още тя. Няма законов механизъм, с който да отменим глобяването, всички трябва да имат винетки при ползването на републиканската пътна мрежа, каза още министър Аврамова. Тя коментира, че 2019-та е годината, в която се въвежда електронната система за плащане на пътна такса и напомни, че през миналата година са продавани винетни стикери със срок на валидност и през тази. Сега системата работи на смесен режим – ако имате валидна хартиена винетка и ви спрат органите на полицията и тола, няма да ви глобят. Снимането и правоприлагането ще се прилага от екипите на пътя. През 2019 г. няма да има електронно правоприлагане  – т.е. няма да ви глобяват, че сте сниман на пътя и системата е регистрирала, че нямате винетка. Системата няма как да регистрира, че вие имате хартиена. Правоприлагане ще има от колите на тол контрола и пътна полиция. Екипите вече са на пътя, обясни министърът. Тол автомобилите имат е-винетка и се движат по пътищата с такава, те не са освободени, заяви министърът и напомни за начините за купуване на електронни винетки. Критерии за това кой път е с винетка са заложени в закона. Такава е необходима за републиканските пътища извън населените места. В първоначалния списък на Министерския съвет бяха и Северната скоростна тангента, и северната дъга. Премиерът взе принципно решение – ако дадена община иска част от републиканската пътна мрежа да е освободена от винетки, то тази община може да подаде искане след решение на Общинския съвет за прехвърляне на пътя за поддръжка от общината. Нито една община не е подала такова искане до момента, каза регионалният министър в отговор на въпрос. Въвеждането на тол системата е добро решение. Ние също искаме да сме от държавите, в които това е справедлив инструмент. Автобусният бранш изказва притеснение преди да е видял тарифите. Световна банка изготвя доклад за тарифирането с различни варианти, който ще е факт до края на месеца и предстои обсъждане, каза още министър Аврамова. Ние искаме най-справедливия модел, заяви тя. Общият приход, който изчисляваме от движението на автобусите по пътищата, трябва да е равен на прихода, който сме имали до момента. Ако до момента приходите от автобуси с винетки са били 16 млн. лв., толкова ще искаме да се съберат и сега, обясни министърът. Автобусите обаче, които пътуват повече, ще плащат малко повече. Автобусите, които извършват превози по общинските и по-малките пътища, ще плащат по-малко. Разходите за тол са много малка част от компонента на цената на билета, коментира още тя. Министърът даде пример с вариант за толуване от София до Русе. Около 1 лв. ще е оскъпяването на билета, ако цялата тежест се разпредели в цената на билета при 20 заети места. При 50 заети места оскъпяването ще е 50 ст., каза още Петя Аврамова. Автомагистрала „Хемус“ е необратим процес. Отпуснахме 1,350 млрд. лв. тя да бъде построена до 2024 г. Това е добра новина за Северна България, защото бизнесът и икономическото развитие търсят добра инфраструктура, заяви регионалният министър. Тя допълни, че не вижда нищо лошо в това да има повече държава в строителството на инфраструктура. Петя Аврамова напомни, че държавното дружество „Автомагистрали“ изпълнява проекти, възложени от АПИ – ремонт на мостове, виадукти, тунели, като в ремонт са най-трудните съоръжения. Ние искаме това дружество да може да реализира големи проекти – ще наема специалисти, техника, по опита на други държави, коментира още тя. В момента няма сключени договори с подизпълнители за строителство на АМ „Хемус“, компанията има сключени рамкови споразумения. МРРБ е принципал на това държавно дружество, но мениджмънтът и решенията дали да се закупи техника и как да се строи ги взима то. По закон дружеството няма право да превъзлага и да наема подизпълнители за повече от 20% от дейностите, каза министърът и обърна внимание, че всички строителни фирми работят с наемане на техника. 2023 г. е индикативният срок за завършване на АМ „Струма“, каза още министър Аврамова и напомни, че с 5 месеца предсрочно беше открита отсечката от нея между Кресна и Сандански. На 43% е готов участникът от Благоевград до Крупник, има избрани изпълнители за трасетата преди и след тунел „Железница“. Има решение на ВАС за жалбата за тунела. В момента тече търгът и за отсечката в дефилето, допълни тя. Пътният бранш ще има много работа тази година. Дадохме зелена светлина за обекти за над 3 млрд. лв. през тази година. Освен магистралите, ще ремонтираме и над 700 км пътища за над 500 млн. лв., информира регионалният министър. Тя обърна внимание, че приоритет са и свлачищата и коментира, че в бюджета на МРРБ има 140 млн. лв. за такива обекти. Приоритетно през 2019 г. ще стартира ремонтът на всички свлачища, които затрудняват движението. Декларирахме, че нямаме против да се вземат проби на посочените от БСП пътища. За да има такава проверка, трябва да има проект за реорганизация на движението, което е сериозна процедура. За да се случат проверките, с писмо до БСП поискахме пътни експерти, които да работят с АПИ, да направят график. До момента обаче няма посочени такива пътни експерти, с които да комуникират експертите на АПИ, посочи министър Аврамова.", "date": "2019.01.19", "title": "Назначават нов шеф на АПИ следващата седмица"}
{"url": "https://www.monitor.bg:443/bg/a/view/starica-plashta-5-bona-za-obida-i-udar-s-bastun-154999", "text": "С 5 600 лв от спестяванията си ще трябва да се раздели възрастна жителка на опанското село Средец, която застана пред съда в Стара Загора по обвинение , че е нанесла удар с бастун и обидила своя съседка в навечерието на новата година през 2017-а. Надхвърлилата 70-те вдовица Радка М. влязла в остро пререкание с по-младата си комшийка Станка Г., която през 2015-а била сред кандидат за кмет от листата на ГЕРБ – Реформаторски блок, но не спечелила. По така и останали неизяснени причини в хода на словесния „диспук“ баба Радка ударила с бастуна си Станка, като междувременно я нарекла „боклук“ в присъствието на пробвалите да разтърват двете жени съседи и съселяни. В открито заседание , проведено на 16 януари съдия от старозагорския районен съд е признал подсъдимата за виновна по повдигнатите й обвинения като за нанесената лека телесна повреда и налага глоба в размер на 100 лв, а за оскърблението – 3 хилядарки. Към тях прибавя  1500 лв за нанесени неимуществени вреди и 912 лв за направените по делото разходи.Съдията е разпоредил името на осъдената да бъде обявено на съселяните й, като присъдата бъде окачена върху вратата на селското кметство за назидание. Кметицата на Средец Гергана Георгиева до последно се надявала двете „опонентки“ да се разберат помежду си, за да не стават за смях на жителите, но това така и не се случило.По думите й кавгата тръгнала от нещо съвсем незначително, нямала политически „привкус“, но бързо ескалирала и си стигнало до размахването на бастуна.Присъдата не е окончателна и подлежи на обжалване пред окръжния старозагорски съд.", "date": "2019.01.19", "title": "Старица плаща 5 бона за обида и удар с бастун"}
{"url": "https://www.monitor.bg:443/bg/a/view/prostitutka-predizvika-verijna-katastrofa-155001", "text": "Проститутка предизвика верижна катастрофа на главен път Е-79 между Враца и Монтана. По обяд в събота в района на село Сумер водач на камион с ремарке с врачанска регистрация намалил рязко, за да отбие при жрицата. Изненадани от маневрата, пътуващите след него два ТИР-а се ударили, а във втория се нанизали два леки автомобила “Ауди” и “Рено Клио”.  Като видял какво се случва, виновният шофьор избягал от мястото с мръсна газ. Но един от колегите му успял да снима регистрацията на ремаркето на беглеца, която е ВР7336ЕА, съобщи агенция BulNews.  При инцидента няма пострадали, а щетите са минимални. Предишната вечер обаче ТИР с хасковска регистрация се обърна на  Е-79 между Мездра и Ботевград и шофьорът загина. Инцидентът е станал близо до село Ребърково. Когато спешните медици успели да стигнат до шофьора, той вече е бил починал. Загиналият е на 44 години от Димитровград. Човекът най-вероятно е получил инфаркт, докато е шофирал, но причините за смъртта му ще станат ясни след аутопсията на трупа му. Камионът е пътувал към Дунав мост 2, когато попадал в крайпътната канавка вдясно по посоката на движението и се преобърнал извън пътя. ", "date": "2019.01.19", "title": "Проститутка предизвика верижна катастрофа"}
{"url": "https://www.monitor.bg:443/bg/a/view/sin-v-aresta-za-smyrtta-na-majka-mu-155000", "text": "Мъж с психически отклонения от Враца е арестувал след като в семейния му дом е открит полуразложения труп на майка му. По сигнал на съседи униформени нахлули в жилището в петък след обяд и се натъкнали на зловещата находка. При огледа било установено, че възрастната жена е мъртва от дни. Когато видял полицейските служители, синът на покойницата се опитал да избяга, но бил заловен. Според съседи Влади редовно биел майка си. Двамата живеели без вода и в крайна мизерия, въпреки че порутената им къща е в идеалния център на града.", "date": "2019.01.19", "title": "Син в ареста за смъртта на майка му"}
{"url": "https://www.monitor.bg:443/bg/a/view/vandali-razbiha-6-avtomobila-v-sliven-154997", "text": "Половин дузина леки автомобили, паркирани по протежение на улица „Тодор Икономов“ в Сливен осъмнаха в събота с разбити задни стъкла, алармираха потърпевши. Половин дузина леки автомобили, паркирани по протежение на улица „Тодор Икономов“ в Сливен осъмнаха в събота с разбити задни стъкла, алармираха потърпевши. Вандалите са действали през нощта,използвали са чук или някакъв друг тежък предмет, защото няма камъни в купетата, обясняват собственици, които вече подали жалба в местното РУ „Полиция“. Униформените са направили огледи, издирват се охранителни камери в района, от чийто записи да бъдат установени евентуалните вандали. Десетки потребители на социалните мрежи изригнаха в недоволство, според повечето ставало дума за неколцина дрогирани хлапаци, които и друг път са изливали адреналина си по подобен начин. Образувани са досъдебни производства, няма връзка между притежателите на повредените возила, коментираха запознати.", "date": "2019.01.19", "title": "Вандали разбиха 6 автомобила в Сливен"}
{"url": "https://www.monitor.bg/bg/a/view/bylgarka-sred-zadyrjanite-za-finansirane-na-terorizym-155005", "text": "Шест души са с обвинения след вчерашната акция срещу финансиране на тероризъм, като сред тях има и българка. Един от обвиняемите е обявен за международно издирване. Група е действала от 2016 г. в България и косвено е осъществила финансиране на терористична организация, която действа на територията на друга държава, коментира пред БНТ говорителят на главния прокурор Румяна Арнаудова. \"Финансирането се е извършвало чрез небанкови финансови операции по метода хавала. Групата също така е закупувала леки автомобили от България и ги е транспортирала през Турция до територията на Сирия. Автомобилите са били предоставяни на членове на терористични организации\", обясни Арнаудова. Тя добави, че \"второто обвинение е за подготовка на терористични атаки в чужди държави. Петима от задържаните са сирийски граждани. В групата е замесена и българка, която живее в София. Групата е трансферирала към международни терористични организации през последните 4 години не по-малко от 25 милиона евро\". \"Също така са транспортирани не по-малко от 100 автомобила до сирийската граница. Подобна акция е прецедент за българските служби по мащаби и предмет на разследването. В операцията участват служби за сигурност и на други държави\", коментира говорителят на главния прокурор.  ", "date": "2019.01.19", "title": "Българка сред задържаните за финансиране на тероризъм"}
{"url": "https://www.monitor.bg:443/bg/a/view/rejat-letjashtite-profesori-za-akreditacija-na-vuzovete-154977", "text": "Един преподавател ще може да участва в акредитацията само на един университет. Това ще бъде предложено в промени в Закона за висше образование, обясни образователният министър Красимир Вълчев. Така се цели да бъде прекратена практиката с „летящите“ професори, които поддържат съществуването на едни и същи специалности в няколко университета. Поправките трябва да бъдат внесени и обсъдени в началото на февруари. Просветният министър обясни, че промените са във връзка с фрагментацията на системата и факта, че едни и същи преподаватели работят в няколко университета. Например студенти по право в СУ „Св. Климент Охридски“ и Великотърновския университет „Св. св. Кирил и Методий“, които са обучавани от едни и същи лектори, но те влияят за акредитационната оценка и на двата ВУЗ-а. В предвижданите промени ще бъде засегнат и периодът, в който се прави програмната акредитация на различните професионални направления. „Програмната акредитация трябва да се провежда по едно и също време, за да има съпоставимост“, обясни Вълчев. Така Към момента, когато получената при акредитацията оценка е „много добра“ или „добра“, се дава акредитация за срок от 6 години, а при „задоволителна“ оценка срокът на акредитацията е 3 години. Молба за нова пък се подава 12 месеца преди датата на изтичане на срока на предходна програмна акредитация. Вълчев уточни още, че програмната акредитация ще стане водеща, а институционална оценка ще бъде притеглена от нея. Ще бъдат очертани и - собственост и материално-техническа база, профили и акредитация на академичния състав, както и функционирането на вътрешната система за оценяване на качеството. Промени ще има и при комисията, която извършва акредитацията, като тя ще се прави от професионални образователни одитори. „Оценката е зависима от университетите, тъй като се прави от академични лица. Нямаме професионални одитори и оценители в комисиите“, коментира просветният министър. Затова комисиите, които извършват акредитация, трябва да имат поне един външен одитор. Вълчев обясни, че ще бъде направена и която да определя профилната и териториалната структура на висшето образование. В съответствие с нея ще се разкриват или не нови професионални направления. „Картата има за цел да се координират стратегиите на висшите училища“, каза още просветният министър. Той обясни, че тя е свързана и с мораториума за висшето образование. Още октомври Вълчев обяви, че той ще бъде внесен заедно с измененията на Закона за висшето образование и ще включва три основни ограничения – създаване на нови университети, преобразуването на колежи и откриването на нови специалности.", "date": "2019.01.19", "title": "Режат \"летящите\" професори за акредитация на вузовете"}
{"url": "https://www.monitor.bg:443/bg/a/view/bg-zvezdi-protjagat-ryka-na-deca-snimki-154972", "text": "Народът се вълнува колко скъпи коли карат известните личности, на коя екзотична дестинация хващат тен и кой дизайнер е сътворил дрехите им. Има обаче нещо много по-важно, което по-рядко хваща окото – зад какви каузи застават родните звезди. Без да афишират показно доброто си сърце, редица от популярните лица в България протягат ръка на нуждаещите се, а често става въпрос за деца. Напоследък може да се похвали с пица на свое име, а начинанието е с благотворителна цел. Известна верига пицарии кръсти най-новото си попълнение в менюто на звездата от медицинската драма „Откраднат живот“, а всеки 2 лв. от стойността й отиват в подкрепа на младежите в SOS детски селища България. Кампанията с пица „Наум“ ще продължи до края на януари, а лекарят на екран и в живота вече се срещна лично с тийнейджърите от SOS младежки дом „Мечтатели“. Той си поговори с тях за кариерното ориентиране, мотивацията и разпределението на времето между задачите. „Вярвам, че всеки млад човек има нужда от мотивация и подкрепа. Щастлив съм, че успях да се срещна с част от децата, за които SOS детски селища се грижат и се надявам срещата ни да е била толкова вдъхновяваща за тях, колкото беше за мен”, коментира екранният д-р Тасев. За две седмици време името на Наум предизвика 3000 поръчки и съответно 6000 лв. за добрата кауза. Тъй като вече носи българското в себе си, закусва с баница и заспива с мелодии на гайди, спокойно може да влезе в списъка ни. Актрисата, позната най вече със значката на детектив Кейт Бекет от сериала „Касъл“, посети малчуганите в SOS детско селище Трявна. Там красавицата със сръбско-хърватски корени вдигна своеобразна снимачна площадка и ентусиазира децата с кино уъркшоп. Оказа се, че самата тя е поела инициативата да протегне ръка към децата от приемните семейства в селището. „Идеята за събитието си беше нейна. Във всички страни, в които актрисата снима, подпомага деца в риск. Сега сама си е избрала Трявна“, разказа пред „Монитор“ Милена Парцунева от SOS детски селища България. Катич и част от екипа на сериала „Забравена“, чиито два сезона се снимаха у нас, прекараха няколко часа с новите си най-големи фенове. Те изнесоха уроци по актьорско майсторство и успяха да потопят децата в магията на киното, което предизвика истински фурор. Австралийският актьор Матю ле Невез („Нещото“), който се присъедини към каста на „Забравена“ за новите серии, също отправи ценни съвети към малчуганите. След това последваха уроци по сценичен грим и визуални ефекти – от татуировки и изкуствени белези до пълно преобразяване. На този етап всички момиченца изявили желание да станат актриси или гримьори, когато пораснат. Изненадата за момчетата не закъсня и Франсоа Кьотцер, който отговаря за каскадите в сериала, предложи професия и за тях. Заедно със своите колеги той прокара въжен тролей в селището, по който се спускаха децата. „Всички момчета пощуряха и сега искат да стават каскадьори“, сподели ни още Парцунева. Освен с незабравим спомен, Катич зарадва децата с подаръци - играчки, шалчета и шапки за всяко дете. Често звездите изразяват подкрепата си с песни. Наскоро се обявиха срещу агресията в училище и на улицата. Музикантите се присъединиха на драго сърце към инициативата на асоциация „Докосни дъгата“ и създадоха парчето „Агресия“ специално за проекта „Младите хора - Бъдещето на България - това сме ние“. Снимките към видеото се проведоха в столичното спортно училище “Ген. Владимир Стойчев”. Младежите, които се разписват с участие в клипа, са ученици в паралелките по джудо, гребане и волейбол към същото учебно заведение. Текстът и музиката на „Агресия“ са дело на самите Дичо, Теди, Руди, Дули, Муден и Кукушев. „Агресията е огромен проблем в нашето общество в момента. Уви, виждаме я всекидневно, но най-засегнати пряко и не пряко са децата, защото те усвояват модела на подражание и това, което се налага за мода, а именно грубост в език и действия, като проява на сила и надмощие над по-слабия. Децата са отражение на обществото ни. Ако искаме промяна, тя трябва да стартира от подрастващото поколение“, коментираха за „Монитор“ Теди Кацарова и Дичо. Дули пък ни разказа, че е щастлив от факта, че по време на снимките малчуганите са се обединили. „Действаха като отбор, независимо от ролята си, и това е всъщност идеята - без значение от различията им да се обединят.“, допълни той. Недоносените бебета и техните родители, това са които й дадоха сили и вдъхновение за най-новата й песен, малко преди самата тя да стане майка за пръв път. Премиерата на парчето „Герои“ се състоя на Богоявление, а певицата написа в социалните мрежи: „Избрах да ви представя \"Героите“ именно днес, защото е специален проект за мен, вдъхновен от силните, смели хора, без значение от възраст, пол и раса. Точно тези, които не се страхуват да се борят за своето бъдеще! Защото това сме ние – Героите на нашето време!“. Изпълнителката активно работи в помощ на недоносените дечица, като се включи и в кампанията на един от най-големите производители на пелени, който за пръв път тази година ще дари свои продукти на неонатологиите в цяла България. В социалните мрежи поп звездата публикува снимка на ръката си, в която държи именно такава миниатюрна пелена и предизвика истинска вълна от съпричастност към семействата, които преминават през трудности с родените си по-рано рожби. Под публикацията й стотици майки разказаха личните си истории с недоносените си деца, не всички от които имат щастлив край. Показаха и снимки на вече порасналите си наследници. Преди време Поли подпомогна и по-големи деца Двамата отправиха музикален поздрав към студентите от Софийския университет, като част от благотворително събитие на Студентски съвет под надслов „Купонясвай с кауза“. Това се случи по повод Деня на детето. Тогава малки и големи събраха средства за разширяване на единствения дневен център за деца с аутизъм, който отваря врати безвъзмездно. Победителят от последния сезон на „Фермата“ обаче не обича да се дава публичност на подобни каузи. „Не искам да говоря за благотворителност, защото това е много хубава дума, а се експлоатира неправилно. Не мисля, че това трябва да се афишира. Имаме много примери в България как пари могат да се ползват погрешно“, заяви пред „Монитор“ вокалистът на D2. „Ти избираш“ е инициатива на певеца и Националната асоциация за приемна грижа и има за цел да покаже, че подкрепата към децата, без значение от трудното им детство, може да доведе до реална промяна за бъдещето им. Джаз звездата със 100-каратова усмивка Хилда Казасян и футболната легенда Георги Иванов–Гонзо се включват в клипа на парчето. Главните герои обаче са Асен от Видин, Асен от Шумен и Доротея от Плевен, които живеят при приемни родители. Клипът разказва три паралелни истории – на бъдещ футболен шампион, на талантлив актьор и на малка певица. Преди време Ненчо обвърза и свой рожден ден с благородна кауза. Тогава той помоли близки и приятели да не го сюрпризират с подаръци, а с тяхната финансова стойност. Събраната сума бе дарена в помощ на деца, болни от муковисцидоза. Редом до най-успешния имитатор на премиера за каузата се застъпиха още Тереза Маринова, Белослава, Любо Киров, Орлин Павлов и други. Тяхната цел е създаването на медицински центрове, където да се лекува муковисцидозата. Миналия октомври също отпразнува рожден ден с добро начинание - да протегне ръка на болно дете. Певицата духна свещичките за 43-ата си година в компанията на около 100 гости. Тя обаче помолила предварително близките си да оставят предвидените за букети пари в кутия, като събраните в нея над 1000 лв. отидоха в помощ на болно дете. Това разказа пред „Монитор“ Кали и допълни: „Аз не обичам цветя, мога да се съглася само на една роза, примерно“. Месец по-късно чаровната брюнетка заедно със свой приятел дари сумата от 2700 лв. за лечението на онкоболно момиченце. За това съобщи тв и радиоводещият Ники Кънчев, който следи развитието на 6-годишната Виви от няколко месеца. „Понеже тя е скромна и никога няма сама да тръби, нека ви го кажа аз, защото искам да ставаме все повече и повече. Преди няколко дни тя ми се обади и потърси контакт с болната от рак Виви от квартал „Надежда“, сподели Кънчев в социалните мрежи. Изпълнителката на „Папая“ дори лично се срещнала с детето.", "date": "2019.01.19", "title": "БГ звезди протягат ръка на деца (СНИМКИ)"}
{"url": "https://www.monitor.bg:443/bg/a/view/novijat-mercedes-benz-cla-se-prevyrna-v-umalen-cls-154986", "text": "През последните няколко години германците от Mercedes-Benz умеят успешно да жонглират с буквите, формите и пропорциите. Доказателство за това са последните няколко модела на марката. През миналата година компанията представи елегантния седан с форма на купе с 4 врати CLS, а сега в Лас Вегас Mercedes-Benz показа новото поколение на компактния седан CLA, който изглежда като умалено копие на CLS. Новият модел е построен върху платформата MFA, на която е базирана и новата А-класа. Второто поколение на Mercedes-Benz CLA е пораснало на размери, а салонът му е станал по-просторен, особено в задната част. Новият модел е нараснал на дължина с 48 мм до 4688 мм, на широчина е увеличен с 53 мм до 1830 мм, а височината е намалена с 2 мм до 1439 мм. Междуосието е удължено с 30 мм до 2729 мм, което е позволило да се увеличи пространството в салона, най-вече за главите и краката на пътниците на задната седалка. Обемът на багажника е нараснал с 10 литра до 460 л. Второто поколение на Mercedes-Benz CLA смайва с отличната си аеродинамика, като коефициентът на въздушно съпротивление е едва 0,23. За това помагат специални плоски панели, поставени под дъното на автомобила, както и активните клапи в радиаторната решетка. Новото поколение на CLA е получило LED дневни светлини с формата на бумеранг. В профил прави впечатление наклонената линия на покрива, а спортните брони правят модела да изглежда най-емоционалният в своя клас. На разположение на водача е информационно-развлекателния комплекс MBUX, който за първи път беше внедрен в четвъртото поколение на А-класата. Изкуственият интелект на Mercedes-Benz може да се адаптира и с времето може да разбира дори сложни команди. Пред водача се намира голямо табло със 7-инчов цифров приборен панел, обединен със 7-инчов дисплей на информационно-развлекателната система. Новият Mercedes-Benz CLA е оборудван с функцията Interior Assistant, благодарение на която, с помощта на специални сензори, електрониката може да разпознава движенията на ръцете на водача и да включва допълнително осветление в салона. Системата ще работи само когато автомобилът не е в движение, така че да не отклонява вниманието на водача. Новият модел разполага с полуавтономна система за управление, заимствана от флагманската S-класа, която с помощта на камери сканира пътя на разстояние 500 метра пред колата и при необходимост може да задейства системата за екстремно спиране. Седанът е оборудван и със система за поддържане на лентата на движение, както и с адаптивен круиз контрол. Първоначално Mercedes-Benz представи версията CLA 250, оборудвана с 2,0-литров 4-цилиндров бензинов турбодвигател с мощност 225 к.с. и въртящ момент от 350 Нм. Двигателят предава тягата на предните колела чрез 7-степенна автоматична скоростна кутия с два съединителя 7G-DCT. За по-висок комфорт задното окачване е многораменно със стабилизираща щанга, а като опция се предлагат и адаптивни амортисьори. В Европа новият Mercedes-Benz CLA ще бъде показан на автомобилния салон в Женева в началото на март.", "date": "2019.01.19", "title": "Новият Mercedes-Benz CLA се превърна в умален CLS "}
{"url": "https://www.monitor.bg:443/bg/a/view/gripnata-vylna-v-stranata-se-nadiga-vse-po-visoko-epidemija-v-8-oblasti-154987", "text": "Грипната вълна у нас обхваща все повече области. Епидемия беше обявена вчера и в Смолян, учениците там ще бъдат в грипна ваканция до 23 януари. До момента грипна епидемия е обявена в областите Ямбол, Бургас, Стара Загора, Перник, Пазарджик, Шумен и Силистра. Пред епидемия e Русе. В 465 училища и детски градини са преустановени учебните занятия. Най-много училища затвориха врати в Бургаска област – 137. А по последни данни болните не намаляват, а се увеличават. Бургаска област беше от първите в страната с най-много болни от грип. Опашките пред кабинетите на личните лекари и пред дежурните кабинети в почивните дни, не намаляват. Втора седмица Бургас е в плен на грипа. Епидемиолозите отчитат, че пикът на заболяването е бил в началото на тази седмица, а броят на болните остава висок – най-много при малките деца.  Детските отделения на всички болници в града са препълнени с пациенти, хоспитализирани след усложнения. Отложени са и плановите операции в болниците.", "date": "2019.01.19", "title": "Грипната вълна в страната се надига все по-високо – епидемия в 8 области"}
{"url": "https://www.monitor.bg:443/bg/a/view/joana-bukovska-davidova-mojata-sila-e-v-svetlata-mi-strana-154980", "text": "Тепърва започвам изкачването на този връх, наречен моноспектакъл, разкрива в интервю за \"Монитор\" актрисата. - Зададох си въпроса от какво има нужда съвременната публика. Донякъде отговора ми го даде и Виолета Захариева от „Откраднат живот“: ако се отвориш истински към хората, до край – нещо, което за всеки човек е доста страшно и плашещо, защото ставаш уязвим чрез най-съкровените си споделяния, хората също се отварят към теб. И заедно спираме да се чувстваме толкова самотни в нещастието и тъгата си, докато всички и всичко около теб сякаш ти вменява, че това е само твой проблем и ти не трябва да занимаваш другите с него, че по някакъв начин ти сам си виновен и отговорен за онова, което ти се случва, и ти сам трябва да минеш през него, ако съумееш... Няма такова нещо! Споделянето отваря сетивата ти и тогава разбираш, че когато не си сам, можеш да преобърнеш света. Така е и със светлината в теб: всеки може да открие своята светлина и да я умножи, ако намери смелост да я изяви, за да зарази и озари и другите с нея. - В тази книга се срещнах с някого, с творец – актриса, с която се припокриваме изцяло в търсенията си за актьорството като мисия. Сложно съществуване е, когато актьорът реши да приеме толкова присърце професията си, че да живее и чужди животи. Тогава ти ставаш вместилище на повече от една съдба. Това те обогатява, но те и променя. След всеки изигран образ ти вече не си същият човек. А и чисто биографично имаме доста сходни неща, които са ни формирали като личности, без това да зависи нито от мен, нито от нея – неувереността, съмненията, чувството за вина, страховете от детството: ние по някакъв сходен начин сме наранени, „счупени“ като малки, макар и обстоятелствата да не са били напълно идентични. Това че актьорската професия може да се използва от актьора като вид персонален психоаналитик, мисля, че не е новина за никого... Когато четох книгата на Лив, аз припознах моите мисли толкова точно, мъдро и проникновено назовани, че си казах: ако някога трябва да разкажа за себе си, ще използвам нейните думи, защото никога не бих могла да изразя така лаконично, всеобхватно и достъпно какво ти коства да си актьор. Понякога се шегувам, че ако тя вече не беше на този свят, щях да съм сигурна, че сме се преродили една в друга. Искаме да споделяме и общуваме с публиката по един и същ начин. Ще бъде изключително преживяване за мен, ако някой ден се запозная с музата на Ингмар Бергман! - Изпратих на Лив моето CV и експликация на проекта на английски, както и моя шоурийл от филмите ми, за да се запознае тя с мен като актьор. Надявам се, след като прочете експозето за проекта „Променяне“, че ще пожелае да установим лична връзка и ще бъде достатъчно мотивирана и любопитна да дойде в България заради този спектакъл. Дано събудя любопитството й. Така е с големите величини в изкуството – трябва те да поискат да отделят от времето си, за да те видят. И аз я разбирам напълно за това, че държи да запази личния си периметър, защото, макар и да живея в малка България и изобщо да не говорим за нейната световна слава, знам какво е да не ти дават правото да имаш личен живот и собствен човешки периметър. Така че чакам търпеливо дали тя ще прояви интерес... - Тя ни даде на символична цена правата за драматизацията – поиска 500 евро, тъй като явно е наясно с конюнктурата на ценообразуването на билетите в България. По-скоро огромни бяха цифрите за авторските права на автентичните кадри от филмите на Ингмар Бергман „Персона“, „Срамът“ и „Лице срещу лице“ с Лив Улман, които използваме в спектакъла. Изключително благодарна съм на Шведското консулство у нас, в лицето на госпожа Зоя Паунова и специално на Нейно превъзходителство Луиз Бергхолм, която, освен че стана патрон на събитието, ни помогна да откупим част от тези сцени, 1 минута от които струва 600 евро. Това е непосилна цена за един независим частен проект, а кадрите бяха важни за представлението, в изграждането на различните светове на актрисата. Моята идея от самото отначало бе да се виждат реални сцени, които самата Лив е описала в книгата си. А това беше наистина непосилно голямо перо. Въпреки че ни намалиха цената наполовина, пак бяха много пари за нас, но Шведското консулство ни подкрепи, а останалата част намерихме от частни спонсори. - За мен настъпи онзи момент, в който актьорът разбира, че може сам да си бъде спаринг партньор. Когато си минал през толкова много различни роли, които са показали, че възможностите ти са много по-големи от онези, които си имал в началото на актьорската си кариера. Когато може да си в диалог със самия себе си, с всички демони, желания и страхове, които живеят в теб, когато приемеш и доброто, и злото в себе си. Когато си видял, че светът не е нито само черен, нито само бял, можеш да го представиш на публиката през различни призми – трябва само ти самият да си се определил като играч в живота на чия страна избираш да бъдеш. Всичко зависи от твоя избор. А когато на сцената ти си партньор на самия себе си, твоят единствен коректив е публиката. Усетиш ли, че тя ти връща топката, разбираш, че си на прав път. „Променяне“ е изцяло моя идея, като конструкция, драматизация, визуализация и т.н. – всичко това се роди в моите сънища на тема творчески търсения за диалог с публиката, факт. Но като актьор аз сега, с първите представления, навлязох в подножието и започвам покоряването на този връх, наречен моноспектакъл. Чак сега, при първите си срещи с публиката, откривам своите сладки актьорски моменти, за които дори не съм си давала сметка покрай това да бъда организатор, мениджър, продуцент и всичко останало по проекта.... Това изтощава и дори понякога е на път да те откаже, защото ти си актьор по призвание и професия, но в България си сам юнак на коня, а всички тези подготвителни и задължителни дейности всъщност са други професии, без които обаче твоята творческа изява е неосъществима и невъзможна... - Точно така. Както самата Лив Улман казва: ако ти спреш, значи си умрял, това е краят. Докато си жив, продължаваш да се променяш, дори и да не го осъзнаваш. Най-голямата константа в живота е, че няма константи, всичко се променя във всеки следващ момент. Хората обичат сигурността, статуквото, обичат да знаят какво ги очаква, но животът не е устроен така сам по себе си, той винаги е в процес на промяна. С този моноспектакъл променяме и възприятията на зрителите в театралната зала – той е микс между театър и кино на живо. Експериментът в проекта ни „Променяне“ превръща включените телефони от наш враг в съдружник в театралния спектакъл. Общото впечатление днес е, че всеки си е самодостатъчен в компанията на телефона си, а в театралната зала ние разрушаваме и променяме дори това усещане и накрая телефоните са инструмент за консолидация на цялата публика, но няма да издаваме как. - Търсех друга, светла енергия, в която да се потопя, която да ми върне светлината в моя личен живот и да излекува моята душа, защото когато играя тъмни и мрачни образи като персонажи, а за мен Виолета е избрала да е такава в своето пътешествие през живота, тяхното световъзприятие ме прави по-тъжен човек – мен самата като Йоана. Винаги съм чувствала, че моята сила е в светлата ми страна. Много малко такива героини съм изиграла, все съм била „кучките“, разкрепостените, коравосърдечните, манипулаторките, по-тежките характери, подвластни по-скоро на тъмнината в живота. Бих искала да има повече посланици на светлината като Лив Улман. Хората имат нужда да вярват в нещо светло, да усещат, че животът им тук и сега има смисъл и той не е свързан и осмислен само чрез материалните неща. По-важни са тези, невидимите, а промяната може да настане за всички, само ако всеки един от нас персонално повярва в нея. - Мартин Балкански, един от операторите в „Откраднат живот“, засне моята киночаст в „Променяне“. Режисьорът Павел Веснаков, с когото по стечение на обстоятелствата направих най-силните си серии и сцени като Виолета Захариева, ме покани в минисериала на БНТ „Денят на бащата“, който тръгва през февруари. Там съм в малка, но много различна от Виолета роля. През лятото на 2018 г. отново с него заснехме и драматичната късометражка „Химера“ – проект на „Пловдив 2019“ от 7 кратки филма със сюжети от града. А веднага след „Променяне“ тройка добре познати от „Откраднат живот“ лица – Димо Алексиев, Емил Марков и моя милост, започнахме репетиции в една прекрасна френска комедия – „Истински лъжи“. Комедиите са моят начин да балансирам мрачните енергии, в които потъвам с повечето си героини. Премиерата ще е на 27 февруари в „Сълза и смях“. ВИЗИТКА * Родена е на 8 април 1977 г. в Габрово * Завършила е ІХ френска гимназия „Алфонс дьо Ламартин“ в София, а след това НАТФИЗ в класа на проф. Снежина Танковска и доц. Андрей Баташов * Преди 18 години дебютира като професионална актриса на сцената в Театър 199 като Хелена в „Есенна соната“ на Бергман под режисурата на Младен Киселов – роля, за която е номинирана за награда „Аскеер 2001“ * Близо 15 години е в трупата на Театър „Българска армия“, където изгражда десетки силни образи, а от няколко сезона е актриса на свободна практика. В момента участва в спектаклите „Поручик Бенц“, „Г-ца Юлия“, „Симулатор за чифтосване“, „7 дни от живота на Симон Лаброс“, „Чиста къща“, „Модерато кантабиле“, „Амок“, „Мъжете предпочитат да излъжат“ * Сред популярните български филми и сериали, в които е снимала, са „Приятелите на Емилия“, „Пансион за кучета“, „Най-важните неща“, „Моето мъничко нищо“, „Шивачки“, „Малки разговори“, „Военен кореспондент“, „Дунав мост“, “Отвъд чертата“, „Патриархат“, „Под прикритие“, „Откраднат живот“ * Преди дни в Нов театър – НДК, излезе първият й моноспектакъл „Променяне“ по автобиографичната книга на норвежката актриса Лив Улман. Проектът на общинска фондация „Пловдив 2019 – Европейска столица на културата“ е подкрепен от Министерство на културата * Йоана Буковска-Давидова е омъжена и има близнаци на 6 години и половина – Вера и Любомир", "date": "2019.01.19", "title": "Йоана Буковска-Давидова: Моята сила е в светлата ми страна"}
{"url": "https://www.monitor.bg:443/bg/a/view/100-kila-chovek-na-ime-javor-154871", "text": "За 100 Кила има един безспорен факт – той е съвършеното чувство за хумор. Мозъкът му вибрира на вълна забавление без значение дали срещу него стои непознат или приятел от детинство. В компанията му гарантирано ще се смеете, докато не ви досрамее колко сте гръмогласни. Мозъкът му е бръснач, реакцията му е мълниеносна и може да обърне всичко във виц. Явор Янакиев е от онези ценни хора, които е здравословно да познаваш. Преди време мой много близък приятел ми разказа случка с него. Двамата бяха съседи. В блока им спрял токът и моят приятел нямало как да си изкара колата от гаража, който е с електрическа врата, а трябвало спешно да пътува. Килата видял ситуацията. Подвикнал му и просто му хвърли ключовете от неговия автомобил, който бил спряна отпред. Тази история завинаги го промени в очите ми. Да, той е и всичко останало, което се вижда на повърхността – хитмейкър, бохем с охолен живот и големи ланци, и малко несериозен. Бил е беден, отраснал е по калните улици на Аспарухово, но е стигнал до върха. Между всичко това обаче той е построил вътре в себе си стойностен човек, които работи като луд денонощно, бута напред нещата си и не си оставя магарето в калта. В интерес на истината го открих в един от малкото моменти, в които въпросното магаре си почива, а той си е подарил заслужена почивка в екзотичен Тайланд. Дестинация напълно в стила му, а? Гали тигри, обикаля по храмове... за другото не знаем. Променил е начина си на живот и обръща особено внимание на здравето, спокойствието и добрата храна. „Криввал съм яко в годините. Не бях разбрал правилно някои неща и отговорности, който публичните личност имат спрямо обществото. Пробвал съм наркотици, пиех по две шишета „Джак Даниелс“, хранех се като прасе, без да разбирам лошотията на захарта и останалите гадости, които широките мрежи ни предлагат. Но се върнах в правилния път заради любовта към близките и най вече към живота и моите почитатели. Искам да съм колкото се може по-дълго пред техните очи и с времето разбрах, че а именно здравето и дълголетието, както и да съм в час със заобикаляща ме среда“. Не сте очаквали да чуете това от него, нали? Да, но го чухте и то е негово верую не от вчера. Може би феновете му подозират за тази промяна в 100 Кила особено, след като започна да пуска в профилите си в социалните мрежи възмутени постове как има E220 например в сушените кайсии. Не е станал по-праведен от Господ обаче, не се притеснявайте. Продължава да инвестира парите си в глезотии като поръчковите костюми и бързите автомобили - „обожавам коли с над 500 коня“. Но доста е изменил мнението си за финикийските знаци. „Умните глави са го казали - повече пари значи повече проблеми. За мен самият не е ясно още, защото не се имам за богат. За мен богат значи здрав. Не може да се каже, че съм и звезда, след като се боря с живота като всички останали. Парите са отговорности - отговорност да ги спечелиш и заслужиш, отговорност е и да ги задържиш“, казва момчето, което не си позволява да забрави бедното си детство. Днес мечтае да е здрав и да има повече време за близките си, но както обяснява тези екзистенциални истини бързичко осъзнава, че разговорът става много сериозен и ето го! - чувството му за хумор: „И един скромен частен самолет, с който да пътувам по света. Даже съм си харесал и модел, който на изплащане за 10 години ще ми дойде тамън. Без да знам още каква му е поддръжката обаче“. Гръмовен смях! Само бъдещето ще покаже става ли от Явор авиатор. Ученик обаче със сигурност става. Поне сега. Като дете, когато му е било времето, хич не му е прилягало да търка чина. Гонен е от 12 училища. В пети клас трябваше да повторя, защото съм бил имал слаб успех. За да не ми се присмивали, ми смениха и училището, което пък ме отведе при едни от големите ми приятели в живота и до днес“, спомня си Явор. Наскоро обаче отново хвана учебниците, за да си завърши образованието. „Успях да изляза от калните аспарухови улици и да стигна до 5 пъти „Рапър на годината“, до записи с Нели Рангелова, „Ъпсурт“, Гудслав, Лора Караджова, Маги Джанаварова, Цвети Янева, Рик Рос, УОШ МС и кой ли още не. Не може да се имаш за голяма работа, а училището да те победи. Стори ми се и адски важно да дам пример на всички, които са тръгнали по този път - не просто да ходиш, а да учиш здраво. Учете, приятели, и обръщайте внимание на занаятите, които ще ви отведат до това да бъдете сами шефове на себе си. Ставайте зъболекари, зъботехници, златари, програмисти, лекари, фризьори, готвачи - все неща, които можете да работите по целия свят“, не можеш да го прекъснеш, толкова пламенно се опитва да амбицира всички кривнали. Затова и разказа как е минавал един негов ден като дете. „Денят започваше в 7:36 ч. Отивах на плаж до към 17 ч, където срещах цялата аспаруховска бригада и по цял ден бушувахме по бреговете. След това се прибирах, мечтаейки за пържени кюфтенца с картофки и купичка тараторче, които да ми минат през тялото и да заспа за половин час, за да мога после да изляза да играя един мач или на „Ура ура“. Накрая да седна при по-големите и да ги слушам за какво си приказват до към 11 ч, след което направо се размазвах вкъщи на леглото с пружина и удрях една глава до сутринта, когато всичко започваше наново“. Това чудно детско ежедневие край морето обаче отдавна е минало. Днес в деня на порасналия Явор няма шляене, а само в „15 часа плътно бачкане като имам един час за себе си“. Често се налага да се качи на колата и да мине 500-600 км по българските магистрали, описани от него така, че ми се изчерви клавиатурата да го цитирам. Оставил е и любимия футбол, който освен по улиците е тренирал и 8 години в „Спартак“ Варна. „Но спортът в България е толкова смешен, че освен за здраве няма смисъл да очакваш нищо от него“, казва Килата. Посветил се е само на музиката, въпреки че да се занимавам. Музикантите и артистите у нас умират като бълхи и няма кой дори да им поръча ковчега и да им плати гробното място. Да не говоря, че законите и културата са ни такива, че никой не ни купува дисковете легално, а ги теглят от интернет. Сега извадих албум “Това, че нямаш, не означава, че не може да бъдеш“ - 25 песни, от които няма нито една слаба. Продали сме 180 диска! Благодаря на всички, които държат да го имат. Няма да мога да си избия инвестицията с две години яка работа обаче. Ето ти причина да спра! Но не мога. Обичам това, което правя, и то силно“, пали се като факла Килата. Не крие, че горещата му кръв е ромска, дори често си прави шеги за етноса си. „Няма проблем с това. Аз съм българин – млад, горд и пробивен. Шегувам се, защото се приемам като човек от планетата Земя. Здрав съм, разсъждавам, общителен съм и адски пробивен. Не можеш да слагаш етикет на хората, защото етносът е нещо съвсем нищожно на тази планета“, категоричен е рапърът, който за шеста година е номиниран за най-добър изпълнител в стила си и се надява отново да грабне статуетката, за да изпее с гордост парчето си „Аз съм 6“. „Това ще е моето малко пророчество“, надява се той и се подготвя за церемонията, която е на 7 февруари. А след това ще се откаже да участва повече. В личен план също си е построил малък, частен оазис. Намерил е жена, която обича и може би затова я крие толкова осторожно. „Надявам се да й покажа колко много държа на нея и да я карам да се чувства кралица всеки ден до мен“, е единственото, което загатва Килата.", "date": "2019.01.19", "title": "100 кила човек на име Явор"}
{"url": "https://www.monitor.bg:443/bg/a/view/smyrtonosen-vzriv-na-petroloprovod-v-meksiko-154988", "text": "Най-малко 66 души загинаха, а 71 бяха ранени при експлозия и последвал пожар на нефтопровод в централния мексикански щат Идалго. Местни медии съобщават, че стотици души се събрали при нефтопровода при Тлахуелилпан, на 85 км северно от столицата Мексико, след като той бил пробит, за да източват петрол с кофи. Причината за експлозията се разследва. Държавната петролна компания Пемекс съобщи, че нефтопроводът е бил незаконно пробит. По някои оценки миналата година Пемекс е загубила около 3,1 млрд. долара заради кражби на петрол от престъпни групировки и корумпирани служители.", "date": "2019.01.19", "title": "Смъртоносен взрив на петролопровод в Мексико "}
{"url": "https://www.monitor.bg:443/bg/a/view/opasno-mrysen-vyzduh-v-mnogo-gradove-na-stranata-154992", "text": "Мръсният въздух ще се задържи и над по-голямата част от странатаи в събота. Сутринта станциите измериха превишени концентрации на фини прахови частици в 12 града у нас, съобщи Нова телевизия. В София стойностите са средно три пъти над допустимото. Такова е замърсяването и в Благоевград, а в Пловдив и Русе - два пъти над допустимите среднодневни концентрации. Леко раздвижване на атмосферата се очаква в следобедните часове, но то ще засегне предимно Североизточна България. По-осезаем ще бъде вятърът при преминаването на поредния средиземноморски циклон в средата на следващата седмица.", "date": "2019.01.19", "title": "Опасно мръсен въздух в много градове на страната"}
{"url": "https://www.monitor.bg:443/bg/a/view/sedmichen-horoskop-za-19-25-januari-154989", "text": "19-и е ден за лични и приятелски срещи, но от ранния следобед до неделя следобед не се препоръчват важни начинания. Възможни са  изкушения, които ще се отразят пагубно на досегашните ви връзки. Змеят на желанията трудно се контролира. Родените в края на зодията ще имат проблеми и неочаквани обрати в отношенията. Приберете се навреме в неделния ден. На 21-и е пълнолуние, което ще бъде придружено от лунно затъмнение в първите градуси на Лъва. Поне до обед не предприемайте нищо важно. Родените около 6 април са в рискова ситуация. Марс е точно върху Слънцето ви в пречупващ аспект със Сатурн. На 22-и се препоръчва повече активност. Родените във втората декада може да станат обект на  благотворителни прояви. Нещо, което отдавна сте искали ще получите безплатно или на ниска цена. Не се страхувайте да почукате на вратата на тези, които може да ви окажат подкрепа. Това е може би най-силният ви ден за периода. На 23-и до обед молбите ви ще намерят отзвук, но до вечерта една врата ще се затвори и ще срещнете ледено сърце, ако сте закъснели да изпълните нечия молба. На 24-и не поемайте странични ангажименти и не подписвайте нови договори. Лесно ще попаднете в мрежи за наивници. На 25-и на пътя ви ще има заложени прегради, които ще ви задържат временно, но няма да ви спрат да се стремите към нещо голямо. Предстоят дни на важни битки. 19-и е благоприятен ден за приятелски сбирки, за среща с екипа или групата ви по интереси. Не отсъствайте от местата, където се събират ваши съмишленици. Вечерта се приберете навреме и ограничете контактите с потенциално опасни хора. На 20-и по възможност си останете у дома, не участвайте в екстремни спортове и състезания. Малко преди зазоряване на 21-и предстои пълнолуние придружено от лунно затъмнение, което ще засегне неблагоприятно родените в първата декада. Съветът е да ограничите изявите и да не предприемате нищо екстремно. В този ден не се препоръчва да се прави какъвто и да било избор. Всичко да се дели по равно. На 22-и е добре да се включите в благотворителни инициативи. Ще получите вест, за която ще почерпите, но нещата няма да се развият бързо. На 23-и маските падат. Лесно ще се ориентирате и ще избегнете опасни положения на измами и лъжи. Внимателно преценявайте всеки ход. Може да ви предложат изгодна работа и поръчка. В този ден се получава по заслуги, така че ще проверите кой и до колко ви цени и уважава. На 24-и няма равностойност в отношенията, печели по-хитрият и информираният и този който няма скрупули. Работете на свой терен, не се обвързвайте със странични договори. В петък с лекота ще преодолеете преградите наоколо и вътре в себе си и ще постигнете много. В събота си уредете срещи до обед. Влезете в нова среда или в нова група по интереси. Запишете се за тренировки или за нов информационен курс. Ще се правят рокади, които ще освобождават желаните от вас позиции. От 20-и Слънцето вече ще ви гледа в брилянтен аспект от знака на Водолея. До обед апетитите са огромни, може да влезете в конфликт с близък. Не разпределяйте сфери на влияние и отговорности. На 21-и ще разберете как точно стоят нещата в работата ви. Ясно ще си проличи кой е с вас и кой работи против интересите ви. Този ден е свързан с генералните реформи. Изхвърлете вредните и некадърни хора от обкръжението си. Не страдайте от скрупули, ако искате да водите честна игра и политика и да не изпадате в зависимости. В понеделник природата се стреми да запази статуквото на пълнолунието, което ще бъде придружено от лунно затъмнение. Денят е опасен за провеждане на митинги и демонстрации на сила. Една ситуация може да излезе от контрол. 22-и е благоприятен за подписване на нов договор при добри условия. Ще ви предлагат намаления и екстри при сделки. На 22-23-и да бъдат особено внимателни родените около 5-15 юни. Каквото загубите трудно ще възстановите. Не теглете кредити. От 24-и бизнесът ви потръгва, Меркурий вече ви гледа в брилянтен аспект от Водолея. Актвизирайте се в търговските дела на 25-и. През уикенда Луната е във вашия знак образувайки тежки и кармични аспекти. За родените във втората декада проблемите ще са повече. Вероятни са травмиращи ситуации. Спазвайте инструкциите за работа, не започвайте ремонти. Не приемайте да замествате колега или да се нагърбвате с несвойствена работа. Апетитите се изострят, лесно може да влезете в скандали и конфликти, които ще се разрастват и може да наклонят везните в неблагоприятна за вас и бъдещето ви посока. Малко преди изгрев Слънце на 21-и предстои пълнолуние с лунно затъмнение засягащо повече страните от североизточна Азия, където напират конфликти и важни личности може да излязат от контрол. На нашето ниво това е ден, в който трябва да сме пределно балансирани в думи и дела. На 22-и е добре за старт на нови дейности и работни програми. Може да опитате нещо ново встрани от основната ви дейност и работа. Кандидатствайте по спонсорски и европейски проекти. На 23-и предстои преобразяване, възможност да се видят нещата от различна гледна точка и да се предприемат изпреварващи действия. На 24-и лесно може да бъдем оплетени в мрежи за наивници. Не се подвеждайте от реклами и опити за манипулация. На 25-и ще преодолеете всяка преграда. Бизнесът ви се отпушва, целта е лесно достижима. Вечерта си поръчайте сън-прогноза. Един рисков съботен ден за родените в първите дни на зодията. Слънце и Уран образуват кармичен кръст с вашето Слънце. Може да попаднете в неприятна ситуация и да претърпите вреди. Внимавайте с техника и транспорт, спазвайте условията за безопасност и не влизайте в конфликти. Предстоят три дни до пълнолунието в Лъв, които ще са доста напрегнати и неблагоприятни за всякакъв вид дейности и начинания. Пълнолунието на 21-и ще бъде придружено от лунно затъмнение, което ще се отрази негативно повече на жените и може да провокира тълпите към агресивни действия. Ако не е наложително отложете пътуванията през уикенда. За понеделник не планирайте активни мероприятия и най-важното не се карайте с никого. На 22-и с лекота ще получите пари и придобивки, ще може да разчитате на спонсорски програми и проблемите ви бързо ще се уредят. В тези дни е добре да се кандидатства за стипендии, да се правят осигуровки и застраховки. На 23-и ще разберете истинските замисли на някой, който до момента ви е заблуждавал. Маските падат, реалностите се виждат. От 24-и Меркурий ще ви гледа в опозиция от Водолей. Конкурентите се събират в колективен отпор срещу личните ви интереси. В петък може да преодолеете всякакви бариери и да вдигнете нивото като влезете в перспективна среда. Важното за събота свършете до обед, след това до неделя на обед ограничете контактите и увеличете самоконтрола. Отварят се зверски апетити, може да възникнат скандали и спорове по незначителни поводи. Да не се влиза в конфликт с роднини по наследствени и имотни въпроси. На никаква цена не предизвиквайте скандали на 21-и. Преди изгрева на този ден ще се наблюдава пълнолуние с лунно затъмнение, но не и от нашите географски ширини. Това е момент, в който страда женското начало, децата и жените. Не е изключено да има и тенденция към природни катаклизми там, където мине сянката на затъмнението. Но и при нас може да се усети напрежение и да се организират протести. В тези дни лесно се подпалват конфликти, поради пречупващия аспект на Марс и  Сатурн от една страна и на Слънце и Уран от друга. Не предизвиквайте никого и не предприемайте нищо амбициозно до петък. На 22-и ще ви отнемат едно предимство, но друго ще ви дадат. Все пак ще се почувствате измамени в очакванията. На 23-и всичко да се проверява. На 24-и не се обвързвайте с никого на никаква цена. Не сключвайте договори и брак. На 25-и ще намерите спасителния вариант и ще успеете. В този ден преградите лесно се преодоляват, но е важно да се концентрирате върху една цел и като я постигнете тогава да гоните друга. Вечерта си поръчайте сън.  Първите три дни на периода са критични и рискови. В хороскопа ви действат агресивни и провокиращи сили. Добре е в почивните дни да си останете у дома, да не предприемате екстремни излети в планината, да не участвате в рискови прояви и състезания. От една накриво казана дума може да пламнат свещени войни и да се изпокарате с близки и роднини. Не поемайте извънредна работа. Останете си в тесен семеен кръг. Не правете ремонти и поправки, от които не разбирате. На 21-и нищо да не се дели, да не се влиза в препирни и да не се нарушава спокойствието в работата и в личните дела. Природата се стреми да запази статуквото на пълнолунието. 22-и ще ви донесе шанс и предимство, ако кандидатствате за стипендии, за някакъв прием за учене или работа и за участие в състезателни програми. 23-и е денят на преображението, в който много неща може да се променят. Ще разберете скривани от вас тайни. Този ден сваля маските и прекратява един маскарад, в който може би само вие сте били без маска. На 24-и да не се подписват нови договори. Най-лошият ден в месеца за обвързване в каквато и да било посока. На 25-и Луната влиза във Везни. До вечерта ще преодолеете поне едно препятствие и ще постигнете важна цел. Няма да мине без сблъсъци на интереси. Този ден е даден за духовно израстване, за победа над себе си и слабостите ви. До събота на обед имате много посоки на избор, срещите ви ще са важни за бъдещето, разговорите ще обединяват пари, ресурси и интереси за едно ново начало в личен и бизнес план. Искайте и ще ви се даде. След 15 ч. навлизаме в деня на крокодила, апетитите се разрастват до недопустими граници, разпростирате волята си над тези, които не могат да се защитават в момента. Внимавайте да не предизвикате неприятни последици. До неделя на обед скандалите са лош знак и ще повлияят на отношенията с близки и любими. До вечерта настъпва успокоение. В понеделник до обед опитайте да се разберете с всеки, направете компромиси. Интересите ви ще се сбъркат с тези на силните на деня. Слънцето вече ви гледа в пречупващ аспект от знака на Водолея, така че известна част от амбициите ви може да бъдат пречупени и да не намерят почва за развитие. На 22-и нека не ви напуска чувството за мярка в приказки, действия и употребата на всякакви стимуланти и алкохол. Ако загубите присъствие на духа ще си имате неприятности и на работното място. Не влизайте в конфронтация с шефовете. На 23-и ще имате повод да разберете кои са истинските ви приятели и какво наистина се случва в отношенията ви. На 24-и не подписвайте важни договори. Отложеното за петък ще ви донесе повече шансове, възможности и предимства. Навлизате в силен и стабилизиращ период. В събота още от сутринта уредете срещи и разговори, които ще помогнат да влезете в нова среда, да започнете нова лична програма за професионално и духовно усъвършестване. Срещите ви ще осигурят и нужната база за бъдещото развитие. От обед до неделя на обед апетитите се огромни. По-силният ще налага волята си, интересите ви ще се сблъскат челно с тези на силни врагове и опоненти. Неделната вечер носи успокоение на духовете и дава възможност за трезва оценка на реалностите. До понеделник до обед природата се стреми да запази равновесието, така че постарайте се и вие да балансирате отношенията с партньори. На 22-и е точният съвпад на Венера и Юпитер във вашия знак, а този аспект ще донесе предимства и шанс за спонсорство за родените около 3-15 декември. Включете се в благотворителни проекти и мисии и така ще станете обект на благотворителност. Може да разберете, че печелите стипендии и конкурси. По някакъв начин имате шанс да влезете в мечтаната от вас среда. Но да не забравяме, че на 21-и е пълнолуние придружено с лунно затъмнение, което може да се отрази негативно на емоционалното и материално състояние на много хора. В тези дни за един ще има сватба, а за друг брадва. 23-и е денят ви на изпитания и кризи. На 24-и ближете рани, но на 25-и ще имате голям шанс. Вратите се отварят. Бъдете много внимателни през уикенда. Луната ще ви гледа в опозиция, образувайки кармичен кръст с планетите от Козирог и Овен. Може да влезете в конфликт. Ограничете публичните изяви и екстремните спортни прояви. Стойте мирни. На 19-и не влизайте в разправии, които в неделя може да прераснат в открити конфликти принуждаващи някой да се изнесе от дома или да прекрати общия бизнес. На 20-и Слънцето напуска вашия знак, а Сатурн от Козирог сключва точна квадратура с Марс от Овен. Този аспект може да скара бащи и синове, да прекрати отношения, да създаде условия за конфликти в страната и да обърка плановете на много хора. Спрете агресията, не водете преговори и не поставяйте ултиматуми. На 22-и ще получите вест, която ще реши проблема дори и частично, но духовете ще започнат да се успокояват. На 23-и ще разберете кой ви мъти водата. На 24-и опитайте да се отървете от зависимости, а не да влизате в нови. Внимавайте с алкохола и стимулантите. В този ден се залагат капани за наивници. Може би и вие ще заложите своя, но е вероятно сами да паднете в него. На 25-и ще срещате прегради на всяка крачка, но не бива да се отказвате. Съветът е да се концентрирате върху важните цели и след като ги постигнете да се насочите към второстепенните. Вечерта си поръчайте сън. Неблагоприятно за лечение при биоенерготерапевт. До 15 ч. на 19-и осъществете контакти и проведете  разговори с хората, с които възнамерявате да работите съвместно. Време е да обсъдите общите проекти, действия и бизнес начинания. Тръбачът съдба ни събира под знамената на личната ни активност. След това до неделя на обед се покрийте, не влизайте в преговори и не се поддавайте на провокации. Някой ще търси повод за конфликт или ще ви настъпи по мазола на личния ви интерес. Родените в последните дни на Козирога и в първите дни на Водолея може да изживеят тежки моменти в отношенията си в тази съботна вечер. На 20-и в 09 ч. 01 мин. по Гринуич Слънцето навлиза във Водолей. Гответе се да почерпите. На 21-и Луната навлиза в знака на опозицията ви Лъва. Предстои пълнолуние придружено с лунно затъмнение, което ще се отрази особено тежко на родените в първата декада на Водолея и на Лъва. Не влизайте в разправии с близките си Лъвове и с шефовете. На 22-и контролирайте максимално емоциите. Десет пъти премерете и претеглете думите си преди да отрежете или да прекратите отношения. Включете се в благотворителни програми. 23-и е ден свързан с преобразяването. Изчезват розовите краски, реалността ни удря плесник. Всичко, което ви кажат и предложат на 24-и ще е капан. Не взимайте прибързани решения. Отложете важното за петък. Всичко предприето в събота до 15 ч. ще ви носи късмет, щастие и предимства. Такива благоприятни моменти може да чакате цял месец. Препоръчва се умерено физическо натоварване. Привлечете нови хора и се опитайте да влезете в нова среда. Всяка среща ще е от значение. Не употребявайте силни парфюми, сетивата са изострени, може да отблъснете вместо да привлечете. Тази вечер проявявате не само воля но и инат. Не се карайте с никого. До неделя на обед не издигайте невъзможни за другите претенции. Вероятни са опасни рикошети. Ще сънувате пророчески сън в нощта срещу понеделник и той ще е отражение на проблемите, които трябва да се решат. На 20-и Слънцето навлиза във Водолей, а вие навлизате в сатурнова дупка. Може би първите ви неприятности и изпитания ще са на 24-и, когато може да влезете в зарибяващи отношения, ако се доверите на измамници и на нелоялната реклама. На 22-и направете дарение, включете се в спонсорска акция. Жестовете ще ви се върнат може би още в петък. Родените около 5 март да мислят повече за другите и да се опитат да вземат участие в някаква мисия с цел подобряване на ситуацията около тях. На 23-и ще ви се изяснят много неща, които до момента някой е крил от вас. Но и вашите лъжи ще лъснат. Така на 24-и ще си понесете последствията. На 25-и рушите прегради и тръгвате по нов път. ", "date": "2019.01.19", "title": "Седмичен хороскоп за 19-25 януари"}
{"url": "https://www.monitor.bg:443/bg/a/view/emanuel-makron-prozrja-istinskata-nespravedlivost-154991", "text": "Истинската несправедливост не е, че един печели повече от друг, защото това зависи и от житейски избори, а че нямаме еднакъв шанс за успех в различни семейства или на различни места, заяви президентът Еманюел Макрон пред кметове на населени места от Южна Франция, предаде АФП. В дълга пледоария в подкрепа на политиката си, след като изслуша въпросите на кметовете в продължение на 2 часа и 40 минути, френският президент обобщи своята икономическа и социална визия, по-специално във връзка с критиките за премахването на данъка върху имуществото на най-богатите. \"Ако един човек печели повече от друг, зависи дали работи повече, дали си е поставил за цел в живота да печели пари или да създава предприятия. Може би друг човек пък е решил да има друг семеен баланс или да прекарва по-малко време на работа, или се представя по-слабо в учебния процес, и това се случва\", каза Макрон. \"В тази френска страст към данъчната политика не се говори достатъчно за неравенствата в съдбите\", подчерта той. \"Истинското неравенство е, че при еднакъв талант, еднаква мотивация, две френски деца няма да имат еднакъв шанс за успех в различни семейства или на различни места. От това би трябвало да се възмущаваме. Истинската тема за намаляване на тези неравенства е училището и работата\", каза Макрон. Той също така защити решенията си в икономическата и социалната област, от премахването на данъка за най-богатите до понижаването на помощите за жилищно настаняване. \"С възстановяване на данъка върху имуществото на най-богатите и с референдум на гражданска инициатива няма да се реши проблемът с масовата безработица\", заяви Макрон.", "date": "2019.01.19", "title": "Еманюел Макрон прозря истинската несправедливост"}
{"url": "https://www.monitor.bg:443/bg/a/view/ivanka-trymp-shte-izravnjava-polovete-v-g-7-154990", "text": "Франция, която тази година е председател на Г-7, съобщи, че е предложила на дъщерята на американския президент Иванка Тръмп да стане член на консултативния съвет за равенство на половете към този клуб на богатите страни, предаде АФП. Тя е силен глас за равенството на половете, заяви във Вашингтон френският държавен секретар за равенството между жените и мъжете Марлен Шиапа. Шиапа се е срещнала в четвъртък с началника на канцеларията на Иванка Тръмп, за да му предаде това предложение. Тя изтъкна борбата на Иванка Тръмп за отпуск по майчинство и за икономическа еманципация на жените. На срещата на върха на Г-7 в Канада през юни м.г. Доналд Тръмп закъсня с четвърт час за заседанието на консултативния съвет за равенство на половете. В обстановка на напрежение около търговските мита САЩ след това оттеглиха подкрепата си за заключителната декларация на Г-7, която включваше и текст за правата на жените. Вашингтон не се включи и в инвестиция от близо 3 милиарда долара в подкрепа на образованието на жени и момичета в уязвимо положение. Франция е издигнала борбата с неравенствата в приоритет на своето председателство на Г-7 и се надява да върне САЩ на масата за преговори.", "date": "2019.01.19", "title": "Иванка Тръмп ще изравнява половете в Г-7"}
