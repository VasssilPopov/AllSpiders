{"url": "https://www.monitor.bg/bg/a/view/hranite-skochiha-s-5-na-sto-za-sedmica-po-tyrjishtata-186941", "text": "С близо 5 на сто скочиха цените на едро на хранителните продукти по тържищата през изминалата седмица. От зеленчуците най-много са поскъпнали оранжерийните краставици, при плодовете най-много са нараснали цените на лимоните, а при млечните, месните и другите храни цените на яйцата и брашното тип 500 отчитат най-голямо увеличение. Това показват данни за динамиката на цените на едро от Държавната комисия по стоковите боси и тържищата (ДКСБТ). В периода 20 - 24 януари цените на едро на продуктите за класическата шопска салата (домати, краставици, лук, сирене и олио) са поскъпнали общо с 3.12%, най-вече заради На седмична база висок ръст отчита също зрелият кромид лук (+3.6% до 0.86 лв./кг), чесънът (+2.9% до 3.60 лв./кг) и червеният пипер от внос (+0.7% до 3.02 лв./кг). Най-много е поевтиняло зелето (-10.9% до 0.49 лв./кг), следвано от картофите (-4.0% до 0.72 лв./кг), оранжерийните домати (-3.0% до 2.60 лв./кг) и морковите (-2.9% до 0.68 лв./кг). При плодовете ДКСБТ отчита поскъпване само при лимоните (+4.3% до 2.16 лв./кг), а най-много са поевтинели ябълките (-8.4% до 1.09 лв./кг), бананите (-1.8% до 2.20 лв./кг), мандарините (-2.9% до 1.65 лв./кг) и портокалите (-0.7% до 1.35 лв./кг). При млечните, месните и другите продукти на седмична база най-много са поскъпнали яйцата (+10.5% до 0.21 лв./бр.) и брашното тип 500 (+5.6% до 0.95 лв./кг). Следват пакетче кравето масло 125 г (+2.3% до 2.20 лв./кг), олиото (+1.5% до 2.05 лв./литър), захарта (+0.8% до 1.30 лв./кг), кашкавалът „Витоша\" (+0.6% до 1.46 лв./кг) и кравето сирене (+0.2% до 6.26 лв./кг). (до 4.10 лв./кг) и оризът (до 1.98 лв./кг). Най-много през отминалата седмица е поевтинял само зрелият фасул (-1.4% до 3.40 лв./кг). Повишението през четвъртата седмица на януари запазва възходящия тренд от началото на годината. От октомври до края на 2019 година храните на едро постоянно поскъпваха, след като преди това от средата на септември до края на октомври храните на едро постоянно поевтиняваха.", "date": "2020.01.26", "title": "Храните скочиха с 5 на сто за седмица по тържищата"}
{"url": "https://www.monitor.bg/bg/a/view/narastvat-onlajn-prodajbite-na-dyrvesina-186939", "text": "Доставената на преработватели от държавните горски предприятия дървесина през последните две години е 13.3 млн. куб. метра. Материалът е предоставен основно чрез състезателни процедури, показват данни на земеделското министерство, изнесени от ресорният министър Десислава Танева. За последните години има значителен ръст на онлайн продажбите – през 2017 г. те са с 7% ръст, през 2018 г. - с 20% нагоре, като миналата година достигат 24% ръст. Възстановените или новосъздадени гори са с обща площ 47 734 дка, като тяхната площ е най-голяма през 2017 г. - 17 454 дка. За по-доброто изпълнение на работата земеделското министерство е инвестирало над 10.2 млн. лв., за да купи 176 броя специализирана горска техника. На запитване как ведомството работи по изпълнение на зададените приоритети, Танева отговаря, че предприетите мерки се финансират не само с националния бюджет, но и с еврофондове. Директните плащания за периода 2017-2019 г. са на стойност 3.6 млн. лв., а за мерките за пазарна подкрепа са инвестирани 243.9 млн. лв. По програмата за развитие на селските райони са изплатени 2.2 млн. лв. или 40% от целия бюджет до края на декември 2019 г. По програмата за морско дело и рибарство са изплатени 47.4 млн. лв., което се равнява 23.2% от целия бюджет. За периода 2017-2019 г. Усвоените средства по схеми за държавни помощи са около 800 млн. лв.", "date": "2020.01.26", "title": "Нарастват онлайн продажбите на дървесина "}
{"url": "https://www.monitor.bg/bg/a/view/tette-ot-protestna-mreja-se-chalna-terminalno-posveshtava-otkradnat-sajt-na-peevski-186948", "text": "Кой иска да завладее софийската адвокатура? Не знаете? И Тетте Добромирова не знае, но ще ви каже. Пък вие вярвайте, ако си нямате друга работа. Това все пак е Ивет Добромирова. Би трябвало да сте разбрали вече колко струва нейната дума. Откакто се омъжи за адвокат, Тетте много взе да ги разбира адвокатските дела. Половин адвокат е вече, ако не и цял. И сега се прави, че е в час по отношение на Софийската адвокатска колегия и общото й събрание. Върти-суче по познат маниер и току вади напред поредната фалшива новина, в която е замесила името на депутата Делян Пеевски. Защо го прави, и тя самата не знае. И като Тетте от „Протестна мрежа” все така правеше. Не й вярвайте, обаче. Лъже хладнокръвно и нагло. Само че днес Тетте има толкова общо с „Протестна мрежа”, колкото и Пеевски. И ако ще целия си откраднат сайт да му посвети и да споменава „терминално” името му сутрин, обед и вечер, нищо няма да промени. Добромирова просто си прави реклама, за да залъже заблудените, че този сайт е онзи сайт и тя още играе с протестърите, а Пеевски е нейния начин да се появява във фийда. Да, ама не, както казваше Петко Бочаров. Бившите й другарчета не щат и да чуят за нея, отсвириха я като онази розова свирка, която обичаше да лапа по протестите, та даже и колажи с тениска „Тетте, върни парите!” й направиха. За какви пари я подканят, тя си знае добре. Ако адвокатската професия се прихващаше по полов път, можеше да е друго, но на Тетте не й се получават добре нещата. За нея е характерно, че думите често изпреварват мисълта. Миналата година например някогашната хубавица се изфука, че адвокатите й спечелили дело срещу медиите на Пеевски. После стана ясно, че не била разбрала съвсем и не било „Телеграф медиа”, ами „Ню Медиа Груп”. Пак толкова неубедително звучи и в инсинуациите по адрес на адвокатурата. Нейните адвокати са й казали едно, тя друго е разбрала, трето пък е написала. Чалването на Тетте Добромирова е тотално и терминално. В сайта, който копира протестърския, например, няма посочени координати за връзка. Уж „ТерминалНО”, пък с рекламната тарифа цица пари за „Терминал 3”. Не е много сигурно, че се е допитала до някой читав адвокат, дали може да има анонимен сайт, без посочен адрес и контакти, и без да се знае кой все пак го списва. За копирането на рубриките пък съвсем не искаме да се хващаме, защото е съвсем очевидно, че откраднатият сайт на Тетте е огледален на протестърския. За какво й е на Тетте да заблуждава аудиторията, е въпрос, на който ние не можем да дадем отговор. Както не можем да кажем докога бившата протестърка ще злоупотребява с името на депутата и издател на „Телеграф медиа” Делян Пеевски. Нека това шмекеруване на дребно си тежи на съвестта на новоизлюпената адвокатка по мъж. Признаваме обаче, че розовата свирка й прилягаше повече, отколкото опитите да се прави на адвокатка и журналистка. Затова, Тетте, просто прави това, което умееш. Журналистиката и адвокатурата ги остави на професионалистите.", "date": "2020.01.26", "title": "Тетте от „Протестна мрежа” се чална терминално, посвещава откраднат сайт на Пеевски "}
{"url": "https://www.monitor.bg/bg/a/view/zapiski-po-gradskija-transport-kak-da-meditirame-v-tramvaja-186945", "text": "Медитирате ли скъпи братя и сестри от градския транспорт? Ако не сте го правили досега, аз Шри Шри Пантелей пътник ще ви кажа, как най-лесно да постигнете транспортна нирвана. Започва се от спирката. Като начало трябва много внимателно фокусирате табелата, която показва след колко минути ще пристигне мотрисата. Примерно пише 7 минути. Забивате поглед в цифрата и започвате мислено да броите. 7,6,5,4,3,2,1. Омммм. Още ли не идва? Еми, няма да стане веднага, необходими са тренировки. Практика. Я, да запалим по една цигара. Гледам на спирките все женичките пушат. Сигурно пафкат и броят. Обаче пушенето е вредно. От чакане можеш да хванеш бронхит или ХОББ (хронична обструкционна белодробна болест). Или пък онова бацилче с короната, ако се мотаеш по трасето на трамвай 12. В крайна сметка мотрисата винаги пристига след 7 минути по default. Истинската практика е вътре. Оглеждаш се, няма свободни места. Оммм. Заставаш кротко, хващаш се за дръжката на облегалката на седалката отпред. Там седи дългокоса девойка и зяпа в телефона. Ама пуснала си косата така, че да ти блокира захвата. Оммм. Тогава лекичко с кутре дръпваш няколко косъма и се разсейваш. Момата се обръща ядосано. Сега е моментът тя да вика: оммм. Ама, ако беше някой младеж да ти затисне косата, нямаше да викаш “скубете ме, дръпнете си ръката от облегалката“, ами щеше да направиш мили очички. Обаче Шри Шри Пантелей е усмихнатият Буда. Оммм. Най-обичам обаче да медитирам в препълнен трамвай. Тогава се усеща истинската сила на умствените упражнения. И телесните такива. И нали основата на медитацията е в дишането, дишаш. Не само дишаш въздух, виждаш го. Виждаш как във вътрешната атмосфера плуват фини капчици от устата и носа на някои индивиди и влизат на същите места в други индивиди. Има някаква особена изтънченост в обмена на телесни течности в трамвая. Оммм. От време на време се появява и някой начинаещ в медитацията. Влизат двама младежи. „Тая тъпа ку@ва спи с мен и със сериозното си гадже. Аз, кво несериозен ли съм? Утре ще ми каже, че е бременна. И от кого ще е – от мен или от него!“, направо крещи момъкът. Ом, ом, омммм! Като се замисля, на него и ом-ът няма да му помогне. Ей, на младите им трябва сексуална култура, не медитация. И най-вече да не скачат от легло в легло, че не е полезно, нито в здравословен, нито в психологически аспект. Оммм.", "date": "2020.01.26", "title": "Записки по градския транспорт: Как да медитираме в трамвая?"}
{"url": "https://www.monitor.bg/bg/a/view/basketbolnata-ikona-kobe-brajynt-zagina-pri-katastrofa-s-helikopter-186947", "text": "Баскетболната икона от НБА Кобе Брайънт загина на 41 години при катастрофа с хеликоптер в Калабасъс, Калифорния, в неделя, съобщи \"Бизнес инсайдър\". TMZ и ABC 7 предават, че Брайънт е бил в частен хеликоптер. Общо 5 човека са загинали при катастрофата, съобщават от пожарната служба нса Лос Анджелис. Той игра 20 сезона в НБА изцяло с Лос Анджелис Лейкърс. Роден е на 23 август 1978 година в Филаделфия, Пенсилвания.", "date": "2020.01.26", "title": "Баскетболната икона Кобе Брайънт загина при катастрофа с хеликоптер"}
{"url": "https://www.monitor.bg/bg/a/view/samo-50-kyshti-za-gosti-ne-jaljat-globite-si-186940", "text": "Едва 50 къщи за гости не се жалят заради наложените им глоби. От 288 обекта, цели 259 са с нарушение, от които 202 са подали възражения до 10 януари тази година. Общата стойност на глобите е 48.2 млн. лв., от които за 37.8 млн. лв. наемодателите отказват да дават пари. Това показват данни на земеделското министерство, изнесени в писмен отговор на земеделския министър Десислава Танева. От всички обекти само 25 нямат санкция, докато останалите са с пълна (163 броя) или частична (96 броя) такава. В процес на издаване на санкция са 4 места за настаняване, а разгледаните случаи са общо 125. Стойността на разгледаните възражения е 19.7 млн. лв. Скандалът с къщите за гости се разрази заради използвани от бившият заместник-министър на икономиката Александър Манолев евросредства за построяването на собствен обект. Освен него певецът Милко Калайджиев също е сред глобените за 2019 г. По разпореждане на главния прокурор от април миналата година започнаха проверки на общо 746 къщи за гости, финансирани със средства от Европейския съюз. До момента са образувани 23 досъдебни производства за представяне на неверни сведения с цел получаване на финансиране от еврофондове.", "date": "2020.01.26", "title": "Само 50 къщи за гости не жалят глобите си"}
{"url": "https://www.monitor.bg/bg/a/view/dvadeset-dyjravi-proverjavat-za-koronavirusa-ot-kitaj-obzor-186926", "text": "Двадесет държави, сред които Китай, Макао, Хонконг и Тайван, проверяват случаи с евентуална зараза с новия коронавирус 2019 ncov. Най-много заразени има в китайския град Ухан. Според последните официални данни само в Китай заразените са 2027 души, а до момента са починали 57 заболели. Всички жертви, при които заразата е имала летален изход, са от града. В списъка с потенциално заразените страни са Франция, Португалия, Великобритания, Хърватия, Румъния, Русия, Япония, Австралия, Малайзия, Виетнам, Тайланд, Непал, Сингапур, Южна Корея, Канада, САЩ. Град Макао, известен хазартен център, който е изключително популярен сред туристите, също потвърди два случая на вируса. В Хонконг има пет регистрирани заболели, като трима от тях се разболяха в рамките на 24 часа. Франция потвърди за три случая. Единият е регистриран в Бордо, а друг – в Париж. Третият заболял е близък роднина на един от другите двама. Португалия също съобщи за първи случай, който е възможно да се дължи на коронавирус. Шотландия съобщи за петима, които се изследват дали не са жертва на вируса. Румъния съобщи за четирима румънци от западния окръг Арад са под медицинско наблюдение, след като са били част от група артисти, изнесли концерт в китайския град Ухан. В Хърватия пристигна цял автобус с туристи от китайския град Ухан, \"огнището\" на епидемията от новия коронавирус, съобщава хърватският портал Индекс. По информация на портала туристите са пристигнали със самолет в Милано, а оттам били превозени с автобус до Хърватия. На миланското летище китайците били подложени на медицински преглед и при нито един от тях не били открити симптоми на болестта. След това на граничен пункт Брегана на влизане в Хърватия те получили инструкции какво да правят, ако забележат симптоми, а шофьорът на автобуса получил телефонен номер на епидемиолог, на когото да се обади, ако забележи, че някой от пътниците се разболява. Със случая е запознат и Хърватският институт за обществено здраве, който по-рано публикува съвети за пътници, които отиват в Китай, и за тези, които се връщат от там. В Москва новият коронавирус, чийто произход е в Китай, не е открит у седемте китайски туристи, настанени снощи с висока температура в болница в Москва. Япония потвърди трети случай на заболял в страната. Австралия също потвърди първия случай, присъединявайки се към все по дългия списък от държави, лекуващи пациенти със симптомите на коронавируса. Същото направи и Малайзия за три случая, като всички са китайски граждани, били на почивка в Ухан. И в Непал вече има заболял – това е 32-годишен мъж, пристигнал от Ухан. Пациентът е първият, излекувал се от болестта. Правителството заяви, че контролът на летището е засилен, и всички “подозрителни пациенти, влизащи в Непал, се наблюдават”. Сингапур потвърди поне три случая на новия коронавирус – 66-годишен мъж и 37-годишният му син, пристигнали в Сингапур в понеделник от Ухан, и 52-годишна жена, също пътувала от Ухан. Южна Корея потвърди за два случая на вируса. До момента властите в Тайван са потвърдили три случая на заразени. В страната вече действа наредба, според която всички пристигащи от Ухан, трябва да бъдат връщани. А пристигащите от останалата част на Китай – включително Хонконг и Макао – трябва да попълнят формуляри за здравословното си състояние при пристигането си. Петима са заболелите в Тайланд – четирима граждани на Китай от Ухан и 73-годишна жена от Тайланд, която е била на посещение в Ухан. Двама от китайските пациенти са били изпратени за лечение в Китай, след като здравословното им състояние е позволило това. Два са случаите на заразени граждани във Виетнам – баща, който е пътувал до Ухан, е заразил сина си. Състоянието им е стабилно. Канада също съобщи, че е възможно вече и в страната да има заболял от вируса. Заедно със САЩ двете северноамерикански страни проверяват 64 случая. Четиристотин и петдесет лекари от китайската армия пристигнаха по спешност в град Ухан, откъдето започна разпространението на коронавируса, предаде Франс прес. Част от лекарите имат опит в борбата с еболата и Тежкия остър респираторен синдром (ТОРС). Трийсет китайски предприятия произвеждат общо 8 милиона медицински маски на ден, взимайки предвид потребностите на населението на фона на разпространяването от новия коронавирус 2019-nCoV. Китайският президент Си Цзинпин, който е и генерален секретар на ЦК на Китайската комунистическа партия, проведе заседание на Политбюро на ЦК за обсъждане на мерките за борба с разпространението на коронавируса. Китайският Център за контрол и профилактика на заболяванията започна разработването на ваксина от нов вид. Вече е изолиран вируса, сега се избира конкретният щам. Освен това в момента китайските експерти подбират лекарства, които противодействат ефективно на пневмонията. Всеки заразен с новия коронавирус, предава болестта средно на двама или трима души при сегашните темпове на разпространение, показват два научни анализа на епидемията, цитирани от Ройтерс. Учените подчертават, че скоростта на разпространение на вируса ще зависи от мерките за контрол. Те трябва да спират заразяването в най-малко 60 на сто от случаите. Новият вирус изглежда по-малко тежък от Тежкия остър респираторен синдром (ТОРС), заяви д-р Яздан Язданпане от парижката болница Биша-Клод Бернар, който лекува двама пациенти, разболели се от новия коронавирус. Смъртността при него е под 5 на сто, докато при ТОРС случаите, завършващи със смърт, бяха близо двойно повече, посочва лекарят. Според него опасността от пандемия в Европа остава ниска. Инкубационният период на новия коронавирус може да варира от 1 до 14 дни, заяви Ма Ксиауей, ръководител на Държавния комитет по здравеопазване на Китай. “Наблюдението на пациентите показва, че средният инкубационен период продължава около 10 дни, най-краткият е за около ден, а най-дългият – за около две седмици”, съобщава още Ксиауей. Коронавирусът от нов тип може да се предава и по време на инкубационния период – нещо нехарактерно за обикновените вируси. Френският автомобилостроител Пе Ес А съобщи, че планира да евакуира чуждестранните си служители и техните семейства от китайския град Ухан, в който се появи епидемията от новия коронавирус. Първоначално те ще бъдат поставени под карантина в друг голям китайски град, преди да се върнат във Франция. Папа Франциск се моли за хората, заразени с новия коронавирус, както и за успех в усилията на властите да се справят със заразата. “Моля се за хора, които са се разболели вследствие на вируса в Китай. Господи, приеми в мир починалите, успокой семействата на загиналите, и помогни на китайските власти в борбата им със заразата”, заяви главата на Римокатолическата църква в неделната си проповед пред вярващите, събрали се на площад “Свети Петър” във Ватикана. Китайските власти забраниха събиранията по повод китайската нова година. Същевременно подкрепиха продължаването на ваканциите по случай лунната Нова година заради епидемията от коронавирус. На заседание на работна група при премиера Ли Къцян беше решено, че за подготовката на надлежни мерки за контрол и профилактика на епидемията след празниците би било целесъобразно да се продължи ученическата ваканцията. Лунната Нова година започна в петък.", "date": "2020.01.26", "title": "Двадесет държави проверяват за коронавируса от Китай (ОБЗОР)"}
{"url": "https://www.monitor.bg/bg/a/view/polovin-miliard-vlojeni-v-zona-bojurishte-186942", "text": "Бизнес за повече от 530 милиона лева се развива в държавната индустриална зона в Божурище. Да развиват производства и складове са подписали договори 35 инвеститори с 1600 работници, става ясно от писмен отговор на икономическия министър Емил Караниколов на депутатски въпрос. Значителна част от тях идват от отворилия през 2019 г. дистрибуционен Компанията вложи в него 200 млн. лв. Едни от последните продажби в зоната край столицата са на българската фирма за бяла и черна техника “Зора”, която инвестира 17 млн. лв. и осигурява 33 работни места, както и на друга компания за продажба на мебели, която влага 15 млн. лв. В зоната в Бургас инвеститори са подписали с държавата предварителни или окончателни договори за реализиране на проекти. Общата им стойност е за 75 млн. лева, гарантираните нови работни места са 726. Индустриалният парк ще бъде разширен с 600 дка чрез апортирани нови държавни и общински терени. На Дунава държавата също иска да създава зона за бизнес. Видин търси инвеститори, които да закупят терени. На територията на зоната край Русе работят 50 компании наематели, от които 5 развиват производство. Заетите лица са около 300. В момента се водят преговори с корейска компания от хранително-вкусовата промишленост. Там вече оперира австрийска фирма от същата сфера, която иска да разшири производството си, както и предприятие, което произвежда 80-тонни самоходни мобилни кранове. на „Национална компания индустриални зони“ ЕАД (НКИЗ), която управлява държавните паркове. Така се цели оздравяване и търсене на инвеститори. 600 000 лева е първата инвестиция в Индустриална зона Телиш, вече е подписан предварителен договор, като ще бъдат създадени първите нови работни места. НКИЗ има и други терени, които тепърва развива, край Стара Загора, Карлово и Кърджали. За “Загоре” вече има заявен инвеститорски интерес. Първата копка за изграждането на инфраструктура там беше направена, като проектът се реализира съвместно с общината. НКИЗ съдейства за намиране на инвеститори и на другите общини, например през август е подписан меморандум за сътрудничество с община Сливен, НКИЗ помага и на Враца.", "date": "2020.01.26", "title": "Половин милиард вложени в зона Божурище"}
{"url": "https://www.monitor.bg/bg/a/view/firmite-na-otchet-samo-pred-danychnite-do-30-uni-186943", "text": "Данъчното приключване на фирмите ще бъде олекотено вероятно още от следващата година. Бизнесът и данъчните са се договорили компаниите да се отчитат само пред националната приходна агенция (НАП) в срок до края на юни, а статистическият институт и Търговският регистър ще получават от данъчните по електронен път попълнените вече годишни отчети за дейността си. Припомняме, че в момента бизнесът подава годишни финансови отчети два пъти веднъж до 31 март се подават годишните финансови отчети до Националния статистически институт (НСИ), а от там служебно се изпращат към НАП. Другият срок за фирмите е 30 юни, при който се публикуват в Търговския регистър финансовите отчети заедно с решението за тяхното приемане. Предложението е направено от големите работодателски организации във връзка с изработването на единна входна точка за подаване на годишни финансови отчети, коментира пред „Монитор“ изпълнителният директор на Асоциацията на индустриалния капитал в България Добрин Иванов. Възможността за олекотяване на данъчната кампания за фирмите се дава от счетоводната директива, но България не се е възползвала от нея. „Чрез единна входна точка, в която да се подадат на едно място тези отчети, а от там вече служебно да бъдат разпратени на трите необходими места, а именно НАП, НСИ и Търговския регистър, то няма да е необходимо да се подават два пъти, както е в случая“, коментира Иванов. Искането всъщност е старо предложение на бизнеса още от 2015 г. И в тази връзка беше направена работна група в Държавна агенция „Електронно управление“, която излезе с концепция за създаването на единната входна точка. Проект по ОП „Добро управление“ беше финансиран, който да създаде приложно идеята. Фирмата ще трябва еднократно да подаде годишни отчети за дейността си и във вида, в който е подадена. Така ще може да се правят справки и ще бъдат ограничени възможностите за грешки. Тук идва и затруднението, че ако останат сегашните срокове, както са в момента, бизнесът ще бъде принуден да изготви финансовите отчети до 31 март, да ги подаде, както и да свика общото събрание на съдружниците или на акционерите, които да ги приемат. Всичко това трябва да се случи до края на март, което е невъзможно, смята шефът на АИКБ. Поради искането на бизнеса за удължаване на данъчната кампания от финансовото министерство и НАП са направили анализи какви биха били вредите и щетите за бюджета от едно такова удължаване и се оказало, че ако бъдат променени някои други разпоредби във връзка с авансовите вноски по корпоративния данък и други разчети, които биха гарантирали равномерното постъпление на данъци, основно корпоративният данък, те биха били съгласни с едно такова удължаване. По-реалистично е срокът от 31 март, който е до момента, да бъде изместен и който е 30 юни. Пред „Монитор“ от приходната агенция неофициално коментираха, че ако срокът бъде изместен, то вероятно подаването на финансовите отчети ще започне 1 март. До момента също има възможност за коригиране на декларация до 30 септември, но ако срокът бъде удължен, то тази възможност ще отпадне. И така това, което ще бъде подадено, ще бъде окончателно. Обсъжда се промените да влязат в сила още догодина.", "date": "2020.01.26", "title": "Фирмите на отчет само пред данъчните до 30 юни"}
{"url": "https://www.monitor.bg:443/bg/a/view/travma-prinudi-madona-da-otmeni-koncert-v-london-186924", "text": "Мадона отмени предстоящия си концерт в Лондон, част от турнето й Madame X. Певицата трябваше да се качи на сцената в Palladium в понеделник. Лекарски препоръки да почива повече вследствие на стари травми обаче я принуждават да отмени събитието. Последното нещо, което искам, е да разочаровам феновете си и да компрометирам достойнствата на шоуто ми“, гласи част от изявлението на Мадона. Това не е първата нейна изява, която бива отменена вследствие на влошено здравословно състояние. Мадона не успя да пее на концерти още в Ню Йорк, Лос Анджелис, Бостън, Маями и Лисабон. Според настоящия график, шоуто й в Лондон, което е запланувано за тази сряда, трябва да се състои.", "date": "2020.01.26", "title": "Травма принуди Мадона да отмени концерт в Лондон"}
{"url": "https://www.monitor.bg:443/bg/a/view/jordan-conev-dps-shte-glasuva-vyzdyrjal-se-za-hazarta-186934", "text": "ДПС ще гласува „въздържал се“ за поправките в закона за хазарта, внесени от лидера на НФСБ Валери Симеонов. Това обяви депутатът от ДПС Йордан Цонев пред Канал 3, като посочи, че от движението не искат да участват въобще в този дебат и няма да внасят свои предложения по закона. По думите му те искат да стоят настрана от този спор, тъй като има неразбиране за този бизнес Цонев припомни, че през 2013 г. са внесли промени и са направили опит да сложат ред, но са били бламирани, като са били приети предложенията на тогавашния соцдепутат Георги Кадиев, с които е въведен и настоящият двуяк режим на таксуване. Цонев коментира още вота на недоверие, поправките в закона за НСО, внесени от ДПС, президента Румен Радев, както и бъдещата им конференция през април, когато трябва ДПС да избере свой лидер. Той поясни, че с внесените от лидера на движението Мустафа Карадайъ, депутата и издател на „Телеграф медиа“ Делян Пеевски, самия Цонев и колегата им Хамид Хамид поправки в закона за НСО са откликнали на призивите на самия президента Румен Радев, политиците да плащат за охраната си. Той попита също така риторично: „Нима г-н Радев не знае защо Ахмед Доган е охраняван?“. По думите му почетният председател на ДПС с действията си е защитавал националния интерес и е направил много за териториалната цялост на страната. Цонев изтъкна също така, че Радев говори много за ГЕРБ, но не казва нищо за езика на омразата и поведението на националистите, които са във властта. „Езикът на омразата подкопава етническия мир“, каза той. Цонев се надява премиерът Бойко Борисов да преразгледа работата на областния управител Никола Чанев, който бламирал всяко решение на местните власти в Кърджали. На конференцията си през пролетта пък ще направят промени в програмата си за ускорено разивитие на страната и ще включат много инструменти от т.нар. \"зелен пакт\" на ЕС.", "date": "2020.01.26", "title": "Йордан Цонев: ДПС ще гласува „въздържал се“ за хазарта"}
{"url": "https://www.monitor.bg:443/bg/a/view/biletna-isterija-za-ludogorec-inter-186925", "text": "Огромен е интересът към билетите за мача на „Лудогорец“ с „Интер“, обявиха от лагера на „орлите“. Първият мач от 1/16-финалите в Лига Европа е на 20 февруари от 19.55 часа, а от утре талоните се пускат в свободна продажба, след като досега се търгуваха единствено за притежателите на сезонни абонаментни карти. Заради сериозния интерес и за да се избегне черната борса, ръкодството на „Лудогорец“ въведе ограничение от само два билета на човек. Пропуските ще бъдат налични единствено на касата на стадиона в Разград, а очакванията са за опашки много преди гишетата да отворят в 10 часа. Цената на билетите пък е повече от сериозна, като най-евтините са по 50 лева и са за сектор „Г“ и за Трибуна „Моци“. Останалите талони ще се търгуват на цена от 75 и 90 лева. Според шведските медии пък „Лудогорец“ може да се подсили с халфа Джейк Ларсон. Sportbladet твърди, че българският шампион демонстрира сериозен интерес към 21-годишния футболист, който е младежки национал на Швеция и има два гола на сметката си. През миналото лято се заговори, че интерес към младока проявяват “Интер” и “Бреша”, а последните информации са, че в борбата за подписа му е и „Лудогорец“. „Нерадзурите“ стигнаха само до 1:1 в домакинството си на „Каляри“ и загубиха ценни точки. След равенството „Интер“ изостава на 3 точки от лидера „Ювентус“, който тази вечер има шанс да увеличи аванса си в мача срещу „Наполи“. Интересното е, че само преди 2 седмици грандът от Милано отново игра с „Каляри“ за Купата на Италия, като тогава се справи без проблем с 4:1. При домакинското равенство пък играчите на Антонио Конте играха със специални екипи, на чиито гърбове имената на футболистите бяха изписани с китайски символи. Причината е жест към настъпването на китайската Нова година, както и към китайските собственици на клуба. Дебют за „Интер“ направи наскоро привлеченият от „Манчестър Юнайтед“ Ашли Йънг, който се отличи с асистенция за гола на Лаутаро Мартинес.", "date": "2020.01.26", "title": "Билетна истерия за „Лудогорец“ - „Интер“"}
{"url": "https://www.monitor.bg:443/bg/a/view/otlojiha-s-godina-snimkite-na-seriala-za-obi-uan-kenobi-186923", "text": "Клапата за дългоочаквания сериал за Оби-Уан Кеноби ще щракне с една година по-късно. Това съобщи актьорът Юън Макгрегър по повод истерията, която разпускането на екипа на продукцията предизвика сред феновете. Снимките трябваше да започнат това лято в Pinewood Studios в Лондон, като доскоро течеше подготвителният процес. Въпреки това екипът бе отпратен вкъщи. категоричен бе Макгрегър пред ET. Той потвърди, че промяна в премиерната дата не се очаква да има. Вместо първоначално плануваните 6, сериалът да разполага с 4 епизода. Това са част от промените на сценарно ниво, за които съобщава The Hollywood Reporter. Режисьор на сериала ще бъде Дебора Чоу, която се зае и с епизоди на „Мандалориецът“. Тя е първата жена, която е заставала начело на продукция под щампата на „Междузвездни войни“.", "date": "2020.01.26", "title": "Отложиха с година снимките на сериала за Оби-Уан Кеноби"}
{"url": "https://www.monitor.bg:443/bg/a/view/uvelichavat-se-otnetite-bylgarcheta-ot-socialnite-slujbi-v-chujbina-186935", "text": "Казусите с отнетите от социалните служби в чужбина българчета се увеличават. Това заяви социалният министър Деница Сачева пред БНР. „През последните години зачестява работата на консулите и на Държавната агенция за закрила на детето по отношение на сигнали, които получаваме от такива хора, най-вече от Норвегия, от Германия, имаме от Холандия, от Италия, включително имаше и от Хаити, Съединените американски щати“, разказа Сачева. Тя подчерта, че трудно се синхронизират законодателствата в различните държави, свързани със семейството. „Много пъти това, че се раждат деца без официална връзка, или пък това, че нашите сънародници не винаги спазват процедурите и правят така, че децата им да са български граждани, създава големи проблеми по-късно, когато те се обърнат към държавата с молба да получат защита“, допълни социалният министър. По отношение на притесненията на противниците на новия Закон за социалните услуги в частта му за децата Сачева подчерта, че в българския модел на социална политика изобщо не може да се говори за трайно извеждане на малчуганите. 1800 от децата в риск са върнати в биологичните им семейства или в разширена семейна среда от най-близки роднини. Под 1000 са изведените хлапета, но по техните случаи се работи. Министърът коментира и факта, че се иска ненамеса на държавата в семейните дела, но когато има случаи като тези в Кардам или Сотиря пък, хората питат къде е държавата. „Социалната система в момента е много стигматизирана“, смята Сачева. От другата седмица тя ще направи за да проследи проблемите, един от които е липсата на кадри. Сачева обяви, че очаква правителството да приеме обещаната Национална програма за личните асистенти също идната седмица. За нея са осигурени 16 млн. лева, с които около 4800 души ще получат до 4 часа асистирана помощ. Министърът коментира и въпроса за контрола на болничните. По думите й не се обсъжда премахване на ангажимента на бизнеса да плаща първите 3 дни боледуване, но ще се засили контролът. Тя каза, че сама е проверила броя на болничните в нейното ведомство. Оказало се, че основателно, и призова ръководителите на държавните и общинските администрации да направят свой анализ. Според социалния министър мерките за връщането на българите от чужбина, макар и с малки стъпки, ще имат резултат. Платформата по тази програма ще стартира на 1 април. „Всяка година и досега имаме кариерни форуми в държавите, в които има най-голяма концентрация на българи и на млади хора, които учат там като студенти. Интересът към форумите е много голям“, уточни Сачева. Първият от тазгодишните форуми бил във Виена, след това ще има още един пак там и още два в Германия. Тя подчерта, че в качеството си на зам.-министър на образованието, преди да стане социален министър, е проследила броя на отпусканите документи от училищата за деца, които се местят да живеят в чужбина. „За миналата година те са 3500, а за предходната 2018 г. бяха 5000 и това е тенденция“, посочи Деница Сачева.", "date": "2020.01.26", "title": "Увеличават се отнетите българчета от социалните служби в чужбина"}
{"url": "https://www.monitor.bg:443/bg/a/view/siti-s-lekota-napred-za-fa-kyp-186928", "text": "“Манчестър Сити” с лекота преодоля четвъртия кръг на ФА Къп, след като спечели с 4:0 срещу втородивизионния “Фулъм”. Срещата до голяма степен бе решена още в самото начало, когато Тим Риъм получи червен картон, а Гюндоган откри резултата от дузпа. Бернардо Силва удвои аванса на “Сити”, а след почивката Габриел Жезус се разписа на два пъти. Напред се класира и „Челси“, който спечели с 2:1 срещу втородивизионния “Хъл Сити”. Миши Батшуай откри резултата в шестата минута, а тимът на Франк Лампард пропусна няколко възможности да увеличи аванса си до почивката. Томори направи резултата 0:2 в 64-ата минута, а Гросицки намали в 78-ата. Друг от фаворитите в надпреварата „Тотнъм“ пък не успя да се справи със „Саутхемптън“. Играчите на Жозе Моуриньо стигнаха само до 1:1 в гостуването си на стадион „Сейнт Мерис“ и ще преиграват сблъсъка. „Тотнъм” не успя да победи във втори пореден мач “Саутхeмптън” през тази година, след като в първия ден на 2020-а \"светците\" спечелиха на този стадион с 1:0. Останалите мачове, сред които и тези на грандовете „Манчестър Юнайтед“ и „Ливърпул“, са тази вечер.", "date": "2020.01.26", "title": "“Сити“ с лекота напред за ФА Къп"}
{"url": "https://www.monitor.bg:443/bg/a/view/instituciite-njama-risk-za-pitejnata-voda-v-plovdiv-186937", "text": "Няма риск за качеството на питейната вода в Пловдив, съобщи областният управител Дани Каназирева. От събота всички институции, включително и ВиК, са в непрекъснат контакт по между си и се извършват проверки след замърсяването на река Марица в района на Пазарджик и Пловдив. „Това е най-важният въпрос. Взети са всички необходими мерки, включително и превантивни. Ограничено е водовземането от двете помпени станции „Юг“ и „Север“. Непрекъснато се вземат проби. Категорично няма опасност за питейната вода, няма място за притеснения, заяви Каназирева По думите й остава призивът към хората да преустановят  улова на риба по поречието на река Марица и да бъде ограничен  достъпът до водата на домашни животни, докато се изясни естеството на замърсяване на реката и всички проби са в норма.  „Безспорен факт е нарушението от вчера, което е със сериозни последици. Нека досъдебното производство и компетентните органи да  установят със сигурност източника на замърсяването и да обявят нарушителя. Институциите работят денонощно“, каза още Каназирева. Тя допълни, че все още не може да се каже категорично какво е причинило замърсяването на река Марица. „ Бързите тестове от вчера показаха,че във водите на река Марица в района на Стамболийски и Цалапица няма наличие на цианид. Открито е наличие на пестициди към Пазарджик , но не е ясно още какъв вид са и в какво количество“, уточни Каназирева.  В неделя са  взети повторни проби от водата , предстои да бъде изследвана  и мъртвата риба в специализирана лаборатория в София, но резултатите ще  бъдат готови през новата седмица. От ИАРА е направен оглед на реката в целия пловдивски регион, включително до Първомай и друга умряла риба не е открита.  ", "date": "2020.01.26", "title": "Областна управа: Няма риск за питейната вода в Пловдив"}
{"url": "https://www.monitor.bg:443/bg/a/view/napadnaha-sgrada-za-bolni-ot-koronavirusa-v-honkong-186936", "text": "Демонстранти в Хонконг подпалиха тази вечер с коктейли \"Молотов\" празна сграда, предназначена за карантинна зона за потенциални носители на вируса 2019-nCoV, предаде Франс прес, като се позова на полицията. \"Тези разрушителни действия представляваха сериозна заплаха за сигурността на хората на място\", пише в полицейското комюнике. Според фотограф на АФП от входа на сградата излизали буйни пламъци, преди да се намесят пожарникарите. По-рано няколкостотин хонконгски граждани блокираха с тухли и други предмети пътищата, водещи до сградата, протестирайки срещу плана тя да бъде превърната в карантинна зона. Потвърдените случаи на заразени с новия вирус в Хонконг вече са шест. Недоволни сме, че правителството избира тази сграда която е съвсем близо до жилищен район и начално училище, каза 28-годишна жителка. Източник на Ройтерс видял няколко протестиращи, облечени в черно и с маски, да атакуват новопостроен блок с общински жилища в район Фанлин близо до границата с континентален Китай. Нападателите хвърлили запалителни коктейли, след което избягали. Имало и изпотрошени стъкла на прозорци. По-късно пожарникарите потушили огъня, който нанесъл щети само на фоайето на сградата. На мястото били изпратени няколкостотин души от силите за борба с безредиците. Арестуван е най-малко един човек. Поради опасения, че разпространението на новия вирус набира скорост, към хонконгското правителство се отправят все повече призиви да блокира границата на финансовия център с континентален Китай, за да се ограничи рискът от разпространяване на заразата.", "date": "2020.01.26", "title": "Нападнаха сграда за болни от коронавируса в Хонконг"}
{"url": "https://www.monitor.bg:443/bg/a/view/pravjat-novi-gadni-momicheta-186927", "text": "„Гадни момичета“ отново ще завладеят големия екран. Това съобщи актрисата Тина Фей, която не само участва в оригиналния филм от 2004 г., но бе и автор на сценария. намигна звездата пред The Wrap. Мюзикълът, който бе вдъхновен от „Гадни момичета“, направи премиерата си през 2017 г. и бързо се превърна в хит на Бродуей. Фей отново участва като сценарист. Оригиналната музика бе поверена на Джеф Ричмонд, а текстът на песните – на Нел Бенджамин. Всички те ще се завърнат, за да работят отново по филма за Кейди и „пластичните“, като целият проект ще бъде вдъхновен именно на мюзикъла. Това ще бъде трета кинопродукция под щампата на „Гадни момичета“. След като Линдзи Лоън, Аманда Сейфрид, Рейчъл Макадамс и Лизи Каплан забавляваха тийнейджърите в оригинала от 2004 г., през 2011 г. ABC Family направи свой римейк. Междувременно Лоън изяви желание да се върне отново към продукцията. Това е малко вероятно да се случи в този филм.", "date": "2020.01.26", "title": "Правят нови „Гадни момичета“"}
{"url": "https://www.monitor.bg:443/bg/a/view/preustanoveno-e-zamyrsjavaneto-na-reka-marica-186938", "text": "Преустановено е замърсяването на река Марица, информираха от пазарджишката Регионална инспекция за околна среда и води. Тази сутрин е извършено повторно пробонабиране от канализационните колектори и река Пишманка. Резултатите от пробите сочат, че замърсяването е преустановено. Показателите от Градски колектор-1  са: ХПК - 128 mg/l и неразтворени вещества – 209 mg/l, а от Градски колектор-2: ХПК - 49 mg/l и неразтворени вещества – 29 mg/l. Бяха взети водни проби от отпадъчните води на инсталация за преработка на отпадъци в промишлената зона на Пазарджик, от двата градски колектора на ул. \"Заводска\" и от отпадъчните води на предприятия за преработка на хартия в село Главиница, община Пазарджик. Проверени са още три промишлени обекта в индустриалната зона, за които се установи, че в момента не заустват отпадъчни води в канализационната система с водоприемник река Пишманка, локализирана като участък на замърсяването. Във водите й са установени пластмасови мленки от преработка на полиетиленови отпадъци. Резултатите от взетите водни проби от реката и двата градски колектора сочат инсталацията за преработка на отпадъци на „Екоинвест”ЕООД за източник на замърсяването. Установено е превишение в пъти над пределно допустимите концентрации (ПДК) на вещества в производствените отпадъчни води на обекта по Наредба 7, за реда и начина за заустване на отпадъчни води в канализационните системи. Превишени са следните показатели: химическа потребност от кислород (ХПК) – при норма 700 mg/l, пробите показват 2322 mg/l, или 3 пъти над ПДК. А нормата за неразтворени вещества е превишена 16 пъти. При норма 200 mg/l, са измерени 3140 mg/l. Високи стойности на тези показатели са установени и в градския колектор, който отвежда отпадъчните води от „Екоинвест”ЕООД / ХПК - 2940 mg/l и нерезтворени вещества - 5392 mg/l/. Анализът на данните сочи за преминало залпово замърсяване от този обект. От вчера следобед „Екоинвест” ЕООД преустанови производствената си дейност, свързана с формиране на отпадъчни води. От събота експерти от РИОСВ–Пазарджик, Басейнова дирекция „Източнобеломорски район“ (БДИБР) и Регионалната лаборатория към ИАОС проверяват сигнал за мъртва риба в река Марица, под моста на с. Огняново. Директорът на РИОСВ Костадин Гешев незабавно сформира екип от експерти и беше извършено щателно обследване на района за следи от източници на замърсяване. За инцидента бяха уведомени окръжният прокурор на Пазарджик, директорът на ОД на МВР и директорът на ОДБХ, за вземане на проби от умрялата риба и установяване причините за смъртта й. Образувано е досъдебно производство.", "date": "2020.01.26", "title": "РИОСВ: Преустановено е замърсяването на река Марица"}
{"url": "https://www.monitor.bg:443/bg/a/view/tejlyr-suift-bojkotira-nagradite-grami-186916", "text": "Певицата Тейлър Суифт няма да присъства на церемонията по връчването на наградите „Грами“, въпреки че е номинирана за три отличия. Изпълнителката на Shake It Off е трябвало да изнесе и „изненадващо“ изпълнение от сцената, твърди Mirror. Плановете обаче са вече отменени. Какви са причините, провокирали Суифт да не се появи на събитието довечера, не става ясно. Според непотвърдена информация, певицата е трябвало да изпълни The Man, част от новия й албум Lover. Освен това тя е номинирана и в три категории – за песен на годината (Lover), най-добро поп солово изпълнение (You Need to Calm Down) и най-добър поп албум (No.6 Collaborations Project). Редица медии отвъд Океана свързват решението на Суифт с наболелите проблеми на Звукозаписната академия, която традиционно раздава грамофончетата. Припомняме, че миналата седмица шефът на „Грами“ Дебора Дюган бе административно освободен. След това пък самата тя заведе иск срещу Академията, в който обяснява, че има нередности, свързани със сексуален тормоз, мъжка доминация и дори около самите номинации.", "date": "2020.01.26", "title": "Тейлър Суифт бойкотира наградите „Грами“"}
{"url": "https://www.monitor.bg:443/bg/a/view/student-ot-pazardjik-izchezna-v-sofija-izdirva-se-186919", "text": "20-годишният Николай Митов от пазарджишкото село Сарая, който е студент втора година в Софийския университет“ Св. Кл. Охридски“, е изчезнал и се издирва, съобщиха негови приятели във Фейсбук. Те са силни притеснени и очакват да чуят добри новини, а снимката на момчето се споделя в различни профили в социалната мрежа с надеждата, че някой може да даде някаква информация за студента. Николай Валентинов Митов е видян за последно на 23 януари от неговия съквартирант в Студентски град. Телефонът му е бил засечен в кв. Видните, Казичене, но вече е изключен и никой няма връзка с него. Николай е бил облечен с тъмносини дънки и дълго тъмно яке. Той е висок 180 см, със зелени очи и светла коса. За изчезването на момчето е подаден сигнал в Седмо РПУ в София, но до момента няма информация за него. Николай Митов е бивш възпитаник на Математическа гимназия „Константин Величков“ в Пазарджик, а негови бивши съученици и учители силно са притеснени за него. Приятелите умоляват всеки, който има някаква информация за него, да се обади на телефоните 0899140064 или 0899161356 или в най-близкото управление на полицията.", "date": "2020.01.26", "title": "Студент от Пазарджик изчезна в София, издирва се"}
{"url": "https://www.monitor.bg:443/bg/a/view/kontuzija-na-nedelev-shokira-botev-fero-iska-popylnenija-186921", "text": "Травма на звездата Тодор Неделев притесни сериозно всички в лагера на „Ботев“ точно преди прибирането на тима в България. Националът бе заменен принудително в контролата с руския „Чайка“, след като бе ударен в коляното и остана да лежи на тревата. Неделев напусна с чужда помощ терена, като изобщо не можеше да стъпва на десния крак заради силната болка в коляното. От „Ботев“ заявиха, че нямат яснота доколко сериозна е травмата, като присъдата на докторите ще стане ясна след завръщането в България, където халфът ще се подложи на пълни изследвания. Травмата на Неделев сериозно притесни треньора Ферарио Спасов, който настоя ръководството да привлече нови играчи до старта на сезона на 16 февруари, когато е градското дерби с „Локомотив“. „Всички в отбора стискаме палци контузията на Тошко да не е сериозна и той да се възстанови за тежките мачове, сподели Феро. - Надявам се да има нови футболисти, получил съм уверение от ръководството, че ще бъдат налични преди старта на официалните мачове. Ще търсим привличането на външен полузащитник и един футболист, който да води атаката. Може да имаме още следващата седмица хора на проби, които да тестваме”, допълни треньорът на „Ботев“.", "date": "2020.01.26", "title": "Контузия на Неделев шокира „Ботев“, Феро иска попълнения"}
{"url": "https://www.monitor.bg:443/bg/a/view/zadyrjaha-bylgarin-s-46-plikcheta-kokain-v-stomaha-186914", "text": "Българин е бил задържан с 46 пликчета кокаин в стомаха в Доминиканската република, съобщи местното онлайн издание \"Доминикан тудей\", предаде БТА. Мъжът е бил арестуван на международното летище на Пунта Кана, където минавал проверка, за да се качи на полет за Белгия. Българинът бил откаран в болница, където кокаинът бил изваден от стомаха му. Властите в Доминиканската република смятат, че той е бил използван като \"муле\". От началото на годината на летища в карибската страна са били задържани общо 13 наркотрафиканти. Преди време в Доминиканската република е била разбита наркотрафикантска мрежа, вербувала чужденци, за да ги използва като \"мулета\" за пренасяне на дрога в различни държави, предимно в Европа, припомня онлайн изданието.", "date": "2020.01.26", "title": "Задържаха българин с 46 пликчета кокаин в стомаха"}
{"url": "https://www.monitor.bg:443/bg/a/view/djesi-djej-i-chaning-tejtym-se-sybraha-186918", "text": "Джеси Джей и Чанинг Тейтъм отново са на крилете на любовта. Това певицата и актьорът потвърдиха, след като се появиха публично на червен килим като двойка в петък вечерта. Въпреки че двамата се зарекоха да си останат приятели, след като се  , отношенията им отново са прераснали до следващото ниво. Малко преди Коледа източник, близък до Джей и Тейтъм, обясни, че двамата са се разделили без излишна драма. След спекулации, че звездната двойка е отново заедно, изпълнителката на Price Tag и актьорът потвърдиха слуховете, като вървяха под ръка на гала събитие в Ел Ей. „Когато безстрашно следваш истината, каквато винаги е била, любовта блести и расте по различен начин. гласи пост на Джеси Джей в социалните мрежи, с който тя официално потвърди статута си на обвързана жена.", "date": "2020.01.26", "title": "Джеси Джей и Чанинг Тейтъм се събраха"}
{"url": "https://www.monitor.bg:443/bg/a/view/kralski-syd-diri-britanec-izpral-u-nas-135-000-paunda-ot-narkotrafik-186917", "text": "134 706 паунда  от престъпна дейност е реализирал в имоти у нас британецът Даниел Пол Тейлър, за конфискация на сумата в полза на короната пред българските съдилища настоява съдът от английския град Нортхаптън. Кралските съдии за взели решението за конфискация на 26 септември 2018 година във връзка с извършени от него престъпления :  подстрекаване или съдействие по отношение на престъпна дейност; заговор за производство и разпространение на наркотици в нарушение на Закона за наказателното право и пране на пари. Според британския съд печалбите от незаконната си дейност Тейлър е инвестирал в придобиването на  ниви в землищата на селата Присадец, тополовградско и Драка, община Средец, както и на орехова градина в свиленградската местност Дервишка могила. Искът е  пристигнал първоначално в Бургас  в края на миналата година, където е било стартирано частно наказателно дело в рамките на което станало ясно , че роденият на 14 октомври 1972 г. в малкия град Ръшдънс Даниел няма адресна регистрация в България. Липсвали данни и за посещения у нас през 12-те месеца на м.г. Единствената следа е намерена  в Търговския регистър, където през 2013 година е била вписана фирмата   „ДПТ Пропъртийс” ЕООД с уставен капитал от 2 лева. Пак тама има и единствена декларация за актуално състояние от същата година, по която има едно постъпление от 9 000 лв и съответно толкова похарчени за придобиване на дълготрайни активи. Дружеството е регистрирано на новозагорската улица „Васил Левски“ №57, което е дало основание на бургаския съд да прекрати делото и да препрати иска на британците в Сливен. Окръжният съд там обаче в свое заседание от 17 януари възприема  , че той е  за конфискация на паундите, а не за имотите и го препраща по компетентност на Софийски градски съд.Кога и какво ще решат столичните съдии предстои да стане ясно. Живеещи на новозагорската  улица „Васил Левски“ 57 дори не са чували за британеца – наркотрафикант.", "date": "2020.01.26", "title": "Кралски съд дири британец, изпрал у  нас 135 000 паунда от наркотрафик"}
{"url": "https://www.monitor.bg:443/bg/a/view/agentyt-na-djoshua-pritiska-kobrata-186922", "text": "Мениджърът на Антъни Джошуа Еди Хърн притиска българина Кубрат Пулев с детайлите по организацията на планирания мач за световната титла в тежка категория на професионалния бокс. Хърн намекна, че ако Кобрата и екипът му не се съгласят с условията на Джошуа, двубой може и да няма. Импресариото на британеца потвърди, че основните разногласия са за мястото на провеждане на суперсблъсъка. Според Еди Хърн Кубрат Пулев иска да спечели възможно най-много пари и затова предпочита дестинации като Истанбул, Саудитска Арабия, Конго и Нигерия. Агентът обаче бе категоричен, че предимство при избора има настоящият световен шампион. \"Кубрат Пулев е на предна позиция. Антъни иска мачът да бъде на Острова. Време е да се завърне у дома. Лошата новина е, че Кубрат Пулев иска възможно най-много пари. Той иска да се бие там, където ще прибере най-много пари. Всичко е възможно, но сме далеч от идеалния вариант, особено в боксовите игри\", заяви Хърн и добави: \"За нас най-правилно е да се върнем в Лондон и това е нещото, което искаме. Джошуа най-вероятно ще оваканти титлата, ако мачът не е там. Имаме варианти за 23 и 30 май или 6 юни.\"", "date": "2020.01.26", "title": "Агентът на Джошуа притиска Кобрата"}
{"url": "https://www.monitor.bg:443/bg/a/view/i-bambi-poluchava-igralen-rimejk-186920", "text": "Бамби е поредният герой на „Дисни“, който ще бъдат върнат обратно на големия екран. Любимото еленче на поколения деца от 1942 г. досега, ще получи свой „игрален“ римейк. Това е поредният ход от страна на продуцентския гигант, с който той „адаптира“ класическите си анимации в игрален вариант. Въпреки това се предполага, че и „Бамби“, подобно на „Книга за джунглата“ и „Цар Лъв“, няма да позиционира актьори пред камерата. Вместо това изображенията във филма е вероятно да бъдат (почти) изцяло компютърно генерирани. Със сценария ще се заемат Линдзи Беър и Женева Робъртсън Дорет. Това не е първият проект, по който двете ще работят заедно. В средата на миналата година стана ясно, че именно те ще налеят основите и на първия женски римейк на „Бързи и яростни“.", "date": "2020.01.26", "title": "И Бамби получава „игрален“ римейк"}
{"url": "https://www.monitor.bg:443/bg/a/view/vyrnaha-na-imanjar-kirka-i-lopata-186900", "text": "Кирка и лопата върна на собственика им, обвиняем по дело за иманярство старозагорският окръжен съд, след като одобри споразумение по силата на което 30-годишният Илия Данчев от мъглижкото село Зимница бе осъден на 8 месеца пробация за незаконно извършвани разкопки. При задържането на Данчев на 25 октомври 2018-а година в дома му били намерени модерен, фабрично произведен  металотърсач марка „Golden mask 5+SE“ и 16 артефакта на обща стойност 77,50 лв. Сред културно историческите ценности били бронзова фибула от ІІ-ІV , бронзов пръстен от средновековието , една снебърна монета от типа хемидрахма, сечена в град Парион през ІVв. Преди новата ера и 15 монети от XІІІ в, латински имитации. Към сечивата съдът прибавил мобилен телефон и 2 флаш-памети. В края на миналата година с 10-месечна пробация се размина и ортакът на зимничанина, Станислав И.Ботьоолу , от когато криминалистите при обиск в дома му в село Нова махала иззеха 12 сребърни монети „парион“ от ІV в пр. Христа на обща стойност 600 лв . На различни места иманярът кътал сребърна монета от ІІ век с образа на император „Марк Аврелий\" и бронзова с лика на император Констант от средата на ІV в, различни бронзови пръстени и метални кръстове от средновековието. Съселяни на разминалите се с решетките Данчев и Ботьоолу са категорични, че двамата ще продължат „археологическите си занимания“, тъй като били „болни“ на темата иманярство.  ", "date": "2020.01.26", "title": " Върнаха на иманяр кирка и лопата"}
{"url": "https://www.monitor.bg:443/bg/a/view/4-godini-po-kysno-trygva-delo-za-ubit-ribar-186903", "text": "Близо 4 години по-късно в старозагорския окръжен съд ще започне съдебното преследване срещу обвиняем за убийство рибар от Града на липите. Трагичният за 48-годишният към онзи момент жител на Кюстендил Димитър Делчев инцидент е станал късно вечерта на 17 септември 2016-а година на брега на язовир Копринка в землището на павелбанското село Виден. Тежко раненият в гърдите мъж е бил откаран с линейка до Филиала за спешна и неотложна медицинска помощ в Павел баня, но починал следствие кръвозагуба преди да бъде прегледан от лекар.При аутопсията било установено, че смъртта е в резултат на 3 рани от нож по тялото.Жертвата е била в тежко алкохолно опиянение преди да избухне скандала Същият ден е бил задържан и предполагаемият извършител, 66-годишният Димчо Димов от Стара Загора, който направил първоначални признания , че е бил на риболов заедно с жертвата и още двама приятели. В хода на очакването за „слука“ избухнал първоначално вербален скандал по въздействие на многото изпит алкохол. Пререканията прераснали в ръкопашен бой, при който в опит да се защити по-възрастният мъж използвал ножа си и нанесъл раните. Димов беше с първоначална мярка за неотклонение „задържане под стража“, но в последствие тя е променена в „домашен арест“.В хода на предварителните разпити обвиняемият, който е инвалид от години  твърдеше, че Делчев е  бил в неадекватно състояние в резултат на изпити близо два литра водка през деня преди сбиването.Двамата се познавали от предходни рибарски излети в района около Стара Загора.Първоначалното твърдение, че обвиняемият е действал в условията на неизбежната самоотбрана след като му било счупено ребро не се потвърдиха от лекарския преглед.  Повдигнатото обвинение е по член 115 от НК, при който минималното наказание е 10 години затвор. Разпоредителното заседание е насрочено за 28 януари, причините за проточилата се сега са неизвестни.", "date": "2020.01.26", "title": "4 години по-късно тръгва дело за убит рибар"}
{"url": "https://www.monitor.bg:443/bg/a/view/francuzinyt-specheli-masovija-start-v-biatlona-v-pokluka-186901", "text": "Французинът Кентен Фийон-Мейе спечели масовия старт на 15 км за мъже от Световната купа по биатлон в Поклюка (Словения). 27-годишният Фийон-Мейе измина трасето за 36:21.5 минути и пропусна само една мишена в четирите си стрелби. Така той записа първа победа за сезона и трета в кариерата си. Втори се нареди Бенедикт Дол (Германия) с изоставане от 10.0 секунди и една грешка, а трети финишира носителят на Големия кристален глобус Йоханес Тингес Бьо (Норвегия) с две пропуснати мишени и пасив от 10.3 секунди. Четирима биатлонисти имаха шанс да стигнат до призовите места, но Дол и Бьо бяха най-бързи по последната обиколка. Четвърти и пети финишираха съответно Ветле Кристиансен (Норвегия) с една грешка и на 10.6 секунди след победителя и лидерът в генералното класиране за сезона Мартен Фуркад (Франция) също с една пропусната мишена и пасив от 10.8 секунди. Фуркад излезе втори на 7.0 секунди след Фийон-Мейе след последната стрелба от положение прав, но не успя да издържи на атаката на Дол и двамата норвежци по последната обиколка. Състезанието премина без българско участие. Седемкратният носител на Световната купа Фуркад остава начело в генералното класиране след 13 от 24 състезания с 601 точки, следван от сънародника си Кентен Фийон-Мейе с 532 точки и Йоханес Тингес Бьо с 482 точки. От българите Владимир Илиев е 29-и със 138 точки, а Красимир Анев е 57-и с 34 точки. /БТА", "date": "2020.01.26", "title": "Французинът спечели масовия старт в биатлона в Поклюка"}
{"url": "https://www.monitor.bg:443/bg/a/view/holmar-se-vyrna-v-levski-sinite-poemat-kym-turcija-186911", "text": "Защитникът Холмар Ейолфсон се завърна в България и ще замине с “Левски” на лагера в Турция, като на практика започва зимната си подготовка с тима. Както е известно, исландският бранител беше в САЩ на турне с националния си отбор и дори вкара гол при победата с 1:0 над Канада. С включването на Холмар “Левски” ще е в пълен състав за втората част от подготовката, която ще се проведе в Алания. Тимът лети за втория си лагер утре сутрин, като ще остане на турска земя до 7 февруари. Там са предвидени 4 контроли - на 29 януари с „Пюник“ (Армения), на 1 февруари с „Рапид“ (Австрия), на 4 февруари с националния отбор на Узбекистан до 19 години и на 6 февруари с „Олександрия“ (Украйна). До момента „Левски“ не е изиграл нито една проверка, като на лагера в Сандански треньорът Петър Хубчев заложи на физическата подготовка. Междувременно досегашният титуляр Хали Тиам по всяка вероятност ще бъде закотвен на резервната скамейка за официалните мачове през пролетта. Причината е, че сенегалецът отказва да поднови договора си, който изтича в края на сезона. От „Левски“ бяха дали срок на Тиам до заминаването на тима за Турция да даде окончателен отговор. Халфът получи няколко оферти, но отклони всичките. Така на практика пътищата на Тиам и „сините“ се разделят. Той бе привлечен в „Левски“ през 2018 година по настояване на Делио Роси, като веднага се превърна в несменяем титуляр и изигра 65 мача във всички турнири, в които е отбелязал и 5 гола.", "date": "2020.01.26", "title": "Холмар се върна в „Левски“, „сините“ поемат към Турция"}
{"url": "https://www.monitor.bg:443/bg/a/view/spipaha-avtokradec-s-15-prisydi-nael-vlekach-za-pljachkata-186905", "text": "45-годишен казанлъчанин, който има зад гърба си 15 осъдителни присъди най вече за кражби попадна отново за постоянно зад решетките, след като на 3 януари отмъкнал от Града на розите старичък „Мерцедес 250 Д“. Добре познатият на местните криминалисти К. А. бил закопчан след сигнал, че е изчезнал автомобил, паркиран пред кооперация на булевард „Розова долина“.Отмъкването на возилото, което е оценено на 1 800 лв станало с помощта на автовлекач,който апашът поръчал по телефона с обяснението, че мерджанът е негов , но не е в движение и затова трябва да бъде извозен с платформа. Почит разфасования автомобил бил намерен в склад за скрап , намиращ се на трийсетина километра от мястото на задигането му. В хода на досъдебното производство станало ясно, че К.А. познавал собственика на колата, който починал преди месец и нямал близки родственици. Това го улеснило при уреждането на „сделката“, но отнасянето за лош негов късмет било засечено от съседи, които останали изненадани от наглостта на извършителя и подали сигнал на телефон 112. Под ръководството и надзора на Районна прокуратура-Казанлък, до момента са извършени разпити на свидетели, събрани са писмени доказателства, изготвена е оценителна експертиза, обвиняемото лице е привлечено към наказателна отговорност и производството ще приключи в най-кратки срокове. Определението на районния съд за налагане на най-строгата мярка за неотклонение спрямо автокрадеца е влязло в законна сила и не подлежи на обжалване.  ", "date": "2020.01.26", "title": "Спипаха автокрадец с 15 присъди, наел влекач за плячката"}
{"url": "https://www.monitor.bg:443/bg/a/view/proverjavat-signal-za-myrtva-riba-v-reka-devnenska-186909", "text": " След авария в шламопровод на „Солвей Соди“, РИОСВ - Варна проверява сигнал по „Зелен телефон“ за бяло оцветяване на водите в река Девненска и наличие на умряла риба. Незабавно са били уведомени Басейнова дирекция „Черноморски район“ и Регионална лаборатория- Варна, след което е била организира съвместна проверка. На място е установено, че се извършва дрениране на шламопровод, служещ за транспортиране на отпадъчните води от завод „Солвей Соди“ АД до утаителен басейн „Падина“. Дренирането е наложено, поради настъпила авария по трасето на шламопровода в определен участък. Преди аварията той е бил промит и дрениран в утаителните съоръжения (дренажни депа). Операторът своевременно е уведомил РИОСВ-Варна за дренирането на шламопровода. При огледа на утаителните съоръжения са установени изтичане на отпадъчни води от Южно разположения утаителен басейн. При проверката е взета водна проба от изходящия тръбопровод, непосредствено преди заустването в река Девненска. Тя ще бъде анализирана в акредитираната Регионална лаборатория- Варна, като резултатите се очакват в понеделник.", "date": "2020.01.26", "title": "Проверяват сигнал за мъртва риба в река Девненска "}
{"url": "https://www.monitor.bg:443/bg/a/view/otneha-16-shofiorski-knijki-za-edna-nosht-186907", "text": "15 шофьорски книжки за неплатени глоби и една за липса на застраховка „Гражданска отговорност“ бяха иззети по време на акция за установяване на пияни и дрогирани шофьори на територията на София. Операцията се проведе от 21 часа снощи до 6 часа тази сутрин. Полицаите са следили за опасно поведение на водачи, застрашаващо живота и здравето на останалите участници в движението Проверени са общо 272 автомобила и 496 лица. Съставени са 24 акта и 16 фиша по Закона за движение по пътищата. Освен иззетите свидетелства за управление, са съставени и 4 акта за шофиране в нетрезво състояние, задържани са 2 лица, образувано е едно досъдебно производство и е дерегистриран един автомобил.", "date": "2020.01.26", "title": "Отнеха 16 шофьорски книжки за една нощ"}
{"url": "https://www.monitor.bg:443/bg/a/view/popov-i-zlatkov-ne-uspjaha-da-se-klasirat-za-vtorija-mansh-v-kitcbuel-186892", "text": "Българите Алберт Попов и Камен Златков не успяха да се класират за втория манш на слалома в австрийския курорт Кицбюел от Световната купа по ски алпийски дисциплини, след като не намериха място в първите 30. Попов завърши на 33-то място с време от 52.02 секунди, на 1.53 секунди зад изненадващия лидер към момента Лукас Браатен от Норвегия. Златков пък допусна грешка и не успя да финишира. През миналия сезон Алберт Попов завърши на 9-о място в Кицбюел, като това бе и първото му влизане в топ 10 на състезание от Световната купа. Иначе в днешния ден най-доброто време сензационно даде Браатен, който се спусна с 34-ти стартов номер. Норвежецът финишира за 50.49 секунди. Втори на 0.33 секунди е Даниел Юле от Швейцария, а тройката към момента допълва представителят на домакините Михаел Мат на 0.42 секунди. Челната трийсетица пък бе затворена от германеца Себастиан Холцман на 1.40 секунди, което предполага и крайно интересен втори манш.", "date": "2020.01.26", "title": "Попов и Златков не успяха да се класират за втория манш в Кицбюел"}
{"url": "https://www.monitor.bg:443/bg/a/view/104-godishen-varnenec-e-vlizal-v-bolnica-vednyj-za-operacija-na-hernija-186912", "text": " 104-годишният Димитър Спасов от Варна, който наскоро празнува 4-тия си рождения ден след столетието, живее без хранителен режим и яде и пие всичко. Лекарства обаче не е взимал никога, а само веднъж е стъпвал в болница за операция от херния. Той е ветеран от Втората световна война. „Обичам всички хора, обичам да съм усмихнат“, сподели той философията си за дълголетие в интервю за Радио Варна. „Прабаба ми по линия на майка ми е живяла 102 години. Аз съм на 104. Обичам всички хора, обичам да се усмихвам. Ако някой ми се скара, казвам му недей, по-добре се усмихни. Врагове никога не съм имал, защото аз обичам хората, каза той. Ветеран съм от войната, от двете фази. Първо в Сърбия - първата фаза, а след това се върнахме през Алпите. Не съм убивал хора, аз съм артилерист. Раняван съм“, разказа още дядо Димитър. „Всичко, което ми се поднесе - ям и пия. Вино, ракия, докато бях млад - доста така..., но не съм се напивал. Сега си пия по една чаша. Имам две деца - момче и момиче, заминаха си. Дъщеря ми ми остави две близначки, а сина ми двама близнаци. Имам и правнучки“, казва още столетникът. Той е категоричен, че съвет за дълголетие никой не може да ни даде. „Най-големият съветник е природата. Не вярвам в Бог - атеист съм. Едно време имах колеги, дето хвърчаха, питах ги „Видяхте ли някъде Господ?, а те – Не!“. Една операция от херния са ми правили. Кръвно нямам. Не пия лекарства, сега взимам само за сърдечна недостатъчност. И бастун не ползвам, вървя още“, казва 104-годишният ветеран, който не се плаши от нищо, защото човек има само един живот.  ", "date": "2020.01.26", "title": "104-годишен варненец е влизал в болница веднъж за операция на херния"}
{"url": "https://www.monitor.bg:443/bg/a/view/novata-taktika-zakopa-barsa-186915", "text": "“Барселона” загуби с 0:2 при гостуването си на “Валенсия” в дуел от 21-вия кръг на Ла Лига и даде шанс на вечния съперник „Реал“ да се изкачи на върха в класирането. След поражението каталунците останаха с равни точки с мадридския колос, който снощи гостува на „Валядолид“. Поражението бе първо за „Барса“ под ръководството на новия треньор Кике Сетиен, който след края на мача се оправда с неразбиране на тактическите му указания от играчите. „Играчите правеха неща, които не съм изисквал от тях и обратно – тези, които исках, не се получиха. Трябва време. Не играхме добре и това е безспорно“, сподели Сетиен. След грешната стъпка испанските медии изчислиха, че този сезон „Барселона“ се представя трагично в гостуванията си. Каталунците са спечелили само 15 точки от 33 възможни далеч от „Камп Ноу“. Тимът загуби от „Хетафе“, „Ейбар“, „Леганес“ и „Атлетико“ (М), а освен това записа равенства с „Осасуна“, „Реал Сосиедад“ и „Еспаньол“. Кръгът в Испания не донесе положителни емоции и за „Атлетико“ (М), който сдаде третото място. „Дюшекчиите“ стигнаха само до 0:0 с „Леганес“ у дома и вече са на 2 точки след „Севиля“ в битката за бронза.", "date": "2020.01.26", "title": "Новата тактика закопа „Барса“"}
{"url": "https://www.monitor.bg:443/bg/a/view/predrazsydycite-na-oskarite-186893", "text": "„Бели“, „мъжки“, „лицемерни“ - който и от тези епитети да поставим на тазгодишните награди „Оскар“, няма да сбъркаме. Измина една година, след като Американската филмова академия постигна личен рекорд, като отличи със златни статуетки впечатляващия брой от 15 жени. Това няма да се повтори този път. Четири години след скандала, останал в историята като „белите оскари“, но повдигащ въпроса и за половата равнопоставеност, Академията извървя дълъг път, за да – парадоксално – се върне в изправна позиция с номинациите си от 2020 г. При самото Едното – водещата на изявата Иса Рей бе първата, която хвърли камък по Академията, поздравявайки „всички МЪЖЕ“, номинирани за най-добър режисьор. Още в началото на живото включване пък на екрана се появи новоназначения президент на институцията Дейвид Рубин, който подчерта дебело, че наградите са специални заради това, че професионалисти връчват призове на собствените си колеги. Иначе казано, „изми ръцете“ на Академията като учреждения в избора на номинирани, където цветнокожите и жените отново (почти) не намериха място. Самият Рубин често говори за равенството между расите и половете. Месеци след избухването на „белите оскари“ през 2016 г. кастинг режисьорът (който по това време е член, но не и ръководител на Академията) заявява, че винаги търси кой актьор влага най-много от себе си в даден персонаж. Старае се да забрави какво си представя сценариста за ролята. „Ако той е написал върху листа „40-годишен лекар“, от студиото често си представят 40-годишен бял мъж. Твърде е вероятно обаче за ролята да е по-подходящ 30-годишен азиатец и нашата задача е да намерим най-добрия“, обясни тогава Рубин. През лятото миналата година, след като вече застана начело на Академията, той отново заяви: „Нашите усилия да увеличим броя на жени и цветнокожи кинодейци са повече от успешни и създават път за промяна на културата в Академията. Това се надявахме да постигнем.“ Културата, уви, съвсем не изглежда променена. Така, въпреки всички свои опити да разнообрази социалния бекграунд на членовете си, номинациите изглеждат в голяма степен лицемерни. Синтия Ериво е единствената чернокожа, която ще Тя е номинирана и за най-добра песен във филма „Хариет“, а предвид, че звездата отказа да пее на наградите на БАФТА, защото и те неглижираха цветнокожите, Академията бързо е взела своя урок и й подсигури номинация. В категория, в която почти няма шанс, впрочем, защото всичко сочи, че Рене Зелуегър ще спечели „Оскар“-а за най-добра актриса в главна роля. Екранната Джуди Гарланд вече може да се похвали със „Златен глобус“ и статуетка от Гилдията на филмовите актьори, така че ако не вземе приз и от Академията, това би било по-скоро изненада. Акуафина („Сбогуването“) подозираме, че е сред малкото, които можеха да се опълчат на Зелуегър, предвид, че тя грабна глобус сред дамите в комедийния жанр. Това щеше да е удачна номинация за оскарите, предвид азиатския произход на звездата, но след смяната на ръководството киноинституцията очевидно е зарязала всякакви опити да се докаже като политкоректна. Това донякъде е много добра новина. Няма нищо по-фрустриращо за киноманите от това някой да вземе статуетка предимно защото отговаря на някакви социални изисквания, без непременно да е най-добрият за отминалата година. Така би изглеждала, например, номинация за Дженифър Лопес. Склонна съм да не се съглася с всички критици и фенове, според които дивата е ощетена, защото няма шанс за „Оскар“. Категорично, участието й в „Да свалиш Уолстрийт“ представя най-добрата й актьорска игра до момента. Това обаче съвсем не я прави най-добрата за годината, при това на фона на наистина отличните изпълнения на редица други актриси (в поддържащи роли), сред които и наистина номинираните – Лора Дърн, Скарлет Йохансон, Флоренс Пю, Марго Роби и Кати Бейтс. Самият филм „Да свалиш Уолстрийт“ също беше хаотична каша, в която единственото хубаво нещо бе играта на Лопес. В никакъв случай не съм съгласна и с мнението на членовете от Академията, които все пак коментираха спорните номинации, макар и анонимно: „Хората винаги ще гледат на Дженифър Лопес като на феномен, не като на актриса. Някои дори не са гледали „Да свалиш Уолстрийт“. По думите на същия член на Академията това е и причината Лейди Гага да загуби оскара за най-добра актриса миналата година въпреки впечатляващата си игра в „Роди се звезда“. В пъти по-обидно звучи мнението на даващите гласа си за статуетките относно Адам Сандлър. Те признават, че играта му в Uncut Gems е наистина добра, но работата му по „сладникавите комедии на Netflix” го прави автоматично недостоен за „Оскар“. „За съжаление актьорите се развиват като брандове. Името на Сандлър няма как да бъде свързано с „Оскар“, но тезиа на Лео ди Каприо или на Джонатан Прайс могат да бъдат свързвани с наградата“, обясняват отново анонимно членове на Академията. Проявява се и лично отношение. Няколко от гласуващите са определили а в причина за това се е превърнало негова шега, че ако отново не вземе „Оскар“ нарочно ще направи тъп филм. „Това е проява на неуважение“, казват още недоволните членове. Оставят си обаче вратичка: ако Адам Сандлър направи още един добър филм, може и да му отдадат честта да получи номинация. Да си мил с Академията и да се промотираш като евентуален претендент за наградите обаче също не се понрави тази година на гласуващите за оскарите. Това доказва коментарът им за Еди Мърфи („Долемайт е моето име“), който „прекалено пресилено пропагандираше името си“. Изказването се дължи на съгласието на ченгето от Бевърли Хилс да води комедийното шоу Saturday Night Live, след като в продължение на 35 години е отбягвал подобни оферти. Самият актьор е стартирал кариерата си от предаването, като завръщането му вероятно наистина е било с цел промотирането на „Долемайт е моето име“. За разлика от други кандидати за „Оскар“ през годините обаче той не е нарушил нито едно правило на Академията, което да води до дисквалификация поради открито лобиране. А доводите на членовете отново нямат нищо общо с представянето му пред камерата. След изписаните критики, редно е да се отбележи, че Академията заслужава поздравления за отношението си към прясно преименуваната „международна“ (доскоро чуждоезична) категория. Още миналата година институцията се зарече, че ще се опита да направи по-видими филмите от различните краища на света. След миналогодишния успех на „Рома“ тази година оскарите отново потвърждават собствените си думи, като дадоха цели 6 номинации на „Паразит“ на южнокорейския режисьор Бонг Джуун-хо. И ако Алфонсо Куарон е имал и преди авантюра с оскарите, то носителят на „Златна палма“ за 2019 г. за първи път ще се бори за статуетката и за режисьор, и за филм на годината. Шансовете му за голямата награда се оказват завидно големи. Към момента фаворити за най-добър филм са именно „Паразит“ и „1917“. За това съдим от призовете на гилдиите на актьорите и продуцентите респективно. Тъй като „Паразит“ триумфира сред актьорите (чийто бранш е най-многочислен в Академията), твърде е вероятно именно Бонг Джуун-хо да се поздрави с екипа си за триумфа на 9-и февруари. Не се очакват изненади и сред актьорите в главна роля, където отново на всички церемонии досега е доминирал Хоакин Финикс („Жокера“). Лора Дърн („Брачна история“) също най-вероятно ще финишира с „Оскар“ в ръка за актриса в поддържаща роля. Според критиците Грета Гъруиг пък ще вземе приза за адаптиран сценарий. Това, след като беше напълно пренебрегната в режисьорската категория. Нейният филм „Малки жени“ има номинация все пак и за филм на годината. Но според анализатори отвъд Океана, Академията тази година залага на истории за мъже и шансовете на Гъруиг тук не са големи. 66,7% от разказват мъжки истории. Това са шест от 9-те номинирани заглавия - „Ирландецът“, „Имало едно време в Холивуд“, „1917“, „Джоджо Заека“ (предвид и военната тематика), „Пълно ускорение“ и „Жокера“. Две заглавия поставят в епицентъра цялото семейство - „Паразит“ и „Брачна история“, а само „Малки жени“ се посвещава на представителките на нежния пол. Друга голяма тема, която ще търси известни отговори на церемонията на 9-и февруари, със сигурност е приемствеността на стрийминга от страна на Академията. Netflix – един от пионерите в сферата, си завоюва 24 номинации, разпределени измежду 8 свои продукции. Това към момента не означава много, защото въпреки че доминираше с най-голям шанс за триумф на глобусите, платформата си тръгна едва с две награди – една за кино и една за телевизия. Самите членове на Академията все още са на полюсни мнения относно стрийминг гиганта и неговата политика. Докато някои заявяват, че филмите, продуцирани от компанията, не заслужават оскарово внимание, други са на противоположното мнение. „Ако Тед Сарандос (програмният директор на Netflix) не беше дал парите на Мартин Скорсезе, „Ирландецът“ нямаше да бъде факт днес. Той подкрепи кинодеец, затова смятам, че не бива да има предразсъдъци относно Netflix”, коментира Робърт Фийлдс, който е от актьорския бранш на Академията. Той допълва, че никой от членовете няма да си постави за цел просто да саботира Netflix. “Системата не работи по този начин“, твърди Фийлдс пред The Hollywood Reporter. Защо наградите на Американската филмова академия се наричат „Оскар“? В случай че и вие сте си задавали този въпрос, в тези редове ще представим двете най-популярни версии за произхода на името на най-престижните киноотличия в света. Освен че „Наградите на Академията“ е доста дълго наименование, което не се харесва от медиите, зад оскара стоят всъщност пристрастията на една от две дами. Според първата версия псевдонимът е дело на Бети Дейвис, която е била президент на Академията през 1941 г. Една от нейните биографии твърди, че именно тя първа е нарекла отличието „Оскар“ заради желанието си да го посвети на първия си съпруг – музиканта Хармън Оскар Нелсън. Пробойната в тази теория е фактът, че отличията се признават официално и за оскари две години преди нейното ръководство – през 1939 г. Втората теза поставя в светлините на прожекторите Маргарет Херик, която отново е заемала също ръководна длъжност в Академията, макар и не президентската. Според тази версия, когато за първи път видяла наградата през 1931 г., Маргарет заявила, че човешката фигура на статуетката й напомняла много на братовчед й Оскар Пиърс. Още същата година репортерът Сидни Сколски се превръща в първия журналист, употребил името „Оскар“ като еквивалент за наградите на Академията. По думите му в институцията вече всички наричали по този начин статуетката. Първите, които официално благодарят за „своя „Оскар“ в своята реч на церемонията, пък са представителите на „Дисни“.", "date": "2020.01.26", "title": "Предразсъдъците на оскарите"}
{"url": "https://www.monitor.bg:443/bg/a/view/poslednite-fotoreporteri-na-varna-s-nostalgichna-izlojba-186896", "text": "Изложба-хепънинг на варненски фоторепортери в Арт салона на Радио Варна, озаглавена „Последните фоторепортери“, събра в общ проект 6 работещи за различни медии в града снимащи журналисти и развълнува местната културна общественост с искреност, талант и поглед към живота с намигване. Облечени в бели ризи, с червени и сини връзки, последните шестима все още действащи фотожурналисти във Варна - Красимир Делчев, Любомир Бенковски – Бенджи, Красимир Тодоров, Пламен Гутинов, Румен Сарандев и Мердин Берберов – Сянката бяха подготвили по около около 20 свои снимки. Според Бенджи, който и е и куратор на изложбата, „Снимките не са правени само през последната година. Изключение прави колегата им „Сянката“,  който е най-младият сред шестимата. Той реално работи от година и половина като репортер, но всички смятаме, че по нищо не ни отстъпва и е качествен фотожурналист. Затова също е включен“. В изложбата на фотожурналистите са включени разнообразни снимки от различни събития – културни, спортни, както и запечатали някои трагични събития в града. Няма някаква определена тематика. Всеки бе подбрал това, което смята, че най-добре го представя. Според Бенджи, той и колегите му са подредили експозицията, трета поред, и с малко тъга, тъй като животът на повечето от тях е минал в тази работа. „Във Варна е имало времена, в които са работели едновременно в различни медии и по 10-15 фоторепортери. В момента сме останали само шестима. Да, това е една от многото изчезващи професии. Това не е някаква драма. Професии са изчезвали в историята на човечеството и ще продължат да изчезват. Особено с развитието на изкуствения интелект още много професии ще изчезнат и то в много близко бъдеще“, каза още той. Изненадата на вечерта, след пионерското и чавдарско намигване на фотографите бе видеокомпилация с по двадесет, подбрани от всеки от авторите фотоси. Основното послание между показаните на екрана работи, с подбрани сентенции и мисли бе, че понякога най-много може да се каже без думи. С доза самоирония фоторепортерите се заканиха оттук нататък да разгромят телефонната фотография и признаха, че с мъка в сърцата наблюдават как „новите технологии унищожават света, докато той им ръкопляска“. Шестимата успяха да разсмеят, но и да оставят без дъх публиката с кадри, запечатали комични съвпадения и моменти, драматични житейски истории, официални събития, трагични инциденти, концерти, спортни прояви, случили се в период от последните месеци до няколко години назад.  „Както гласи една от мислите, изписани на екрана, скоростта, с която правим своя избор какво да снимаме, е една сто двадесет и пета от секундата. Пожелавам на колегите си със същия ентусиазъм да продължават да работят, въпреки че все повече и повече оредяваме“, каза след изложбата доайенът Красимир Делчев. „Снимката на възрастен трудноподвижен мъж, който се опитва да се промуши през решетките на мантинелата между две улични платна на натоварения булевард „Владислав Варненчик“, показва част от българската действителност – навсякъде, всеки прави малко компромисче за нещо. Единият спира с колата си движението на улицата, за да си купи цигари, другият пресича неправилно, защото го болят краката… И накрая всички казват: „Няма ред“. Като видя десетима такива, ядосвам се, вадя апарата и това е моето оръжие.  Нямам химикалка, защото не ме бива много в писането, но имам фотоапарат“, коментира Пламен Гутинов. „Близо 100 кадъра съм направил, без тя да ме види, докато се убедя, че имам кадъра, който съм почувствал“, казва Красимир Тодоров - единственият фотограф, заснел Алла Пугачова и Филип Киркоров при първото им идване в България. Цяла нощ, преди доста години, той очаквал звездната двойка на Фериботния комплекс край Варна, където двамата най-накрая пристигат и поемат към Варна  с автомобил „Линкълн“. Залата бе препълнена с приятели и колеги на фоторепортерите. Събитието уважи и кметът Иван Портних, който поздрави майсторите на обектива, както и доайенът на фотографите във Варна Гаро Кешишян. По време на търг, съпътстващ изложбата, част от фотографиите бяха откупени за фонд „Култура“ на Община Варна.", "date": "2020.01.26", "title": "„Последните фоторепортери“ на Варна с носталгична изложба "}
{"url": "https://www.monitor.bg:443/bg/a/view/edinijat-ot-izgonenite-ruski-shpioni-se-interesuval-bylgarskija-esgraon-186894", "text": "Единият от двамата руски дипломати, които в петък бяха изгонени от България заради шпионаж, е внедрявал у нас агенти под самоличността на починали наши сънародници. Това съобщи Нова тв. Според информацията на телевизията въпросният дипломат е търсил данни в българската система за гражданска регистрация (ЕСГРАОН) за умрели българи в активна възраст или такива, които за постоянно са се установили в чужбина. След това изготвял фалшиви самоличности на руски разузнавачи, като върху процесите в страната с акцент върху изборите. В петък държавното обвинение съобщи, че един от първите секретари в консулския отдел на руското посолство в София и служител в търговското представителство на Руската федерация са били уличени в шпионаж. Тъй като двамата са с имунитет, главният прокурор Иван Гешев уведоми министъра на външните работи Екатерина Захариева за събраните доказателства и още същия ден външно министерство връчи на посланика на федерацията Анатолий Макаров нота за изгонването им. Очакваше се двамата служители на руската дипломатическа мисия да напуснат страната ни до края на вчерашния ден. Пак в петък стана ясно, че след получаването на съответните сигнали от ДАНС в Специализираната прокуратура са били образувани две досъдебни производства за престъпление срещу Република България. В хода на разследването по едното досъдебно производство е установено, че в периода от 2017 г. до настоящия момент първият секретар в консулския отдел на посолството на Русия е осъществявал разузнавателна дейност, при която е търсил информация за механизмите на изборния процес в страната. При другото досъдебно производство е установено, че от октомври 2018 г. до настоящия момент служителят в търговското представителство на федерацията пък е събирал разузнавателна информация, включително такава, представляваща държавна и служебна тайна от сферата на енергетиката и енергийната сигурност на страната, която впоследствие е изпращал в централата на руската разузнавателна служба в Москва. През октомври 2019 г. друг от първите секретари в руското консулство у нас беше уличен в шпионаж. По данни на прокуратурата от септември 2018 г. в продължение на близо година той е осъществявал разузнавателна дейност, като е провеждал регулярни конспиративни срещи с български граждани, включително и с ръководен служител, разполагащ с достъп до класифицирана информация на България, ЕС и НАТО. Целта на срещите е била придобиване с разузнавателна цел на такава информация, представляваща държавна тайна, включително и чрез предложения за материални облаги. През септември 2019 г. пък председателят на Националното движение \"Русофили\" Николай Малинов стана обвиняем по член 105, ал. 1 от Наказателния кодекс за престъпление срещу републиката. От разпространени от държавното обвинение данни по делото стана ясно, че Малинов е съдействал за опити за вмешателство в българската вътрешна политика и е докладвал за ситуацията у нас в интерес на две организации със седалище Руската федерация - \"Двуглав орел\" и РИСИ. Ментори на плана са били на които беше наложена десетгодишна забрана да влизат в страната. За реализирането на идеята им за преобръщане на геополитическата ориентация на България от прозападна в сателитна на Москва пък аверът на Малинов – банкерът беглец Цветан Василев, прехвърлил на руските си ментори активи за 500 млн. евро, финансирани от КТБ.", "date": "2020.01.26", "title": "Единият руснак, изгонен за шпионаж, крадял данните на починали българи (ОБНОВЕНА)"}
{"url": "https://www.monitor.bg:443/bg/a/view/djado-obgorja-po-liceto-sled-pojar-s-gazova-butilka-186895", "text": "Възрастен мъж от Пазарджик е получил изгаряния първа-втора степен по лицето, след като газова бутилка е предизвикала пожар в дома му в Пазарджик. Това съобщават от Главна дирекция „ Пожарна безопасност и защита на населението“. Инцидентът е станал в къща на ул.“Тунджа“ в областния град. Сигналът е получен в 13,18 ч. в събота на телефона на оперативния център на Регионалната дирекция „Пожарна безопасност и защита на населението“ в Пазарджик, че в двора на жилищната постройка е избухнал пожар. Веднага в къщата на ул.“Тунджа“ № 7 е изпратен един автомобил с 4-ма служители от местната противопожарна служба, които са потушили огъня и са помогнали на пострадалият. 73-годишният мъж е с повърхностни изгаряния по лицето първа-втора степен и е бил откаран с линейка на Центъра за спешна медицинска помощ в областната болница в Пазарджик. Оттам обаче лекарите са преценили, че трябва да бъде прегледан в Клиниката по изгаряния към МБАЛ в Пловдив и са го пренасочили към здравното заведение в града под тепетата. Спасени са две сгради.", "date": "2020.01.26", "title": "Дядо обгоря по лицето след пожар с газова бутилка"}
{"url": "https://www.monitor.bg:443/bg/a/view/jenskijat-ski-elit-opita-banska-kapama-186897", "text": "Световният женски ски елит опита с удоволствие банска капама във втората вечер на Световната купа в Банско. Световният женски ски елит опита с удоволствие банска капама във втората вечер на Световната купа в Банско. Под вещото ръководство на шеф Ути Бъчваров капама за 1000 човека беше сготвена на площада. Песни за Банско и Пирин огласяха зимната столица на Балканите, вихрено хоро на популярните Бански фукли разтресе площада. Имаше и ар-ен-би музика. Въобще настроението беше уникално на награждаването на победителките в спускането от втория ден на състезанията за Световна купа по ски Банско 2020! Най-добрите в света алпийки бяха под закрилата на хайдути опасани с пищови и пушки в ръце, с помощта на които  се проведе церемонията по теглене на жребия за третия ден от състезанията.", "date": "2020.01.26", "title": "Женският ски елит опита банска капама"}
{"url": "https://www.monitor.bg:443/bg/a/view/levski-na-bokluka-vzrivi-socialnite-mreji-v-internet-186899", "text": "Портрет на Апостола на българската свобода, Васил Левски, изхвърлен на боклука, взриви социалнит мрежи в интернет. Портретът е подпрян до контейнер за отпавъци, а зад него се видят няколко кашона. Според човека, пуснал снимката, в кашоните имало хиляди книги, изхвърлени при разчистване на читалища и библиотеки. А самата снимка била направена в Перник. Изхвърленият портрет на Левски предизвика истинска вълна от възмущения и гневни коментари. Повечето хора определят Дякона като българската най-свята икона и стореното с портрета му като гавра. Други са склонни да обобщават. „Това отношение показва докъде вече е стигнал днес българският национален дух и манталитет. Щом посегнха на Апостола и с лека ръка го изхвърлиха на боклука, за тези, които са го сторили, очевидно вече няма нищо свято”, смятат част от потребителите. Трети пък се нахвърлят върху изхвърлилите портрета с обидни думи и ругатни. През последните месеци в социалните мрежи неведнъж бяха публикувани снимки на изхвърлени в контейнери и кошове за боклук книги, сред които и произведения на световната и българска класика. На едта от снимките се виждаше захвърлена снимка на друг велик революционер, Христо Ботев, откъсната вероятно от книга за него,", "date": "2020.01.26", "title": "Левски на боклука взриви  социалните мрежи в интернет"}
{"url": "https://www.monitor.bg:443/bg/a/view/republikancite-otstranjavaneto-na-donald-trymp-ot-posta-mu-bi-mnogo-opasen-precedent-186904", "text": "Отстраняването на Доналд Тръмп от поста му би представлявало намеса в предстоящите избори и би било \"много опасен прецедент\", заявиха адвокатите на президента на САЩ в процеса за импийчмънт пред Сената, предадоха Асошиейтед прес и Ройтерс. По-рано тази седмица представителите на Демократическата партия, които изпълняват ролята на прокурори, заявиха, че Тръмп трябва да бъде отстранен от поста си, защото е насърчил Украйна да се намеси в изборите в САЩ, като открие компрометиращи материали, засягащи бившия вицепрезидент на САЩ Джо Байдън. Вчера защитата на президента се опита да обърне този аргумент срещу тях. \"Въпреки приказките за намеса в изборите, те са тук, за да извършат най-сериозната намеса в избори в американската история и ние не можем да позволим това\", предупреди Пат Сиполини, който ръководи защитата на президента. Той добави, че ако сенаторите признаят президента за виновен и го отстранят от заеманата длъжност, ще лишат гласоподавателите от правото им да изразят мнението си за Тръмп на президентските избори на 3 ноември. Разследването на контактите на Тръмп с Украйна не е имало за цел изясняване на истината, а е било политически мотивиран опит за отстраняване на президента от заеманата длъжност, според защитата на Тръмп. Въпреки, че президентът е обвиняемият в процеса, адвокатите му показаха ясно, че смятат да представят процедурата за импийчмънт като продължение на разследванията, които се водят откакто той встъпи в длъжност - включително разследването на евентуални връзки между предизборния му щаб и Русия. Заседанието продължи само два часа, далеч по-кратко от речите на обвинителите, отбелязва АП. Защитата запазва основните си аргументи за утрешното заседание. Сенатът е под контрола на републиканците, които разполага с 53 от общо 100 места, а за отстраняване на президента е необходимо мнозинство от две трети от сенаторите. Сенатори републиканци заявиха вчера, че защитата вече е разбила аргументите на демократите. До президентските избори обаче остават по-малко от 300 дни, така че дебатите същевременно са и битка за спечелване на общественото мнение, отбелязва Франс прес.", "date": "2020.01.26", "title": "Републиканците: Отстраняването на Доналд Тръмп от поста му би бил \"много опасен прецедент\""}
{"url": "https://www.monitor.bg:443/bg/a/view/lebron-djejms-s-istorichesko-postijenie-v-nba-186898", "text": "Леброн Джеймс премина историческа граница в Националната баскетболна асоциация. 35-годишният Джеймс задмина друг легендарен играч Коби Брайънт във вечната ранглиста при реализаторите и вече е трети с 33 655 отбелязани точки в кариерата си. Лидер е Карим Абдул-Джабар с 38 387 точки, а на второ място е Карл Малоун с 36 928 точки. \"Краля\" завърши с 29 точки, 7 борби и 8 асистенции при загубата \"ЛА Лейкърс\" като гост на \"Филаделфия\" с 91:108. Най-резултатен за победителите бе Тобиас Харис с 29 точки. Антъни Дейвис вкара 31 точки и овладя 7 борби за \"езерняците\". Петкратният шампион в НБА с \"ЛА Лейкърс\" Коби Брайънт не пропусна да поздрави Леброн Джеймс за постижението му. \"Продължавай да движиш играта напред, Кинг Джеймс. Уважение за моя брат\", написа в социалната мрежа \"Туитър\" 41-годишният Брайънт. Леброн никога не е крил уважението си към Коби и споделя: \"Запомних думите му, че ако един играч иска да стане велик, трябва да работи много всеки ден. Щастлив съм, че моето име се поставя до неговото. Той е един от най-великите на всички времена.\" Настоящата звезда на \"езерняците\" дори постави специален надпис на маратонките си в чест на Брайънт.", "date": "2020.01.26", "title": "Леброн Джеймс с историческо постижение в НБА"}
{"url": "https://www.monitor.bg:443/bg/a/view/federer-se-zatrudni-no-za-15-i-pyt-e-v-top-8-v-melbyrn-186910", "text": "Поставеният под №3 в основната схема Роджър Федерер се класира за 15-ти път в кариерата си за четвъртфиналите на Откритото първенство на Австралия по тенис. Шесткратният победител започна колебливо срещу унгареца Мартон Фучович, но реагира подобаващо и се наложи с 4:6, 6:1, 6:2, 6:2 за малко повече от 2 часа игра. \"Имах трудности в началото, които бяха породени от възстановяването ми от предишния двубой. След това всичко започна да се подрежда\", сподели швейцарецът, който приключи срещата с 44 печеливши удара при 36 непредизвикани грешки. В спор за място на полуфиналите Федерер ще срещне Тенис Сандгрен, който надви в 4 сета Фабио Фонини. \"Играл съм много тенис през живота си, но никога срещу Тенис\", заяви шеговито Роджър, провокиран от въпрос за малкото име на Сандгрен. Американецът пък се нуждаеше от 3 часа и половина, за да пречупи Фонини със 7:6 (5), 7:5, 6:7 (2), 6:4, като демонстрира изключителна успеваемост при точките за пробив и се отчете с 44 печеливши удара. Защитаващият титлата си Новак Джокович пък достигна 11-ия си четвъртфинал на Australian Open след убедителна победа с 6:3, 6:4, 6:4 над аржентинеца Диего Шварцман. Следващият му съперник е Милош Раонич, който постигна чист успех над Марин Чилич с 6:4, 6:3, 7:5. Канадецът наниза 35 аса и ще търси първа победа срещу Джокович след девет поредни загуби \"Това ще е труден мач. Раонич е един от най-високите и силни играчи в тура. Има и най-мощните сервиси. Ретурът ми ще е ключов елемент\", коментира сръбският тенис ас. В същото време сблъсъкът между Рафаел Надал и Ник Кириос на 1/8-финалите на Откритото първенство на Австралия се очертава като най-интригуващото спортно събитие в Мелбърн за годината. Местните медии съобщават за рекорден скок на цената на билетите за мача, която доближи 500 долара. Водачката в световната ранглиста Ашли Барти се класира за 1/4-финалите при дамите в Мелбърн за втора поредна година. Барти елиминира 18-ата в схемата Алисън Риск (САЩ) с 6:3, 1:6, 6:4 след малко повече от час и половина игра. За място на полуфиналите тя ще срещне вицешампионката от миналия сезон и номер 7 в схемата Петра Квитова (Чехия), която се справи с Мария Сакари (Гърция) с 6:7(4), 6:3, 6:2. Приказката на 15-годишната Кори Гоф на тазгодишния Australian Open пък приключи на осминафиналите. Американската фурия бе спряна от сънародничката си София Кенин след обрат за 1:2 сета - 7:6(5), 3:6, 0:6 в мач, който продължи два часа и 11 минути.", "date": "2020.01.26", "title": "Федерер се затрудни, но за 15-и път е в топ 8 в Мелбърн"}
{"url": "https://www.monitor.bg:443/bg/a/view/globa-ot-2-do-20-bona-za-izdatelstvoto-prevelo-pod-igoto-na-syvremenen-bylgarski-186908", "text": "Санкция, която може да се окаже в размер между 2000 и 20 000 лв., ще бъде наложена на издателство „Византия“, което създаде и разпространи „преведения“ роман „Под игото на съвременен български език“. Това съобщи Министерство на културата. От там уточняват, че Дирекция „Авторско право и сродните му права“ се е сезирала още в края на миналата година. Повод за това става фактът, че издателството не е поискало специално разрешение за променянето на оригиналното произведение „Под игото“. Авторските права са в сила в продължение на 70 години след смъртта на автора. Въпреки това той (в случая Иван Вазов) запазва правото си името му (псевдонима или друг идентифициращ го знак) да бъде обозначено при всяко използване на произведението. В допълнение на това целостта на произведението следва да бъде запазена. „Законът натоварва Министерството на културата да следи за спазването на тези права, като предвижда възможност административният орган да разрешава промени в произведението, като това се прави в изключителни случаи. В Министерството на културата не е постъпвало искане за разглеждане на каквито и да е било промени по текста на „Под игото“ на Иван Вазов“, съобщават още от МК. Допълва се, че текстът на „Под игото на съвременен български език“ е сравнен с този в изданието на „Под игото“ (издателство „Български писател“, 1980 г.), като са установени значителни на брой промени на оригиналния текст, включително обяснителни бележки. Това, без те да са съгласувани с културното министерство. Актът за установяване на административно нарушение е вече връчен на издателство „Византия“. Според разпоредбите на Закона за авторското право и сродните му права е възможно и „предметът на нарушението, независимо чия собственост е, да се отнеме в полза на държавата“.", "date": "2020.01.26", "title": "Глоба от 2 до 20 бона за издателството, превело „Под игото“ на съвременен български"}
{"url": "https://www.monitor.bg:443/bg/a/view/predistorijata-na-igrite-na-glada-razkazva-za-mladija-prezident-snou-186902", "text": "Президент Кориоланъс Сноу ще бъде в епицентъра на събитията на новата книга от поредицата „Игрите на глада“. Томът ще носи името The Ballad of Songbirds and Snakes („Баладата на песнопойките и змиите“), а действието ще се развива 64 години преди Катнис да заеме мястото на сестра си в състезанието на живот и смърт. Читателите и феновете на филмите, създадени по книгите, вече познават Сноу като водачът на антиутопичния регион, принуждаващ деца да играят в лотария за влизането в „Игрите на глада“. Въпреки това той ще бъде представен от авторката Сюзан Колинс като добрия герой в новата книга.   ще се появи на пазара съвсем скоро – през месец май. Из страниците й ще се запознаем с гимназиста Сноу, чиято мисия е да събере достатъчно пари, за да може да продължи образованието си в университет. Така, той се превръща в един от първите 24 ментори на игрите. Избраните ментора са престижна група от гимназисти в последната година от обучението си, които имат за задача да подготвят състезателите за интервюта преди игрите. Така, гласи обяснението на мисията им, състезанието ще „еволюира като по-значимо преживяване“. Самият Сноу обаче остава разочарован, след като научава, че му се е паднал състезател от най-бедният регион – Дистрикт 12.", "date": "2020.01.26", "title": "Предисторията на „Игрите на глада“ разказва за младия президент Сноу"}
{"url": "https://www.monitor.bg:443/bg/a/view/megan-precaka-zelena-iniciativa-na-charlz-186891", "text": "Първият по ред за наследяването на британския трон принц Чарлз е бесен на снаха си херцогинята на Съсекс Меган, която засенчи негова екоинициатива. Докато принцът убеждаваше застрахователните компании да имат значителна роля в опазването на околната среда, лансирайки пред публика своята зелена инициатива за ClimateWise principles, Меган, уж случайно, публикува свои снимки от посещение в център за бездомни кучета. По този начин американката, избрала свободата в Канада, отне петте минути слава на принца и отново привлече вниманието към себе си. Това изобщо не е допаднало на чакащия за престола Чарлз, пишат британските таблоиди.", "date": "2020.01.26", "title": "Меган прецака зелена инициатива на Чарлз "}
{"url": "https://www.monitor.bg:443/bg/a/view/proshkov-podavaneto-na-voda-kym-pernik-ne-zastrashava-vodnija-balans-na-sofija-186882", "text": "Подаването на вода към Перник няма да застраши водния баланс на София. Това заяви председателят на Комисията по инженерна инфраструктура в СОС Прошко Прошков, пред NOVA.„София няма да спаси изцяло Перник от режима на водата. Планът предвижда да се гарантират необходимите за града количества вода“, допълни Прошков. Независимият общински съветник Борис Бонев обаче настоява, че трябва да се дадат гаранции, дали Рилският водопровод, по който ще се подава вода към миньорския град ще издържи на повишеното налягане. „Министри, кметове, общински съветници дават гаранции, но нямат отговор, ако ги питаме какво точно смятат да направят, за да гарантират, че няма да има проблем”,коментира Бонев. „Би било огромна спекулация да кажа какъв е процентът вероятност София да остане без вода. При голяма авария на Рилския водопровод, дори без да водоподаваме към Перник, част от столицата ще бъде със затруднено водоподаване. Това е факт и към момента при аварийни ситуации”, отговори Прошков.", "date": "2020.01.26", "title": " Прошков: Подаването на вода към Перник не застрашава водния баланс на София"}
{"url": "https://www.monitor.bg:443/bg/a/view/rado-jankov-ne-uspja-da-preodolee-kvalifikaciite-v-piankavalo-186889", "text": "Австриецът Андреас Промегер спечели паралелния гигантски слалом от Световната купа по сноуборд в италианския зимен център Пианкавало. Световният шампион от Сиера Невада 2017 беше по-бърз на финала с 30 стотни от секундата пред световния първенец от Лахтал 2015 Роланд Фишналер (Италия). Промегер записа втора победа за сезона и общо 19-а в кариерата си за Световната купа. Третото място заслужи германецът Щефан Баумайстер, който изпревари с 9 стотни от секундата руснака Дмитри Логинов в малкия финал. Българинът Радослав Янков не успя да преодолее квалификациите и завърши на 19-о място. В генералното класиране в паралелните дисциплини води Фишналер с 4910 точки, следван от Промегер с 2970 точки и Баумайстер с 2675 точки. Янков е 12-и с 1950 точки. В надпреварата при жените триумфира Жули Цог от Швейцария. Цог изпревари с 12 стотни от секундата германката Зелина Йорг на финала и записа трети успех през сезона и четвърти в кариерата си. Рамона Хофмайстер (Германия) надделя над рускинята Елизавета Салихова в спора за третото място. В генералното класиране за сезона в паралелните дисциплини води Хофмайстер с 5760 точки, следвана от Цог с 4000 точки и Йорг с 3380 точки. /БТА", "date": "2020.01.26", "title": "Радо Янков не преодоля квалификациите в Пианкавало"}
{"url": "https://www.monitor.bg:443/bg/a/view/bivsh-ekoministyr-jazovirite-da-se-upravljavat-s-izkustven-intelekt-186885", "text": "Европа може да ни помогне и да ни подкрепи да използваме изкуствен интелект, за да направим модели за прогнозиране на водата на язовирите. Това заяви бившият екоминистър и евродепутат Искра Михайлова. Според нея е необходима нова технология, виждане, приемане на иноваци и нови технологии във всеки един сектор в България, но най-вече във водния. Водопреносната мрежа е в критично състояние и когато е разкопано, за да се сменя канализацията, се вижда, че тръбите за питейна вода са като лейки, негодува тя. Според Михайлова с методи и подходи от 50-те години на миналия век не може да се предоставят услуги, типични за 21 век.", "date": "2020.01.26", "title": "Бивш екоминистър: Язовирите да се управляват с изкуствен интелект"}
{"url": "https://www.monitor.bg:443/bg/a/view/verijna-katastrofa-na-magistrala-marica-zaradi-gysta-mygla-186884", "text": "Гъста мъгла предизвика верижна катастрофа на магистрала „Марица“, съобщиха от МВР. Временно е спряно движението при отбивката за Свиленград в посока Турция. Сигнал за инцидента е получен около 10.05 часа. Съобщено е било за няколко леки автомобила, ударили се в спрял на опашката за граничния пункт тир. Към момента няма данни за загинали, вероятно има пострадали. Във връзка с пътното произшествие, магистралата временно се затваря за движение след пътния възел на Свиленград в посока Турция. Леките автомобили се пропускат през Свиленград по стария път за граничния пункт. С цел да се избегне усложняване на обстановката, пътуващите в тази посока по автомагистрала „Тракия“ товарни автомобили се отбиват още при Пловдив и Стара Загора. Мярката ще остане до разчистване на пътното платно на мястото на инцидента на магистрала „Марица“. Полицията апелира водачите да шофират с повишено внимание, с по-ниска скорост и с по-голяма дистанция.", "date": "2020.01.26", "title": "Верижна катастрофа на магистрала „Марица“ заради гъста мъгла"}
{"url": "https://www.monitor.bg:443/bg/a/view/prof-ognjan-gerdjikov-votyt-na-nedoverie-njama-da-mine-186883", "text": "Внесеният вот на недоверие от БСП срещу кабинета \"Борисов 3\" няма да мине и правителството няма да бъде свалено. Това коментира бившият служебен премиер проф. Огнян Герджиков пред БНТ. Според него, трябва да има атаки от опозицията, защото всяка власт се нуждае от коректив и ако го няма „нещата могат да бъдат и по-зле“. Герджиков твърди, че в сегашния момент липсва уважението към професионалиста и експерта. Затова той смята, че водната криза в Перник е грешка, която показва липса на професионализъм. Няма достатъчно отговорни чиновници да следят за ВиК мрежите, има огромни загуби по старите тръби и много хора трябвало да се замислят. България е изключително богата на вода и ние имаме най-много минерални води, които обаче не се използват, категоричен е проф. Герджиков.", "date": "2020.01.26", "title": "Проф. Огнян Герджиков: Вотът на недоверие няма да мине"}
{"url": "https://www.monitor.bg:443/bg/a/view/pojar-gorja-na-garata-v-gorna-orjahovica-186887", "text": "Пожар горя на жп гарата в Горна Оряховица. Сигналът е получен в събота в 10,30 часа. Унищожени са 50 кв.м. от помещенията. Пострадали няма. В 3,00 ч. след полунощ пък е получен сигнал за пожар в необитаема къща в село Димча, Павликенско. Унищожени там са около 70 кв.м. покривна конструкция. Причините и за двата пожара са в процес на изясняване и се разследват. По случаите са образувани досъдебни производства.", "date": "2020.01.26", "title": "Пожар горя на гарата  в Горна Оряховица"}
{"url": "https://www.monitor.bg:443/bg/a/view/riskyt-koronavirusyt-da-stigne-bylgarija-e-nulev-186886", "text": "Рискът коронавирусът да стигне България е нулев. Това заяви началникът на Втора Клиника по инфекциозни заболявания във ВМА доц. Райничка Михайлова пред БНТ. Тя обаче подчерта, че хората, на които им предстои пътуване трябва да се информират и да вземат необходимите мерки. По думите й, коронавирусът е по-лека инфекция от грипът, който взе жертви през 2002 г. При сегашната епидемия, болестта се разпространявала по-бързо, но смъртността е по-ниска. Коронавирусите са познати още от 1930 г., но основно от ветеринарите, защото причиняват доста заболявания при животните, включително нашите кучета и котки боледуват от коронавируси, обясни проф. Михайлова. По-късно вече са познати и при човека, но са причинявали много леки заболявания при хората, затова не са били интересза медицината до 2002 г., когато избухва епидемия от ТОРС, известен като SARS, и се установява, че той се причинява от коронавирус. Тогава за периода 2002-2003 г. заболяват 8 000 души. Тя обясни,че коронавирусите \"прескачат междувидовата бариера\", а причинителят на сегашния вирус все още не е ясен.", "date": "2020.01.26", "title": "Рискът коронавирусът да стигне България е нулев"}
{"url": "https://www.monitor.bg:443/bg/a/view/starci-se-vrekoha-vyv-vechna-lubov-sled-polovin-vek-brak-186890", "text": "Пет възрастни двойки се врекоха в любов и вечна вярност в Сухиндол. Церемонията се проведе в Ритуалната зала, а двойките преминаха по пътека от рози и запалени свещи. Те чуха Сватбения марш на Менделсон от грамофон, а плоча на Емил Димитров ги върна 50 години назад във времето и им припомни отново младостта. Ритуалът за преподписване на брачните свидетелства беше извършен от инж. Пламен Чернев. Той подари на всяка от двойките кристални вази с гравираните имена на семействата. За дамите имаше и красиви букети, досущ като тези отпреди пет десетилетия. Спазена беше и традицията брачния съюз да бъде подсладен с питка и мед. Всички семейства се снимаха за спомен пред читалището в града. „Надявам се много хора, които работят тук в нашата община, в нашата държава, да последват вашия пример за родолюбие, патриотизъм, за достойни изживени мигове в нашия град, в нашата община. Да пожелая на всички вас и на вашите семейства още веднъж здраве, щастие и късмет“, обърна се към двойките инж. Пламен Чернев. Пет са двойките, които са сключили граждански брак през 1969-та година и днес са живи и здрави за да отпразнуват своя юбилей. Подобна церемония ще бъде извършена и в края на годината, когато Сухиндол ще отбележи 50 години от обявяването си за град. Тогава своите златни сватби ще отпразнуват семействата, положили своите подписи през 1970 г.", "date": "2020.01.26", "title": "Старци се врекоха във вечна любов след половин век брак"}
{"url": "https://www.monitor.bg:443/bg/a/view/slynchevo-do-objad-s-proletni-temperaturi-186875", "text": "Слънчево ще е днес преди обяд, но облачността бързо ще се увеличава. Ще духа слаб до умерен вятър от запад-югозапад. Максималните температури ще са между 9° и 14°, съобщават от НИМХ за „Фокус“. Над Черноморието облачността ще се увеличава. Ще духа слаб до умерен югоизточен вятър. Максимални температури между 8° и 11°. Температурата на морската вода е 7-8°. Вълнението на морето ще бъде 1-2 бала. Над планините облачността ще се увеличава, след обяд - до значителна. Ще духа до умерен вятър от запад-югозапад. Максималната температура на 1200 метра – около 4°, на 2000 метра – около минус 1°.", "date": "2020.01.26", "title": "Слънчево до обяд с пролетни температури"}
{"url": "https://www.monitor.bg:443/bg/a/view/protest-v-stolichnija-kv-mladost-zaradi-sprjano-sanirane-186877", "text": "Жителите на четири блока в столичния квартал „Младост“ излизат днес на протест заради забавяне в санирането на блоковете им по Националната програма за енергийна ефективност, съобщава БНР. Недоволството им е предизвикано от решението на кмета на района арх. Стефан Стефанов да започне наново процедурата по определяне на изпълнители на проекта, въпреки че вече има избрани.", "date": "2020.01.26", "title": "Протест в столичния кв. „Младост“ заради спряно саниране"}
{"url": "https://www.monitor.bg:443/bg/a/view/firma-za-prerabotka-na-plastmasa-zamyrsila-marica-186876", "text": "Източникът на замърсяването на река Марица е фирма, която преработва пластмасови отпадъци и събира вторични суровини, съобщи NOVA. Сигнал за екопроблема бе подаден в събота. Заради замърсяването реката край град Стамболийски се изпълнила с мъртва риба. Полицията, местните екоинспекции, Басейнова дирекция, ВиК - Пловдив и Областната дирекция по безопасност на храните се задействаха, хората получиха предупреждение да не ядат риба от реката, а от питейната вода бяха взети проби. Прокуратурата образува досъдебно производство по случая. „Говорим за токсично замърсяване с много сериозни щети. Бързите тестове отхвърлиха наличието на цианид. Все още обаче не е ясно какво точно е опасното вещество във водата”, каза областният управител на Пловдив Дани Каназирева. Тя увери, че фирмата, причинила замърсяването, ще бъде глобена. От ВиК-Пловдив пък съобщиха, че са ограничили водовземането от две помпени станции. От дружеството обаче уверяват, че пряка опасност за населението няма, тъй като водата за питейно-битови нужди се взима от по-дълбоко, а не от повърхността.", "date": "2020.01.26", "title": "Фирма за преработка на пластмаса замърсила Марица"}
{"url": "https://www.monitor.bg:443/bg/a/view/poradi-gripa-blagoevgradskijat-teatyr-otlaga-predstavlenija-186881", "text": "Поради обявената грипна епидемия благоевградският театър „Никола Вапцаров“ отлага 3 представления. Снощи не се състоя „Летящата принцеса“, на 28 януари се отлага „Вапцаров: Песни за човека“, а на първи февруари „Красавицата и Звяра.“ Възстановяване на сумите за закупените билети или презаверка за друга дата се извършва на касата на Драматичен театър „Никола Вапцаров”- Благоевград. Ръководството на театъра се извинява на своите почитатели за неудобството, но то взе това решение, за да не се събират много хора в залата в предвид грипната епидемия. Заедно с половин България за цялата следваща седмица в областния град е обявена грипна ваканция.", "date": "2020.01.26", "title": "Благоевградският театър отлага представления заради грипа"}
{"url": "https://www.monitor.bg:443/bg/a/view/po-porychka-na-veso-plachkov-rokeri-otvlichat-uchastnicite-v-chereshkata-na-tortata-186819", "text": "Истински екшън с отвличане ще се разиграе идната седмица в предаването „Черешката на тортата“. В ролята на поръчител влиза актьорът с поразяващо сини очи Веселин Плачков. В епизода във вторник звездата от „Пътят на честта“ ще изпрати рокери да похитят останалите участници - дерматологът д-р Радина Денкова, вокалистът на група „Акага“ Красимир Куртев, тв водещата Анна Ангелова и близначките от „Игри на волята“ Елена и Стефания. Шеф Манчев ще нагърби участниците със задачата меню от конкретно десетилетие на миналия век, като допълнително условие е подходящ за епохата дрескод. Първа в ролята на домакиня ще се изяви д-р Денкова, следвана от Весо. На Куртев честта да готви в ефир се пада в сряда, като той ще отведе гостите си и зрителите в Копривщица. Дрескодът за неговата вечеря е народни носии. Чаровната Анна ще ни върне в 60-те години на миналия век, при това в царството на кулинарията - Италия. Вдъхновена от шедьовъра на Федерико Фелини La Dolce Vita, водещата кръщава своята вечер „Храна и кино“. Елена и Стефания, които се доказаха като едни от най-издържливите участници в „Игри на волята“, ще представят „Хавана през 50-те“ в петък вечер. Двете блондинки се захващат с приготвянето на необичайно меню, което включва колумбийската супа с кокоши крак.", "date": "2020.01.26", "title": "По поръчка на Весо Плачков: Рокери отвличат участниците в „Черешката на тортата“"}
{"url": "https://www.monitor.bg:443/bg/a/view/po-vreme-na-impijchmynt-netanjahu-pri-trymp-186879", "text": "Премиерът на Израел Бенямин Нетаняху се отправя на \"историческото\" посещение на Вашингтон, предаде АП. Лидерът на \"Ликуд\" заяви, че страната му стои пред \"историческа възможност\". Той говори преди пътуването си до Вашингтон, където президентът на Съединените щати Доналд Тръмп ще го приветства заедно с Бени Ганц следващата седмица. \"Днес имаме в Белия дом най-големия приятел, който Израел някога е имал; следователно ние имаме най-голямата възможност, която някога сме имали\", заяви Нетаняху и добави, че \"възможност като тази идва веднъж в историята и не може да бъде пропусната. \"", "date": "2020.01.26", "title": "По време на импийчмънт, Нетаняху при Тръмп"}
{"url": "https://www.monitor.bg:443/bg/a/view/mikaela-shifrin-s-vtori-triumf-v-bansko-186888", "text": "Носителката на големия Кристален глобус през последните три сезона Микаела Шифрин (САЩ) спечели супергигантския слалом от Световната купа по ски-алпийски дисциплини в Банско. Световната шампионка Шифрин, която стартира с номер 13, преодоля трасето за 1:10.88 минута и постигна шеста победа за сезона и общо 66-а в кариерата си. Така американката записа втори успех в трите старта в Банско, след като в петък триумфира в първото спускане. Втора на 29 стотни завърши италианката Марта Басино, която вчера също остана втора във второто спускане от програмата в пиринския курорт. Трета на 70 стотни завърши световната вицешампионка от Шладминг 2013 Лара Гут-Бехрами (Швейцария), която заслужи място на подиума за първи път през сезона. Друга швейцарка Корине Зутер остана четвърта на 92 стотни, а световната вицешампионка от Санкт Моритц 2017 Тина Вайратер от Лихтенщайн се нареди пета на секунда зад победителката. Със стартов номер 31 Петра Влъхова от Словакия завърши шеста на 1.13 секунда, като записа най-доброто си класиране в дисциплината. Победителката от вчерашното спускане Марта Басино (Италия) пък остана седма с изоставане от 1.23 секунда. Друга италианка Федерика Бриньоне, с номер 19, се движеше с най-добро междинно време на последната контрола, но малко преди финала се удари в кол на една от вратите, загуби контрол и отпадна. Микаела Шифрин остава лидерка в генералното класиране за сезона с 1225 точки, следвана от Бриньоне със 855 точки и Влъхова с 830 точки. Шифрин оглави подреждането и за малката Световна купа в супергигантския слалом със 186 точки, пред Зутер със 150 точки и пред завършилата 12-а днес Виктория Ребенсбург (Германия) със 148 точки. /БТА", "date": "2020.01.26", "title": "Микаела Шифрин с втори триумф в Банско"}
{"url": "https://www.monitor.bg:443/bg/a/view/boing-testva-novija-si-777x-186880", "text": "Новият самолет на американската компания Боинг (Boeing) излетя от Сиатъл на първия си изпитателен полет, предадоха световните агенции. Боинг 777X е най-големият пътнически самолет с два двигателя в света. Той може да транспортира между 384 и 426 пътници. Американската компания казва, че вече е продала 309 броя 777X, всеки от които струва 442 милиона долара. Анализатори обаче отчитат прекомерната зависимост на Боинг от близкоизточни клиенти. Авиокомпаниите от региона намаляват покупките в последно време заради забавянето на своя растеж, отбелязва Ройтерс.", "date": "2020.01.26", "title": "Боинг тества новия си 777X"}
{"url": "https://www.monitor.bg:443/bg/a/view/visoka-skorost-186913", "text": "", "date": "2020.01.26", "title": "Висока скорост"}
{"url": "https://www.monitor.bg:443/bg/a/view/kitaj-razrabotva-nova-vaksina-sreshtu-koronavirusa-186878", "text": "Китайският Център за контрол и профилактика на заболяванията започна да разработва ваксина от нов вид срещу коронавируса, който причинява пневмония, съобщава в. \"Чайна дейли\". Броят на заразените в Китай достигна 2002 души. По последни данни починали са 56 души, предаде Асошиейтед прес. В провинция Хубей са потвърдени 323 нови случая на заразяване. С това броят на заразените в цял Китай достигна 1610 по данни на централните власти. Междувременно в Торонто беше регистриран първият предполагаем случай на новия коронавирус, предаде Франс прес, цитирайки властите на провинция Онтарио. Пациентът е мъж на около 50 години, които е посетил китайския град Ухан, където през декември миналата година се появи новият вирус. Той е пристигнал в Kанада на 22 януари и на следващия ден е бил приет в болница Сънибрук в Торонто.", "date": "2020.01.26", "title": "  Китай разработва нова ваксина срещу коронавируса"}
