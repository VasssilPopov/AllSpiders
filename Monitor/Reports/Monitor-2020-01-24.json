{"url": "https://www.monitor.bg/bg/a/view/koj-e-po-goljam-ot-kompleksa-si-186816", "text": "„Комплексите ми не са чак толкова големи, че да ги избивам на пътя“. Върху взаимовръзката между поведението зад волана и личната неудовлетвореност обикновено следва да разсъждават психолозите. Но тъй като тези, които страдат от тях, рядко се обръщат към специалист, редно е да им напомним, че пътят не е мястото да демонстрират собствената си значимост. Защото както показва статистиката, точно заради превишена скорост и превисока самонадеяност всяка година в България губят живота си стотици, а хиляди са инвалидизираните. Само за първата половина на януари тежките катастрофи са 173. Загинали са 13, ранени са 200 човека. Все по-чести са и инцидентите с млади шофьори с нищожно малък стаж зад волана. Последният такъв е на 18-годишно момиче с шофьорска книжка едва от шест месеца. За това време девойката е извършила четири тежки нарушения, като дори е карала след употребата на амфетамини. Преди броени дни бургазлия реши да покаже „мускули“ с мръсна газ из Пловдив със 127 км/ час и отнесе глоба от 1450 лева. Това е само един от последните драстични случаи, но не е единствен. Данните на Евростат показват, че България се нарежда с най-висок дял смъртност в категорията на леките автомобили с 64 смъртни случая на милион жители. Това е почти шест пъти повече от най-ниското съотношение в Малта - 11. Средният показател за Европейския съюз е 23 смъртни случая на 1 милион при категорията леки автомобили. Това са част от ужасяващите данни, които се преповторят без особена разлика от година на година. Какво се прави? Може да се каже, че глобите, налагани от Пътна полиция голям ефект нямат. Тук в сметките не влизат традиционните кампании на БЧК, от които кой знае какъв ефект няма. Нямат голям ефект и стряскащите кадри, които се въртят във фоайетата на КАТ, където младите шофьори чакат ред да си вземат книжките, няма ефект и от смачканите автомобили, инсталирани край пътищата. Което идва да каже само едно, а именно превенцията срещу безотговорното шофиране не е достатъчна. Колкото до санкциите, редно е да бъдат не само завишени, но и да се отнемат шофьорски права при рецидив, например, при превишаване на скорост така, както се практикува сега: когато водач с условна присъда бъде заловен отново да кара след употреба на алкохол, влиза в затвора. За проблемите на пътя впрочем не всякога са виновни само водачите. Вина носят и пешеходците. Представете си само как се чувства шофьор на оживен булевард, когато неочаквано през мантинелата пред колата му изскочи някой бързак. Или пък дядото, който решава, че щом има пешеходна пътека, е с предимство въпреки червения светофар. За тези нарушители санкциите са много ниски – 50 лева. Друг е въпросът, че никой не си прави труда да ги глобява, което ги кара да си мислят, че могат да се преборят и с най-бързия автомобил. Ясно е, че докато няма взаимно разбиране и дисциплина на пътя и от двете страни ПТП-та с жертви и инвалидизации ще има. Така ще бъде, докато не се приеме национална програма за безопасност на пътя, по която да се обучават дори децата в началните класове.  ", "date": "2020.01.24", "title": "Кой е по-голям от комплекса си?"}
{"url": "https://www.monitor.bg/bg/a/view/pazardjishki-lekari-otstraniha-3-kilogramova-mioma-ot-pacientka-186822", "text": "Миома с размер на  новородено бебе отстраниха лекари от Акушеро-гинекологичното отделение на МБАЛ-Пазарджик.  Сложната  операция  за отстраняване на матката заедно с тумора  е извършена от началника на отделението д-р Илиян Траянов в екип с акушер-гинеколозите д-р Иван Китов, д-р Петя Дудова, анестезиолог д-р Боряна Христова и акушерката  Петя Дулчева.  Преди интервенцията се  налага на  41-годишната жена  два пъти спешно  да бъде  прелята  кръв поради нисък хемоглобин. Операцията продължава повече от час и  завършва успешно благодарение на екипната работа. Отстраненият тумор се оказва, че тежи три килограма. 41-годишната Иванка Иванова от село Црънча  вече е в стабилно състояние и днес за първи път след операцията е раздвижена. Биологичен материал от  отстраненият тумор е изпратен за хистологично изследване.Оперираната жена е безкрайно благодарна на лекарите, извършили операцията. Тя признава, че дълго време се е страхувала да потърси лекарска помощ. Преди два месеца отива в Хирургично отделение  на МБАЛ-Пазарджик , където началникът  д-р Георги Стоилов я оперира от апендицит. Той открива миомата и  я съветва да потърси д-р Траянов и да не отлага  нова операция . След възстановяването от първата операция жената се доверява на д-р Траянов и дава съгласие,  за  да бъде оперирана. Пациентката ще остане в болницата още 5 дни.Съветът на медиците е жените редовно да ходят на профилактични прегледи и да не  отлагат операция, когато се налага, за да не стигат до усложнения.", "date": "2020.01.24", "title": "Пазарджишки лекари отстраниха 3-килограмова миома от пациентка"}
{"url": "https://www.monitor.bg/bg/a/view/ulichiha-novi-dvama-ruski-diplomati-v-shpionaj-186823", "text": "Шпионският скандал, който се развихри у нас през есента на миналата година започна да се разраства. Нови двама руски дипломати, пребиваващи на територията на България, са били уличени в шпионаж и изнасяне на държавна тайна, този път във връзка с изборите и енергетиката, стана ясно от съобщение на прокуратурата.   Става дума за един от първите секретари в консулския отдел на руското посолство в София и служител в търговското представителство на Руската федерация, които са събирали разузнавателна информация в България. Тъй като и разследването срещу тях за момента не може да продължи, главният прокурор Иван Гешев е уведомил министъра на външните работи за събраните доказателствата по двата случая. След получаването на съответните сигнали от ДАНС в Специализираната прокуратура са образувани две досъдебни производства за престъпление срещу Република България - за това, че две лица - чуждестранни граждани, са събирали информация, представляваща държавна тайна, с цел издаването й на чужда държава или чужда организация, се казва в съобщение на прокуратурата. В хода на разследването по едното досъдебно производство е установено, че в периода от 2017 г. до настоящия момент гражданин на Руската федерация е осъществявал разузнавателна дейност, при която е търсил информация за механизмите на изборния процес в страната. Установено е, че руският гражданин има статут на дипломат, акредитиран е у нас като първи секретар в консулския отдел на Посолството на Руската федерация в София. При другото досъдебно производство е установено, че от октомври 2018 г. до настоящия момент руски гражданин е включително такава, представляваща държавна и служебна тайна от сферата на енергетиката и енергийната сигурност на страната, която впоследствие е изпращал в централата на руската разузнавателна служба в Москва. За реализирането на незаконната си дейност руският представител е осъществявал контакти с български граждани, които са имали достъп до информация от тази сфера. Допълнителна проверка е установила, че руският гражданин се ползва с дипломатически имунитет, тъй като е служител на Търговското представителство на Руската федерация в София. Съгласно Виенската конвенция за дипломатическите отношения, въпреки наличието на основания за привличането им в качеството на обвиняеми за престъпление, наказателните производства срещу двамата руски граждани са спрени на основание, че \"деецът е лице с имунитет\", обясняват от прокуратурата. Припомняме, че през октомври м.г. друг от първите секретари в руското консулство у нас бе уличен в шпионаж. По данни на прокуратурата от септември 2018 г. в продължение на близо година той е осъществявал разузнавателна дейност, като е с български граждани, включително и с ръководен служител, разполагащ с достъп до класифицирана информация на България, ЕС и НАТО. Целта на срещите е била придобиване с разузнавателна цел на такава информация, представляваща държавна тайна, включително и чрез предложения за материални облаги. По-рано през септември пък председателят на Националното движение \"Русофили\" Николай Малинов стана обвиняем по член 105, ал. 1 от Наказателния кодекс - \"Който се постави в услуга на чужда държава или на чужда организация, за да й служи като шпионин, ако не е извършил деяние по предходния член, се наказва с лишаване от свобода от 5 до 15 години\". От разпространени от държавното обвинение данни по делото стана ясно, че Малинов е съдействал за опити за вмешателство в българската вътрешна политика и е докладвал за ситуацията у нас в интерес на две организации са със седалище Руската Федерация: \"Двуглав орел\" и РИСИ. Ментори на планът са били на които беше наложена десетгодишна забрана да влизат в страната. За реализирането на идеята им за преобръщане на геополитическата ориентация на България от прозападна в сателитна на Москва пък аверът на Малинов – банкерът-беглец Цветан Василев прехвърлил на руските си ментори активи за 500 млн. евро, финансирани от КТБ. Писмото от главния прокурор с информация за двама граждани, които са със статут, че са извършили шпионаж на територията на нашата страна, беше получено днес в Министерството на външните работи, заяви министърът на външните работи Екатерина Захариева. „Веднага е разпределена на компетентната дирекция, мисля че информацията е вече публична. Ще предприемем действия, при които сме длъжни, а именно обявяване на персона нон грата. В рамките на днешния ден ще бъде извикан посланикът на Русия“, добави още външният министър. „Днес директорите ще говорят с посланика. Това е втори казус. МВнР беше информирано днес от прокуратурата. В момента се разглеждат от екипите в министерството в рамките на днешния ден ще има разговор с посланика в министерството“, каза още Захариева.", "date": "2020.01.24", "title": " Уличиха нови двама руски  дипломати в шпионаж (ОБЗОР)"}
{"url": "https://www.monitor.bg/bg/a/view/recidivist-s-23-prisydi-obra-1500-leva-ot-benzinostancija-186825", "text": "Маскиран с противогаз обра в петъчната утрин бензиностанция в пловдивското село Труд, съобщиха от полицията в Пловдив. Инцидентът станал около 2 часа през нощта, а извършителят бил заловен само няколко часа по-късно. Оказал се мъж на 44 години, който имал криминално досие. Според първоначалната информация от полицията нападателят, освен че бил маскиран с противогаз, бил въоръжен и с газов пистолет. Той стрелял в бензиностанцията с газовия пистолет, след това насочил оръжието към служителя, заплашил го и го бутнал да легне на земята. После взел ключа за касата и от нея задигнал 1500 лв., след което избягал в неизвестна посока. На място пристигнали полицаи от РУ - Труд и Криминална полиция в Пловдив. В резултат на оперативно-издирвателните мероприятия, нападателят е бил задържан около 10.30 ч. тази сутрин. Срещу него е образувано досъдебно производство за грабеж в Районното в Труд. Случаят е докладван на Окръжната прокуратура. Оказало се, че бандитът има дълго криминално досие с 23 присъди, 16 от които за кражби, а също и за грабежи. Той е от карловското село Отец Паисиево. Задържан е за 24 часа по Закона за МВР. По данни на полицията бензиностанцията се охранява от частна охранителна фирма.  ", "date": "2020.01.24", "title": "Рецидивист с 23 присъди обра 1500 лева от бензиностанция"}
{"url": "https://www.monitor.bg/bg/a/view/sa-sht-pozdravi-za-kobineta-za-dejstvijata-sreshtu-ruskata-namesa-186828", "text": "Посолството на САЩ приветства предприетите напоследък действия на българското правителство за защита на независимостта и суверенитета на страната срещу злонамерено влияние, включително съобщението от 24 януари за експулсирането на двама служители в руското посолство за шпионаж и това от 23 януари за повдигнати обвинения за опит за предумишлено убийство срещу трима руски граждани. Това се казва в специално изявление на посолството на САЩ у нас, публикувано на интернет страницата му. \"Подкрепяме дългосрочните усилия на институциите, участващи в разследването и в разкриването на нарушения на българското законодателство. България е силен съюзник в НАТО и партньор в рамките на ЕС и има неотменимо право да определя собственото си бъдеще\", пише още в изявлението към кабинета на Бойко Борисов. Посолството на САЩ в София обръща внимание на появилите се наскоро убедителни сведения за поредица от злонамерени действия от страна на представители на руското правителство на българска територия, които доведоха до експулсирането на трима служители в руското посолство и отнемането на визите на други двама по подозрения в шпионаж в последните четири месеца. \"Правителството на България представи доказателства за подпомагани от Русия злонамерени дейности, осъществявани на територията на България в продължение на години. Както българските следователи обясняват в прессъобщение от декември 2019 г., неколцина от руските агенти, отговорни за случая с отравянията в България, са били замесени в други злонамерени дейности в Европа\", се казва още в изявлението. ", "date": "2020.01.24", "title": "САЩ поздрави кабинета за действията срещу руската намеса "}
{"url": "https://www.monitor.bg/bg/a/view/slagat-videokameri-v-doma-na-ujasite-v-plovdiv-186824", "text": "Видеокамери ще бъдат поставени в общите помещения на Центъра за настаняване от семеен тип на хора с деменция в КСУ \"Св. Георги\" в Пловдив. Това стана ясно по време на среща на зам.-кмета по социалните дейности в община Пловдив Анести Тимчев с близки на потребителите от дома, съобщи Дарик. Роднините приветстваха предложението му да излъчат свои представители, които също да следят работата в центъра. Община Пловдив предприема бързи и адекватни мерки, които да гарантират пълноценна грижа и човешко отношение към болните, каза още зам.-кметът по време на срещата. Над 25 роднини се отзоваха на поканата му за среща в социалното заведение, за да чуе тяхното мнение и препоръки. Той поднесе извиненията на общинското ръководство и ги запозна с продължаващите от десетина дни проверки след сигнала за груби нарушения на част от персонала. Общината координира своите действия с прокуратурата, дирекция „Социално подпомагане“ и Министерството на труда и социалната политика. Заместник-кметът е разговарял по проблема с ръководствата на Медицинския университет и БЧК, които са готови да окажат съдействие. Лекари специалисти, психолози и медиатори ще се включват в разяснителна кампания сред  роднините и персонала за същността на заболяването. Обучени доброволци от БЧК ще посещават възрастните в центъра, за да им помагат и да ги разхождат. В Бюрото по труда вече е подадена заявка за набиране на професионални болногледачи. „Ние ще създадем критерии за подбор, назначаване и атестация на персонала“, увери заместник-кметът. Повечето хора нямат оплаквания от грижите и са особено доволни от битовите условия в центъра. Роднините бяха категорични, че не искат „покрай мокрото да изгори и сухото“. Те настояха да не се уволнят болногледачи, които се отнасят добре с пациентите и се грижат със сърце за тях. Поискаха обучение и повишаване заплащането на персонала. Близките на болните дадоха много добра оценка на дневния център, но сигнализираха за конфликт между отделни служители, който води до влошаване на атмосферата и до занижаване на хигиената. Стана ясно, че е необходимо здравното обслужване да се подобри и да има присъствието на общопрактикуващ лекар, което да се грижи допълнително за болните.  Присъстващите споделиха, че срещата е била много ползотворна и решиха такива срещи да станат регулярни.        ", "date": "2020.01.24", "title": "Слагат видеокамери в „Дома на ужасите“ в Пловдив"}
{"url": "https://www.monitor.bg/bg/a/view/evakuiraha-stolichen-mol-zaradi-signal-za-bomba-186821", "text": "Столичен мол  беше евакуиран заради сигнал за бомба. Той е подаден преди няколко минути, като в момента полицията пуска хора в района около ул. Оборище в София само срещу лични карти. От МВР потвърдиха за сигнала. Получен е в около 18ч., като посочиха, че са изпратени екипи на място, които предприемат мерки за обезопасяането на района. Вследствие на анонимен сигнал за поставено взривно устройство, веднага в сградата е спазена процедурата по осигуряване сигурността на всички посетители и служители и те са евакуирани своевременно. Екипът на търговския център съдейства на органите на реда, като в момента тече проверка на всички обекти. Всички клиенти, които са оставили автомобилите си, ще могат да напуснат търговския център с тях безпрепятствено утре, обясниха по-късно от търговския център и уточниха, че актуална информация може да следи на Facebook страницата: https://www.facebook.com/serdikacenter.bg/  ", "date": "2020.01.24", "title": "Евакуираха столичен мол заради сигнал за бомба (ОБНОВЕНА+СНИМКИ)"}
{"url": "https://www.monitor.bg/bg/a/view/sofija-reshava-za-vodata-kym-pernik-vyv-vtornik-186826", "text": "Столичният общински съвет (СОС) ще решава дали през водоснабдителната система на София да се подаде вода към Перник във вторник на извънредно заседание. Предложението на правителството е миньорският град да се снабди с вода от язовир „Белмекен“, през „Бели Искър“, която да премине през водопроводите на София, като допълнително се изгради 13,5 км тръба от Мало Бучино до Перник. Идеята вече беше обсъдена в комисията по инженерна инфраструктура и енергийно планиране в СОС в началото на седмица, като  министрите на икономиката Емил Караниколов, на регионалното развитие Петя Аврамова, на екологията Емил Димитров и градоначалникът на Перник Станислав Владимиров обявиха, че това е решението за справянето с водната криза в града. Кметът на София Йорданка Фандъкова нееднократно вече заяви, че предложението на държавата ще бъде подкрепено единствено при 100% гаранции за водоснабдяването на столицата. Пред правителството тя настоя също да се поемат ангажименти и за два важни обекта за София. Първият - ремонт на стената на яз. „Бели Искър“ да започне още тази година. Вторият - изграждане на ново трасе от яз. „Огняново“ до водопреносната система на София като резервен водоизточник за питейна вода за столицата в дългосрочен план с оглед на климатичните промени. По първоначална информация водопроводната връзка до Перник може да се изгради в рамките на 35-45 дни и ще струва 25 млн. лв., които ще бъдат осигурени от държавата.", "date": "2020.01.24", "title": "София решава за водата към Перник във вторник"}
{"url": "https://www.monitor.bg/bg/a/view/sedmichen-horoskop-za-25-31-januari-186768", "text": "Вижте какво вещаят за Вас звездите за седмицата от 25 до 31 януари. С нарастващата Луна нарастват и възможностите ви. На 25-и следете знаците на съдбата, на 26-и е ден на важни сделки и големи инвестиции. На 27-и е точният съвпад на Венера и Нептун в знака на съседа ви Рибите. Двата дни ще ви донесат нужната порция творческо вдъхновение, а в следващите дни ще получите и подкрепа за реализиране на преките си задачи и цели. Това са дни за любов и срещи, които ще ви зареждат енергийно. На 30-и чакайте обаждане от далече, а на 31-и изненадващо предложение почти в края на работното време. Очертава се тежък уикенд. Може да се провалят пътувания и намерения. Срещите ви не протичат както сте го замислили, а в такъв момент и конфликтите са неизбежни. В събота е добре да слушате интуицията, ако искате да избегнете рисковете и проблемите. В неделя денят е добър за нови начинания, за отваряне на заведение и старт на нов бизнес проект. На 27-и не работете в екип. 28-29-и дават стимул на творческата ви активност. Заемете се с дизайнерски и интериорни проекти. На 30-и чакайте обаждане и предложение от чужбина. На 31-и оправяте зациклени отношения. В събота ще се събудите с ясното съзнание за полезното и вредното, за това, което трябва да се направи и предприеме. Не започвайте нищо важно преди да сте наясно кое колко ще ви струва, какви средства и усилия ще изисква. Неделя е ден за нови инициативи, за старт на нова търговска дейност, за отваряне на новото ви заведение, ателие или офис. В понеделник не взимайте прибързани решения, особено под нечий натиск или диктовка. Неблагоприятно за съвместни инициативи и водене на преговори. На другия ден ще ви сблъскат с основните ви конкуренти. Може да продадете неизгодно талантите и продуктите на труда си. Отложете за следващите дни сключването и на договори с чужбина. 30-31-и ви връщат стабилността. Предстои уикенд на изчакване и разузнаване в тила на конкуренцията. В събота ще се събуждате с някакво особено усещане за полезното и вредното, за това какво е добро за вас като избор и вариант и какво е добре да избягвате и да не предприемате прибързано. Неделя е добър ден за старт на нова търговска дейност. 27-и и 28-и са дни изпълнени с вдъхновение и заредени с особен магнетизъм. Вероятна е среща с любовта, която ще ви издигне до неподозирани върхове или ще ви вкара в грижи. В тези дни ще се създават шедьоври. 29-и ви носи ценни връзки. На 30-31-и се връщате към отношения, от които в миналото сте се отказали. 25-и е рисков и проблемен ден. Не се правете на герои и не предприемайте необмислени действия. Може да се отложат пътувания. В неделя не проявявайте излишна активност, а в понеделник не работете в екип и не взимайте колективни решения. На 28-и е благоприятен ден за нови инициативи, за сключване на нови договори за представителни и колегиални срещи. Рекламирайте се. Това са дни на пробив в много направления на живота. Всичко предприето ще ви вдига нивото и повишава доходите. В тези дни срещате и любовта, а на 29-и вдъхновението ви достига високи нива. 30-31-и носят победа, но чрез конфликти и разправии. Последният ден на месеца е ден за прошка и помирение. Не започвайте нищо важно в събота. Важно е да обмислите добре предложенията, които ще направите или ще ви направят. Неделният ден е добър за старт на нов бизнес и освещаване на офиса. На 27-и и 28-и натискът върху вас ще се увеличи. Съвпадът на Луна, Венера и Нептун в знака на опозицията ви Рибите носи за вас опасност от плагиатство. Понеделник ви привлича към неподходящите хора, а във вторник увеличавате дистанциите с близки и приятели. В тези дни вървите към изневери и излишно противопоставяне. На 29-и и 30-и е добре да се сключат нови договори, а на 31-и да се оправят зациклени отношения. Даваме си прошка. На 25-и се събуждате с усещането къде ви е мястото и откъде трябва да бягате. Доверете се на интуицията, а на 26-и стартирайте нова дейност. Слагате край на пасивното изчакване нещо да се промени и да се случи без вашето участие и лична активност. В понеделник не се включвайте в колективни начинания. 28-и е силен, вдъхновен и творчески ден. Ще ви хрумнат чудесни идеи. Реализирайте ги и ще печелите дълго от тях. 29-и носи поздрави или покани от далече. Чакайте постъпления. На 30-и и 31-и интересите ви ще се сблъскат с тези на силни противници и конкуренти. Вероятно е да имате притеснения със закона и неговите служители. В последния ден от месеца ще се наложи да взимате тежки решения.   Предстои тежък уикенд, в който ще разберете някои неприятни истини. Ще работите за чужди интереси, а взаимните проекти ще предизвикват разногласия. На 25-и не тръгвайте рано на път и не предприемайте рискови ходове. В неделя не се занимавайте с нищо сериозно и значимо за бъдещето. На 27-и и 28-и вие ще определяте правилата и ще доминирате на всички нива. Може да срещнете бъдещата си половинка. Вдигате градуса на емоциите. 29-и носи призив и покана, която чакате отдавна. В следващите дни някой стяга багажа. На 30-и ще влезете в преразход на сили, енергия и чувства, а на следващия ден в организма ви се включват енергии на фино ниво. 25-и ви събужда с нови идеи, денят стимулира интуитивните ви усещания. Разумното може да не се окаже толкова ефективно. На 26-и не стойте и не чакайте пасивно някой друг да ви реши проблема или да ви свърши важната и наложителна работа. Планирайте дълготрайни проекти. На 27-и не споделяйте нищо. Ден на фатално привличане. За 28-и очаквайте тежки конкурентни битки, но ако не участвате в тях, ще загубите. 29-и идва с възможности за работа към чуждестранна фирма. 30-и носи вдъхновение и късмет. До обед подпишете новите си договори и проведете уточняващи разговори. Следобед всичко ще става с натиск, с разправии и конфликти. На 31-и дистанциите се стопяват. Ден за преговори, за уточняване на спорни въпроси и зациклени отношения. Навлизате в период с много напрегната програма, но и с много любов. На 25-и е добре разумът да отстъпи пред интуицията. Идете там, където усещате, че нещата ще се развият благоприятно за вас. 26-и е най-добрият ден в месеца за стартиране на нова търговска инициатива, за освещаване на новото ви заведение, магазин, ателие или офис. На 27-28 Луна, Венера и Нептун ще ви гледат в стимулиращ аспект от знака на Рибите. Вкамененото ви сърце ще се разтопи. Може да срещнете новата си любов или да направите бебе със старата. На 29-и свършете важното до обед. На 30-и нищо не ви се дава даром или без максимално натоварване от ваша страна. Бъдете много внимателни във връзките. Конкуренцията ви готви компромат в края на месеца. През уикенда ще усетите прилив на сили. Направете решителна крачка в нова посока. 25-и се свързва с рога на изобилието. В неделя вътрешната ви енергия достига високи нива. Не е време за разсейване и почивка, действайте. На 27-и се пазете от чуждо въздействие и не работете в екип. 28-и носи късмет, радост, любовно и творческо опиянение. Ще ви хрумнат великолепни идеи. 29-и ви среща с неравностойна любовна връзка, но с времето силите ще се изравнят. На 30-и внимавайте какво си пожелавате, може да влезете в ролята на омиротворител. 31-и е ден за прошка. За вас предстои вдъхновен и творчески период. Някой ще направи или дочака предложение, друг ще срещне своята муза и ще сътвори блестящи произведения. На 25-и проявете щедрост, поканете на трапезата си приятел, обменете информация и направете жестовете, които се очакват от вас. В неделя включете защитния щит, не допускайте наблизо хора, които винаги ви разбалансират и въздействат негативно. На 27-и е точният съвпад на Венера и Нептун в знака на Рибите, а това е аспектът на висшата творческа интуиция, на любовта и на божието вдъхновение. Правите крачка към нова връзка или старата преминава на нов етап. В края на месеца внимавайте какво си пожелавате, защото ще се сбъдне.", "date": "2020.01.24", "title": "Седмичен хороскоп за 25 - 31 януари"}
{"url": "https://www.monitor.bg/bg/a/view/6-8-udari-turcija-njama-postradali-bylgari-186827", "text": "Земетресение от 6,8 по Рихтер бе регистрирано днес в Източна Турция, предадоха световните информационни агенции. Ударило е вилаета Елязъг, на дълбочина от 6,7 километра. По последни данни, най-малко 14 души са загинали, а има и ранени. Съобщава се за разрушени сгради. Българското външно министерство съобщи, че за момента няма данни за пострадали българи. Посолството ни в Анкара е в постоянен контакт с местните власти. При необходимост от съдействие българските граждани могат да се свържат с посолството ни в Анкара на телефони : + 90 312 467 20 71; + 90 312 427 51 42; + 90 533 376 37 69.    ", "date": "2020.01.24", "title": "6,8 удари Турция, няма пострадали българи "}
{"url": "https://www.monitor.bg:443/bg/a/view/seksklubove-i-narkodilyri-izgorjaha-v-operacija-tezej-186804", "text": "Трафиканти на хора, каналджии, наркодилъри и контрабандисти са заловени при международна операция „Тезей“, в която са участвали 8 страни на Балканите. За акцията, организирана и ръководена от Интерпол и участието на нашата страна в нея разказаха на пресконференция говорителят на главния прокурор Сийка Милева, наблюдаващият прокурор от СРП Теодора Тодорова и директорът на ГДБОП Ивайло Спиридонов. Операцията е проведена в периода от 9 до 16 декември м.г. В нея са участвали България, Северна Македония, Сърбия, Румъния, Турция, Босна и Херцеговина, Албания и Молдова. В сформирания щаб в централата на Интерпол в Лион, Франция, били изпратени представители на всички държави. Цел на операцията е бил трафикът на хора на Балканите, както и  престъпления, свързани с наркотици, оръжие и документни измами. Операция „Тезей“ е била крайна фаза на проект на Интерпол, който е започнал в България през април м.г. с обучение на полицаи и прокурори от 8-те държави. В рамките на „Тезей“ у нас са били проведени няколко акции - проверки в 18 стриптийз барове, за които има данни, че там работят жертви на трафик на хора с цел сексуални експлоатация. При тези проверки са открити 3 такива жени - 2 от тях вече са настанени в кризисен център, а на третата е оказана помощ да се прибере в дома си. Три от клубовете са спрели да работят. Заловени са 71 незаконни мигранти при опит за преминаване на границата и 4-ма каналджии. Две жертви на трафик на хора пък са ни върнати от чужбина – момиче и момче. Те били излъгани, че ще работят легално в  страна в ЕС, но там им взели документите. Момчето било бито и принуждавано да проси, а момичето - да проституира. Момчето успяло да подаде сигнал в местната полиция и двамата били спасени. Друга българка, която била принудена да проституира в Германия, на връщане била изхвърлена от колата без документи и без пари и с помощта на румънските власти върната у нас. Образувано е досъдебно производство в Пловдив. При акциите са разкрити и съпътстващи престъпления – притежаване, продажба и контрабанда на наркотици, установени са издирвани лица. Открити са оръжие и 250 000 фалшиви евро. На 11 декември м.г. на ГКПП Дунав мост е заловен българин, който пробвал да изнесе 35, 8 кг хероин на стойност 1 435 000 лв. На 13 декември в София по сигнал за предстояща продажба на голямо количество дрога при опит за задържане на трима, които се движели с 2 коли, едната се опитала да избяга и причинила лека катастрофа с полицейска кола. Единият от тримата арестувани е търсен с червен бюлетин на Интерпол за излежаване на последната му присъда за наркотици. При акциите са проверени 97 972 хора и 48 500 коли, задържани са 14 българи за различни наркотици. В София полицаите са заловили 1,5 кг, разпределен в малки пликчета, от опасния дизайнерски наркотик „Пика“, който навлиза мащабно у нас и се употребява предимно от млади хора. Генералният секретар на Интерпол е дал много висока оценка за операция „Тезей“.", "date": "2020.01.24", "title": "Сексклубове и наркодилъри изгоряха в операция „Тезей“"}
{"url": "https://www.monitor.bg:443/bg/a/view/vseki-chetvyrti-zaginal-na-pytja-e-peshehodec-186808", "text": "Всяка четвърта жертва на пътя е пешеходец, сочат данните на ГД \"Национална полиция\", представени от инспектор Мария Ангелова и инспектор Петър Соколов от ГД \"Пътна полиция\" Росен Рачев от Държавна агенция по безопасност на пътищата (ДАБД) на брифинг. Статистиката от изминалата 2019 г. показва, че ранените при значителни пътнотранспротни произшествия са 8466 при общо 6772 тежки катастрофи. В тях са загинали 626 души, като 149 от тях са пешеходци, което е с 26 повече от 2018 г.. 40% от тях са причинени по вина на водачите, а за 1% са виновни пресичащите. Причините за това са най-вече от страна на водачите на моторни превозни средства спрямо пешеходците, както и неправилното пресичане на пътното платно от придвижващите се пеш, заяви инспектор Ангелова. Във връзка със зачестилите инциденти, от Пътна полиция започват денонощна мащабна акция на територията на страната, която ще следи за правилното поведение на участниците на пътя. Тя започва от днес и ще продължи до 31 януари и ще има за цел да намали пътнотранспортните произшествия. От КАТ и Държавна агенция по безопасност на движението призовават гражданите да бъдат внимателни и бдителни на пътя. Сред най-уязвимите участници в движението са ученици от 10 до 17 години, както и възрастни хора. Желателно е родителите на деца и тийнейджъри в тази възрастова група да сложат за да бъдат избегнати катастрофи в тъмната част на денонощието и особено през зимните месеци, когато се стъмва по-рано. С повишено внимание трябва да шофират водачите и около детски градини и училища. \"Ще работим с директорите за обезопасяването на районите около учебните заведение, както за създаването на Комисия за безопасност на движението в училищата.\", заяви Росен Рачев от ДАБД призова шофьорите и водачите да бъдат концентрирани и да не използват мобилни телефони, докато карат или пресичат. Използването на слушалки също отклонява вниманието и може да доведе до фатални последици. От „Пътна полиция“ съветват също водачите да не тръгват със заледени прозорци, тъй като намалената видимост на стъклата може също да стане причина за инцидент. Фактът, че само за последното денонощие има три тежки катастрофи, причинили смъртта на двама пешеходци, доказва нуждата от мерки за тяхната защита, допълни инспектор Соколов.", "date": "2020.01.24", "title": " Всеки четвърти загинал на пътя е пешеходец (ОБЗОР)"}
{"url": "https://www.monitor.bg:443/bg/a/view/tajsyna-na-final-na-strandja-shte-mysti-na-ispanec-186809", "text": "Даниел Асенов се класира за финала в кат. до 52 кг на турнира за Купа „Странджа“ в зала „София“. Актуалният носител на трофея и многократен европейски шампион победи с 5-0 съдийски гласа американеца Антъни Ерера. В спор за златото днес Даниел ще се бие с испанеца Габриел Ескобар, от когото загуби мача за златото на Европейските игри в Минск миналото лято, които в мъжкия бокс бяха със статут на континентално първенство. Братът на Даниел – Боян Асенов, обаче падна на полуфинала в кат. до 57 кг. Европейският вицешампион бе победен от италианеца Франческо Маиета с 4-1. Във вечерната сесия по-късно днес България ще има още двама представители. Това са Благой Найденов в кат. до 81 кг и Радослав Панталеев (до 91 кг). Симеон Чамов (75) няма да се качи на ринга заради голямата аркада, която получи в четвъртфиналния си сблъсък. За жалост при жените България няма да има финалистка, след като и трите ни представителки на полуфиналите претърпяха загуби. В кат. до 51 кг Габриела Димитрова, която е бронзова медалистка от Европейските игри в Минск от 2019 г., падна от американката Вирджиния Фуч с 1-4 съдийски гласа. При 60-килограмовите Деница Елисеева пък бе победена от световната шампионка от Ню Делхи 2018 Кели Харингтън от Ирландия с 0-5. Последна от нашите на ринга се качи Мелис Йонузова, която бе спряна от американката Оши Джоунс с 1-4 в кат. до 69 кг. Както е ясно, Станимира Петрова прекрати участието си в турнира още след първата си среща заради вирусно заболяване.", "date": "2020.01.24", "title": "Тайсъна на финал на „Странджа“, ще мъсти на испанец"}
{"url": "https://www.monitor.bg:443/bg/a/view/koi-zodii-sa-virtuozi-v-izneverite-186800", "text": "Представителите на някои зодии за нищо на света не биха изневерили, други прегрешават, само ако връзката им куца сериозно. А трети са изпечени кръшкачи. Вижте кои са:     Овенът възприема изневярата като приключение. Когато се запознаят с нов човек, от когото са привлечени, те изобщо няма да се замислят дали да се забъркат с него и дори няма да съжаляват след това. Напротив, ще обвинят партньорите си, че са ги тласнали към други прегръдки. Това е една от зодиите, които рядко изневерят, но направят ли го, то ще е заради любов, а не заради сласт. Ако те отидат при друг партньор, това ще означава, че старият им любим за тях вече не съществува. Телецът е лоялен знак и веднъж влюбен, той дава всичко от себе си. Въпреки това често съжаляват за решенията си след време. Това е една от най-полигамните зодии. Много от Близнаците не биха се посвенили да изневерят със сестра ви, брата на мъжа ви или някой техен близък приятел. Представителите на тази зодия обичат да флиртуват с хората от близкото им обкръжение и не се чувстват неудобно от партньорите си, когато правят това. Ако ги хванете в крачка и решите да ги напуснете, те ще бъдат разстроени и ще настояват, че правите грешка. Те са ужасни в изневярата. Партньорът им ще ги хване на секундата. Чувствителният Рак винаги търси някой, който ще ги допълни и това е единствената причина за тяхната изневяра. Но дори когато го правят, единственото им притеснение е, че това ще нарани техните настоящи любими. Тази зодия е най-мързеливата в това отношение. Лъвът мрази усложненията в живота и се стреми да ги избягва на всяка цена. И тук не става дума за лоялност към човека до тях. Просто не харесват драмата, която почти винаги настъпва след изневяра. Представителите на тази зодия се наслаждават на дълги и щастливи връзки с техните партньори. Девата е превъзходен лъжец. Тя е професионалист, стане ли дума за изневяра. Може да излиза с пет човека едновременно без нито един от тях да се чувства пренебрегнат. Девата взема всички мерки и толкова майсторски дизайнира изневярата, че е прекалено трудно да бъде хваната със свалени гащи. Те са майстори в това да заблуждават хората и може да са в няколко връзки едновременно с години. Доста представители на тая зодия са манипулативни по природа и обикновено не поемат отговорност за действията си, защото вярват, че всичко, независимо дали е добро или лошо, се слуша с причина. Но в крайна сметка разбират каква попара са надробили в любовен план. Представителите на тази зодия са страстни любовници. Знаят как да обичат и колко ще ги боли, ако загубят любимите си. Те рядко изневеряват, но пък често са причина за това хора от други зодии да изневеряват с тях. Те притежават силна енергия, която привлича останалите. Но ако Скорпионът е неверен, той ще сподели с настоящата си половинка. Стрелецът е страшен плейбой. Той обича да флиртува и почти винаги ма повече от един партньор. Много лесно се влюбва и за него не е проблем да изостави настоящата си половинка за друга. Понякога му се случва да съжалява за това решение. Хората от тази зодия се наслаждават на изневярата и са експерти в нея. Трудно е да ги хванеш в крачка, но ако все пак това се случва, те ще се извиняват с всички възможни средства. Особеното при тях е, че те не изневеряват с душа, а само с тяло. Те могат да правят секс с един, а да обичат партньорите си до смърт. Представителите на този знак не са особено постоянни във връзките си. Без проблем сменят партньорите си, оправдавайки се, че искат да пробват нещо ново, докато намерят своето. Водолеят обича да изследва нови емоции, а когато го хванат в крачка, не му пука особено. Той е доста егоистичен по природа и не е особен привърженик на морала. Рибите са виртуози в изневярата. Досущ като банкови обирджии, те ловко залъгват отсрещния и го държат на тъмно за истинските им намерения, които в повечето случаи са да останат при дългогодишния им партньор. И доста обиграно успяват да вменят на любовниците си, че по-добър от тях няма да намерят.", "date": "2020.01.24", "title": "Кои зодии кръшкат с няколко едновременно "}
{"url": "https://www.monitor.bg:443/bg/a/view/turisticheskite-noshtuvki-v-es-s-ryst-2-4-prez-2019-g-u-nas-0-8-186820", "text": "Броят на нощувките в места за туристическо настаняване в Европейския съюз е нараснал с 2,4% през 2019 г. до над 3,2 милиарда, сочи предварителна оценка на Евростат. Увеличението на настаняванията в ЕС непрекъснато се увеличава от 2009 г., което се обяснява с по-големия брой настанявания на непостоянно пребиваващи в съответната страна. Става въпрос за нощувки, включващи както командировки, така и пътувания за развлечение. Начело остава Испания (+469 милиона нощувки или +0,5 на сто спрямо 2018 година), следвана от Франция (446 милиона, +0,8 на сто), Германия (436 милиона, +4 на сто), Италия (433 милиона, +0,9 на сто) и Великобритания (375 милиона, +5,7 на сто) България е отчела 27,1 милиона туристически нощувки през 2019 година или с 0,8 на сто повече от предходната година. Наблюдава се обаче намаление на броя на непостоянно пребиваващите с 1,8 на сто и увеличение на постоянно пребиваващите с 6 на сто. Най-голямо увеличение на туристическите нощувки има в Словакия и Литва (съответно +12,6 и +10 на сто). В почти всички страни членки на ЕС има увеличение на нощувките от постоянно пребиваващи. Най-голямо е увеличението в Румъния (83 на сто от всички нощувки), следвана от Германия и Полша (по 80 на сто). Най-много нощувки на непостоянно пребиваващи е имало в Малта (95 на сто от всички нощувки), Кипър (94 на сто), Хърватия (92 на сто) и Люксембург (88 на сто).", "date": "2020.01.24", "title": "Туристическите нощувки в ЕС с ръст 2,4% през 2019 г. у нас - 0,8%"}
{"url": "https://www.monitor.bg:443/bg/a/view/biznesyt-iska-bez-otpusk-za-dnite-v-bolnichen-i-majchinstvo-186806", "text": "Отмяна на правото на платен годишен отпуск за периоди, в които не се полага труд, предлагат работодателите. Това означава, че ползващите дълго време болничен отпуск и майките няма да могат да трупат дни за отдих, стана ясно по време на пресконференция, на която Асоциацията на организациите на българските работодатели (АОБР) представи своите приоритети за 2020 г. Те са разпределени в три аспекта - подобряване на бизнес климата, решаване на проблемите в сферата на човешките ресурси и постигане на цялостна реформа в енергетиката. За по-добра икономика работодателите целят изграждане на електронно правителство, битка със сивата икономика и корупцията, и намаляване с 5% на данъка върху доходите на едноличните търговци. “В борбата с данъчните измами работодателските организации и държавата нямат разнопосочни интереси”, заяви шефът на Българската търговско-промишлена палата (БТПП) Цветан Симеонов. АОБР предлага и създаването на Национален фонд за реклама, с който български продукти ще имат равноправни условия за представяне на чуждите пазари. Просъединяването ни към т. нар. чакалня на Еврозоната, Шенген и Организацията за икономическо сътрудничество и развитие (ОИСР) също остават приоритети. Според Кирил Домусчиев, шеф на Конфедерацията на работодателите и индустриалците в България (КРИБ) и ротационен председател на АОБР, присъединяването ни към механизма ERM II ще доведе до стабилни финанси и финансова система, а оттам и до по-висок жизнен стандарт. пък може да помогне за облекчаване на дейността на тези фирми. Освен отпадането на отпуска при болнични и майчинство пък, от АОБР отново изтъкнаха, че настояват първите три дни от болничния да не се плащат от предприятията. По други теми обаче работодателите не постигнаха съгласие. На въпрос какво е мнението на АОБР за внесените от ВМРО промени, които ще дадат на непушачите 2 дни повече годишен отпуск, председателят на БСК Радосвет Радев отвърна, че би назначил само пушачи. “За равен труд трябва да се плаща равно възнаграждение”, отвърна пък шефът на Асоциацията на индустриалния капитал (АИКБ) Васил Велев. Накрая Домусчиев обобщи, че все още нямат обща позиция. Относно промените в Закона за хазарта председателят на КРИБ отново отвърна, че нямат обща позиция или коментар. Радев изтъкна, че хазартът е начин да се привлече чуждо GDP и че бедни страни като България е добре да се възползват от това. Велев допълни, че не е редно да се внушава на хората, че могат да успеят в живота без труд. Друг акцент в приоритетите е ускоряването на реформите в образователната система, като За да се преборим с липсата на работна ръка пък, България може да облекчи визовия режим за чужденци, които искат да учат или работят у нас. АОБР очаква тази година БВП на България да е около 127 млрд. лв., според данни на финансовото министерство. Износът ни за първите осем месеца на 2019 г. пък е бил рекордно висок - 17 млрд. евро, което е показател, че българската икономика работи качествено.", "date": "2020.01.24", "title": "Бизнесът иска без отпуск за дните в болничен и майчинство"}
{"url": "https://www.monitor.bg:443/bg/a/view/ozi-ozbyrn-shte-se-pojavi-na-grami-186805", "text": "Легендарният Ози Озбърн ще се появи на наградите „Грами“, това съобщиха от Звукозаписната академия, която организира церемонията. Това стана ясно само ден след като Принцът на мрака разкри на живо в предаването „Добро утро, Америка“, че страда от синдрома на Паркинсон. Той ще излезе на сцената на Стейпълс център в неделя вечер заедно със съпругата си Шарън, за да връчи едно от грамофончетата, но все още не е обявено в коя категория. Появяването му се счита за ясен знак, че Ози няма намерения да слиза от сцена и да се пенсионира, въпреки че през изминалата седмица го бяха снимали да се придвижва с проходилка. Самият той заяви, че единствената му цел е да се пази здрав и да намери лечение, което да го поддържа във форма, за да тръгне на турне с новия си албум Ordinary Man, който излиза на 21 февруари. Озбърн, който има в дома си три „Грамита“ за самостоятелната си кариера и едно за заслуги към музиката, се присъединява към дълъг списък от знаменитости, които тази година ще връчват наградите. Сред тях са Дуа Липа, Кийт Ърбан, Смоуки Робинсън, Шаная Туейн, Стиви Уондър, Биби Рекса и други. На 62-та церемония на „Грами“ освен завръщането на Ози ще се случи и още едно – това на певицата Деми Ловато, която не е излизала на сцена след като взе свръхдоза през 2018-та. На церемонията със свои изпълнения ще се представят Aerosmith, Били Айлиш, Лизо, Ариана Гранде, Jonas Brothers, Камила Кабело, Деми Ловато, Блейк Шелтън, Гуен Стефани, и други.", "date": "2020.01.24", "title": "Ози Озбърн ще се появи на „Грами“"}
{"url": "https://www.monitor.bg:443/bg/a/view/beroe-i-botev-vraca-sys-zagubi-v-turcija-186810", "text": "„Берое“ допусна минимално поражение с 0:1 от „Лехия“ (Гданск) в контролна среща, която се проведе в Турция. Точен за поляците бе Флавио Пайшао в 32-ата минута. Играчите на Димитър Димитров изиграха добър мач, но пропуските в атака лишиха \"зелените\" от по-добър краен резултат. Следващата проверка на „Берое“ ще бъде срещу „Ордабаси“ (Казахстан) на 27-ми януари. Междувременно “Ботев” (Враца) загуби с 1:2 от десетия в сръбската първа лига “Напредак” (Крушевац) в първата си контрола на лагера в Алания. След нулево първо полувреме “Ботев” поведе с гол на Даниел Генов, но сръбският отбор направи обрат в последните десет минути на мача. Следващата контрола на врачани е срещу “Силекс Кратово” (Северна Македония). „Пирин” (Благоевград) пък победи с 3:0 юношите на “Левски” до 19 години. \"Орлетата\" вкараха и трите попадения през първото полувреме. Точни бяха Конър Хендерсън, Димитър Алексиев и Глоар Антонио. Това бе първата и единствена контрола за възпитаниците на Уорън Фийни на родна земя. От понеделник те летят за 10-дневен подготвителен лагер в Турция, където ще играят още три контролни срещи – с македонските “Работнички” и “Македония ГП”, и с полския “Термалика”.", "date": "2020.01.24", "title": "„Берое“ и „Ботев“ (Враца) със загуби в Турция"}
{"url": "https://www.monitor.bg:443/bg/a/view/stolichnite-uchenici-v-gripna-vakancija-uchitelite-syshto-pochivat-186812", "text": "Учениците в София няма да влязат в класните стаи в понеделник, заради обявената грипна ваканция 4-ти февруари. Всички 273 столични училища ще се напълнят с деца чак на 6-ти февруари, тъй като 5-ти пък е неучебен заради края на учебния срок. Така чинове остават празни 12 дни. Учителите им също ще почиват , тъй като те могат да използват предвидените за извънредни ситуации 5 дни платен отпуск. Според Колективния трудов договор учители, директори, зам.-директори, педагогически съветници, които са членове на синдикалните и работническите организации, ще имат възможността да използват платен отпуск, който е извън фиксираните 56 дни за годината. Това обясни пред „Монитор“ председателят на Съюза на работодателите в системата на народната просвета на България и директор на 119-о СОУ Диян Стаматов. Той уточни, че за да излезе един директор в отпуск, то той трябва да намери на кого да остави своята работа. Това обаче не е задължително да е някой от неговите заместници, а може да бъде всеки един учител. Всички учители и директори, които не членуват е синдикалните и работническите организации, обаче ще трябва да използват някой от 56-те си дни платен отпуск, ако искат да почиват. По думите на Стаматов това са не повече от 15-20% от всички педагози у нас. Те ще трябва да прекарат нормален 8-часов ден, ако не желаят да хабят отпуската си заради грипната ваканция. Учениците от Бургас също няма да бъдат на училище. Те излизат в грипна ваканция от 27-и и 31-ви януари включително. Така те ще се върнат обратно в класните стаи на 3 февруари. Заедно с почивните дни това прави общо 9-дневна ваканция. Грипна епидемия е обявена на територията на всички общини от Хасковска област от 24 януари, съобщиха от Регионалната здравна инспекция. От следващия понеделник до 31-и януари (петък) всички ученици излизат в грипна ваканция. Тя се налага заради големия брой отсъстващи от клас. Имало е случаи в час да влизат само 8 от 25 ученика, заради болни от грип. От петък грипна епидемия е обявена в област Велико Търново. От общината обаче съобщиха, че няма основание за ваканция за учениците. Отсъстващите са около 10%, което е далеч под нормата от 30% за обявяване на неучебни дни, обясняват те. Висок е този процент (над 31%) е само в общините Павликени и Сухиндол, поради което РЗИ предлага прекратяване на учебните занятия за тези две общини. От следващата седмица грипна епидемия е Благоевград, както и общините Гоце Делчев, Сатовча, Гърмен и Хаджидимово. Същото се отнася и за Кърджали и Ловеч. В петък бяха отменени учебните занятия във всички училища от област Монтана, както и в Училищата в община Лом от днес (22 януари) са затворени заради грипна епидемия. Учениците там са разпуснати във ваканция до понеделник. Поради висока заболеваемост на учениците в 3 училища в област Бургас и в по едно училище в областите Благоевград, Враца, Габрово и Силистра също бяха отменени учебните занятия. Това се отнася и за 21 от област Пловдив и в 15 от област Кюстендил. В детска градина „Мир“ в село Дунавци, Видинска област, също не се провеждаха занимания. За всички детски градини, които се намират на общини на чиято територия е обявена грипна ваканция, отсъствията на хлапетата се извиняват по служебен път без да е необходимо родителите да посещават лекар. За този период не се заплаща и такса. По време на епидемията, до второ нареждане навсякъде, където тя е обявена се ограничават плановите операции и свижданията в болниците. Преустановяват се женските и детските консултации.", "date": "2020.01.24", "title": "Столичните ученици в грипна ваканция, учителите също почиват (ОБЗОР)"}
{"url": "https://www.monitor.bg:443/bg/a/view/livyrpul-ocelja-i-na-molinu-186795", "text": "“Ливърпул“ победи “Уулвърхемптън” с 2:1 в междинния 24-и кръг на Висшата лига в сблъсък, който подсказваше, че “червените“ може да загубят точки за втори път през този сезон. На \"Молиню\" \"вълците\" играха много силно, но късен гол на Роберто Фирмино ги прекърши и продължи победната серия на отбора на Юрген Клоп. Тимът вече е с 13 поредни успеха в шампионата и продължава да мечтае за сезон без загуба. “Червените“ водят с 16 точки на върха и са с мач по-малко спрямо основните преследвачи. Лошата новина за гостите обаче е, че Садио Мане се контузи и напусна терена през първото полувреме. Все още не е ясно какво е състоянието му и дали ще отсъства за дълго. \"Това е нещо мускулно. Той почувства болки в подколянното сухожилие. Все още не знаем какво точно е. Заради травмата му се наложи да променим схемата си на игра на 4-3-3, заради което не ни достигаше един футболист в задни позиции. Но вълшебен момент в изпълнение на Фирмино стана решаващ в мача\", коментира мениджърът на „Ливърпул“ Юрген Клоп. “Ливърпул“ поведе с гол на Джордан Хендерсън още в 8-ата минута, а в 51-ата Раул Хименес изравни. Роберто Фирмино донесе победата на гостите в 84-ата минута.", "date": "2020.01.24", "title": "“Ливърпул“ оцеля и на \"Молиню\""}
{"url": "https://www.monitor.bg:443/bg/a/view/berbatov-veche-oficialno-e-trenior-186794", "text": "Осем доскорошни играчи със солиден опит в родния елит получиха треньорските си дипломи за завършен лиценз \"УЕФА – А\". Сред изкаралите курса бе и рекордьорът по голове за националния тим Димитър Бербатов, но той не успя да дойде, за да вземе дипломата си лично поради ангажимент в чужбина.  Той бе извинен от професор Лъчезар Димитров. На церемонията не успяха да дойдат Мартин Петров, както и братята Даниел и Георги Пееви. Там обаче бе рекордьорът по мачове в родния елит - Георги Илиев, който приключи състезателната си кариера само преди месец. \"Засега не се виждам на пейката като треньор, но ще видим какво ще покаже бъдещето. Има малка носталгия, но това си е време за почивка. Едва 30 дни съм извън терена. Може би наистина в треньорството е бъдещето ми. А кой е отборът, който бих искал да водя? Може би „Локомотив“ (Пловдив)\", сподели Илиев. Освен него на церемонията присъстваха Захари Сираков, Иван Цветков, Янко Вълканов, Дарко Савич, Румен Трифонов, Росен Крумов и Кирил Метков. Дипломите им бяха връчени от президента на БФС Михаил Касабов и професор Лъчезар Димитров. \"Пожелавам ви успех в треньорската професия. Искрено се надявам да успеете да изградите и да подготвите много талантливи млади футболисти, които след време да поемат по вашия път\", заяви Касабов в приветственото си слово към дипломантите. Четвъртото издание на учебния курс, разработен специално за футболисти с принос към българския футбол, продължи година и половина и включваше 14 учебни семестъра, както и практически занимания. Освен изтъкнати родни специалисти, в учебния процес участие взеха и двама чуждестранни лектори - Боб Броуайс и Петер Щтрайдер. По време на следването си, курсистите преминаха теоретична и практическа подготовка в дисциплините футбол, анатомия, спортна медицина, психология и теория на спортната тренировка. \"Това беше един специален курс, който беше Б+А лиценз за 18 месеца с включени практики. Групата беше доста мотивирана и стриктна в работата си, а също така всички успяха да покрият критериите за активно участие. Това е четвърти подобен курс, а вече има 383 човека с \"А\" лиценз\" , коментира професор Лъчезар Димитров.", "date": "2020.01.24", "title": "Бербатов вече официално е треньор"}
{"url": "https://www.monitor.bg:443/bg/a/view/iskat-ni-pismeno-syglasie-predi-da-sednem-na-zybolekarskija-stol-186792", "text": "Денталните доктори ще ни лекуват вече само, след като вземат от нас т. нар. информирано съгласие. Това означава, че ще сядаме на зъболекарския стол, след като попълним бланка, в която се подписваме, че ни е казано какво следва да ни се прави и какви усложнения биха могли да се получат. Това става ясно от проекта на Правила за добра медицинска практика на лекарите по дентална медицина, публикуван за обществено обсъждана на сайта МЗ. Стоматолозите ще трябва да информират пациентите какво се поема от Националната здравноосигурителна каса, какво е за тяхна сметка и приблизително колко ще им струва лечението. Проектоправилата са обсъдени с Българския зъболекарски съюз и предоставени за становище на Изпълнителната агенция \"Медицински надзор\". Изискванията за добра дентална практика включват осигуряването на висок стандарт на диагностика и лечение; недопускане на дискриминация на пациентите, освен по клиничен признак (в случай на спешност); предоставянето на право на \"второ мнение\" винаги, когато специалистът не е сигурен в заключенията си; полагането на необходимите грижи за облекчаване на болката; предписването на лекарства и лечебна дейност, само при пълна информация за здравното състояние на пациента и неговите потребности; препоръчването на изследвания и лечение, които са най-подходящите. Когато на дете се налага да се сложи упойка, предварително, освен бланката за информирано съгласие, родителят или настойникът Денталните доктори, по подобие на другите лекари при използване на информация за пациента с цел научно изследване, публикация, представяне на конференции трябва да се заличат всички данни, които биха могли да разкрият самоличността на пациента. При обсъждането на клинични случаи между колеги, назоваването по име на пациентите се смята за неприемливо. Информацията за пациентите на зъболекаря също става поверителна. Предоставянето й на трета страна ще става след писмено съгласие на пациента или негов роднина или настойник/попечител, ако същият не е в състояние да прецени. Пациентите подали оплакване по повод денталното им лечение, имат право да получат компетентен отговор, който включва обяснение за случилото се. Оплакването не трябва да бъде повод за ограничаване на медицинската дейност, която се осигурява на този пациент. При провеждането на разследване лекарят по дентална медицина трябва да окаже нужното съдействие за изясняване на случая. В случаи, когато неговите показания могат да доведат до криминално разследване срещу самия него, той има право да запази мълчание в рамките на законовите положения. За провеждането на всички клинични изпитания е задължително да има съответните разрешения. Задължително условие е наличието на информирано съгласие на пациентите за участие. Общественото обсъждане на правилата за добра практика в денталната медицина е до 22 февруари, след което те ще бъдат гласувани от Министерски съвет.", "date": "2020.01.24", "title": "Лекуват ни зъбите след подписано информирано съгласие "}
{"url": "https://www.monitor.bg:443/bg/a/view/silvija-petkova-stana-rok-momiche-za-den-video-186776", "text": "Любимката от „Пътят на честта“ Силвия Петкова стана рок мацка, но само за ден, за да се включи в снимките на видеото към песента Epilogue на родната група Hellion Stone. Това е четвърти сингъл на бандата, която се сформира само преди около 2 години по моделът на супер-групите на запад - от членове на „Аналгин\", Sheky and the Bloodrain, Overgame, Dave’s a Dog и VULGAR BULGAR. Зад гърба си вече имат и дебютен албум, едноименен, разбира се. Добра продуктивност за родна група! И ако до момента меломаните, особено тези, които се локализират в София (заради живата сцена), са изпуснали по някаква причина да научат името Hellion Stone, то с присъствието на Силвия Петкова, тази грешка почти сигурно ще бъде поправена. Решението да покажат популярно лице в клипа на Epilogue е брилянтно, като така ще въвлекат в петолинието си нови фенове. А всеки трябва да чуе тези момчета, защото за повечето, които слушат и се интересуват от каквито и било фоми на рок - те си заслужават. Новото видео е красиво, семпло и много рокендрол. Красива жена в кола по планински път, кадри от дрон над заскрежени борове, и петима добри музиканти с китари и чаши в ръце, които си правят джемсешънче. На финала всичко се събира в едно. Самото парче, за по-запознатите с творчеството на групата, не е ново. Включено е в първия им албум, но чак сега се сдобива с визуализация, дело на Brain Stock Footage House. Редът му идва малко по-късно може би, защото и за самите музиканти е леко жанрово отклонение. Групата се отличава с чист и твърд звук, докато в Epilogue те показват доста по-баладично лице, изненадващо прекъснато от шеговито кънтри включване на китарата в средата му. Сместването на стиловете в парчето обаче е направено с лекотата на „вдишай-издишай“ (телесна автоматика, която никой не мисли докато прави). Така прелива, че не усещаш, кога инструменталчето те дръпва като оголен нерв на зъб. Лежерно, непретенциозно, а вътре в себе си доста музикантско и сложно – Epilogue е едно от най-добрите нови родни парчета, които сме чували в последно време.", "date": "2020.01.24", "title": "Силвия Петкова влезе в рок банда. ВИДЕО!"}
{"url": "https://www.monitor.bg:443/bg/a/view/zelena-vakancija-186797", "text": "", "date": "2020.01.24", "title": "Зелена рецепта"}
{"url": "https://www.monitor.bg:443/bg/a/view/korabi-ot-protivominna-grupa-na-nato-shte-posetjat-varna-186796", "text": "Корабите от Втората постоянна противоминна група на НАТО ще посетят Варна от 25 до 27 януари 2020 г., съобщиха от пресцентъра на МО. Групата включва кораби от Военноморските сили (ВМС) на Румъния, ВМС на Германия, ВМС на Турция и ВМС на България - базов миночистач „Прибой”. Целта на съвместното плаване на корабите от Алианса е да развие военната готовност на участващите сили и да допринесе за морската сигурност в Черно море. Командир на групата кораби е капитан ІІ ранг Валентин Влад, командир на румънския минен заградител е капитан ІІ ранг Даниел Георма, командир на турския минен ловец - капитан ІІІ ранг Селим Бахчекапълъ, командир на германския минен ловец - капитан ІІІ ранг Марио Беверт и командир на българския базов миночистач „Прибой” - капитан ІІІ ранг Христо Гинев. Корабите ще бъдат на Морска гара, като на 25 януари, събота, ще бъдат отворени за посещение от граждани и гости на Варна от 15:00 до 17:00 ч. При качването на корабите на посетителите ще бъде извършвана проверка от органите на служба „Военна полиция”.", "date": "2020.01.24", "title": "Кораби от противоминна група на НАТО се събират във Варна"}
{"url": "https://www.monitor.bg:443/bg/a/view/tim-ot-treta-divizija-izhvyrli-atletiko-za-kupata-na-kralja-186798", "text": "Скромният третодивизионен тим “Културал Леонеса” хвърли бомбата в турнира за Купата на краля в Испания, след като елиминира елитния “Атлетико” (Мадрид). “Дюшекчиите” отпаднаха след загуба с 1:2 след продължения, като платиха висока цена за подценяването на съперника от долните нива на испанския футбол. Това определено бе голямата сензация от осминафиналите на турнира, защото в последното десетилетие момчетата на Чоло Симеоне са най-силният тим в Испания след двата големи гранда. “Техният вратар имаше фантастична вечер. Не успяхме да вкараме повече голове и отговорността е изцяло моя. Поздравяваме съперника и гледаме вътре в нас”, заяви Симеоне. “За седем години никога не съм преживявал нещо такова”, изрази огорчението си Саул. На осминафиналите “Културал Леонеса” ще бъде домакин на настоящия носител на купата „Валенсия“. Рекордьорът по трофеи в турнира “Барселона” ще се изправи срещу “Леганес” на “Камп Ноу”, а “Реал” (Мадрид) ще гостува на представител на Сегунда - амбицирания да се завърне в елита “Сарагоса”.", "date": "2020.01.24", "title": "Тим от трета дивизия изхвърли „Атлетико“ за Купата на краля"}
{"url": "https://www.monitor.bg:443/bg/a/view/tejlyr-suift-razkazva-jivota-si-vyv-film-186781", "text": "Поп сензацията Тейлър Суифт разкрива пикантни подробности от личния си живот в документалния филм „Тейлър Суифт: Мис Американа\" на режисьорката Лана Уилсън, който откри кинофестивала \"Сънданс\". Певицата, която пази ревниво детайлите около себе си, разкрива в лентата, че е страдала от хранително разстройство, описва вътрешната си битка да се отучи да говори открито за политика и споделя, че спечеленото съдебно дело за сексуално насилие през 2017 г. е повратен момент в живота й. В кадрите тя казва, че винаги се е старала да бъде \"добро момиче\" и се нуждаела от насърчителни потупвания. От филма зрителите научават, че тя обича да пие бяло вино с лед и че допреди няколко години не била опитвала бурито. Продукцията ще бъде излъчена на 31 януари от стрийминг платформата Netflix.", "date": "2020.01.24", "title": "Тейлър Суифт разказва живота си във филм"}
{"url": "https://www.monitor.bg:443/bg/a/view/gripnata-vakancija-i-v-asenovgrad-v-plovdiv-se-otlaga-186790", "text": "Грипна ваканция засега в училищата в община Пловдив няма да има. Към 24 януари т.г. се запазват нивата на заболеваемост – около 12 % от хлапетата липсват от класните стаи. Бройката на отсъстващите ученици е почти една и съща в последните няколко дни, съобщиха от РЗИ – Пловдив. В момента във ваканция в Пловдивско са общините Карлово, Куклен и Сопот, както и училището в село Скутаре. Очаква се от понеделник децата там да се върнат на училище. Петдневна грипна ваканция ще бъде обявена и за училищата от община Асеновград по препоръка на РЗИ – Пловдив. В града имало голям брой отсъстващи ученици през последните дни, което налагало децата да бъдат пуснати по домовете си. Кметът на града д-р Христо Грудев трябва да издаде заповед, с която да разпореди на учебните заведения да затворят врати от понеделник до петък. Малчуганите, които ходят на детски градини, ще бъдат проверявани на входа дали са здрави или сополиви. Ако имат сополи и кашлят, ще бъдат връщани да се лекуват у дома.", "date": "2020.01.24", "title": "Грипната ваканция и в Асеновград, в Пловдив се отлага"}
{"url": "https://www.monitor.bg:443/bg/a/view/zora-s-nov-adres-v-sandanski-186802", "text": "От утре жителите на град Сандански ще посрещнат деня с нов обширен магазин ЗОРА на улица „Тодор Каблешков“ № 9. Посетителите ще имат удоволствието да се насладят на изобилието и разнообразието, включващо целия спектър от уреди за дома и семейството, предлагани от световни производители. Интериорните решения на магазина са изцяло съобразени с иновативния дизайн характерен за обектите на ЗОРА. За откриването са предвидени специални отстъпки и предложения за периода от 25 до 28 януари 2020 година. Първите 50 клиенти ще получат подарък ваучер. ЗОРА отваря вратите на новия си магазин на 25 януари, в 10 часа, на улица Тодор Каблешков 9, град Сандански.", "date": "2020.01.24", "title": "ЗОРА с нов адрес в Сандански"}
{"url": "https://www.monitor.bg:443/bg/a/view/moshtna-eksplozija-raztyrsi-grad-hustyn-186783", "text": "Мощна експлозия разтърси рано тази сутрин тексаския град Хюстън, съобщиха местните власти, цитирани от световните агенции. Експлозията е станала към 4.15 часа местно време (10.15 по Гринуич) в сграда в северозападната част на града, след което в небето се издигнали огромни облаци дим, посочват американски медии, цитирани от Франс прес. По данни на пожарникарите най-малко един човек е откаран в болница. Жители на американския град съобщават за счупени прозорци и врати. Според Асошиейтед прес експлозията е станала в промишлена сграда. Тя била толкова силна, че отекнала на километри от мястото, а районът около зданието е посипан с отломки. От взрива са пострадали и съседни сгради. Избухналият след взрива пожар е горял в продължение на часове. Полицията е блокирала близките улици и съветва хората да избягват района. За момента обаче няма нареждане за евакуация. Появиха се видео кадри от охранителна камера, които показват огромен взрив и огнена топка, издигаща се във въздуха.", "date": "2020.01.24", "title": "Мощна експлозия разтърси град Хюстън"}
{"url": "https://www.monitor.bg:443/bg/a/view/shifrin-blesna-i-v-bansko-186791", "text": "Носителката на големия Кристален глобус Микаела Шифрин (САЩ) спечели спускането от Световната купа по ски-алпийски дисциплини в Банско. Тя преодоля трасето за 1:29,79 минути и записа пета победа за сезона и общо 65-а в кариерата си. Американката, която е специалистка в техничните дисциплини, спечели за втори път спускане от Световната купа след Лейк Луис на 2 декември 2017 г. \"Трасето беше доста технично. Не бях много уверена след тренировката в четвъртък. Знаех, че трябва да карам по-чисто, но в същото време по-агресивно и с по-добра техника. Успях да го направя и това ми помогна да спечеля. Не съм чак толкова уверена в скоростните дисциплини, защото не карам често в тях. Но се уча бързо. Днес просто се опитвах да дам най-доброто от себе си\", коментира Шифрин. Втора, на 18 стотни след нея остана Федерика Бриньоне (Ит), а трета, на 23 стотни се нареди швейцарката Йоана Хелен, която записа и най-доброто класиране в кариерата си. \"Много съм развълнувана. Това е първи подиум в кариерата ми. Знаех, че мога да постигна добър резултат\", заяви Хелен. Италианките Елена Куртони и Марта Басино финишираха четвърта и пета, съответно но 32 и на 36 стотни от секундата. Друга от специалистките в техничните дисциплини Петра Влъхова (Слвк) остана шеста на 1,03 сек. Тя имаше минимален аванс на последната междинна контрола, но малко преди края допусна грешка и загуби доста време. Трасето затрудни състезателките, като олимпийската шампионка в спускането София Годжа (Ит) беше една от 16-те, които не завършиха от 50-те стартирали под „Тодорка“. Шифрин остава лидерка в генералното класиране за сезона с 1075 точки, следвана от Бриньоне със 795 точки и Влъхова със 766 точки. В същото време в Кицбюел норвежецът Киетил Янсруд спечели супергигантския слалом от Световната купа. Олимпийският шампион от Сочи 2014 финишира първи с време 1:14,61 мин. и записа първата си победа от 14 месеца насам и общо 23-а в кариерата си. За последно Янсруд триумфира в Супер-Г в Лейк Луис през ноември 2018-а. Двама си поделиха втората позиция. Норвежецът Александър Аамод Килде и фаворитът на домакините Матиас Майер завършиха с равно време, с изоставане от 0,16 секунди след победителя. Майер оглави класирането за малката световна купа в Супер-Г с 264 точки, следван от Янсруд, Килде и Винсент Крихмайер, които делят второто място с по 236 точки. Лидерът в генералното класиране Хенрик Кристоферсен (Нор) пропусна състезанието в Кицбюел, но остава начело с 691 точки. Втори на 20 точки е Килде, а трети е Алекси Пентюро на 49 точки след Кристоферсен.", "date": "2020.01.24", "title": "Шифрин блесна и в Банско"}
{"url": "https://www.monitor.bg:443/bg/a/view/syzdadoha-lak-sreshtu-karies-186789", "text": "Китайски учени съобщиха за създаването на ново защитно покритие на естествена основа - пептиден лак, който предотвратява кариеса и способства за възстановяването на зъбите. Резултатите са публикувани в списанието „ACS Applied Materials and Interfaces“. По данни на Световната здравна организация зъбният кариес е най-често срещаното незаразно заболяване на планетата. Традиционното лечение на зъбен кариес е да се отстранят увредените зъбни тъкани и да се запълнят получените празнини със специални материали - зъбна амалгама или композитна пластмаса. Китайски учени, водени от Цюан Ли Ли от Анхуейския медицински университет, решиха да използват механизми, създадени от природата, за да предотвратят кариеса. Зъбният емайл не се възстановява самостоятелно. А относно разрушението му, то е вследствие на механични или микробни увреждания. Срещу второто еволюцията е създала добър защитен механизъм под формата на антимикробни пептиди, съдържащи се в човешката слюнка. Те покриват зъбите с филм, който предотвратява проникването на вредители. Съвременното хранене с много захар обаче предизвиква твърде бърз растеж на микробите, а естественият филм е твърде слаб пред техния натиск. Учените са си поставили задачата да разработят на базата на естествения антимикробен пептид Н5, произведен от слюнчените жлези, нов материал, който ще предотврати колонизацията върху зъбната повърхност на плаки бактерии, ще намали разрушаването на зъбния емайл и в идеалния случай той ще бъде възстановен чрез започване на процеса на реминерализация. Пептидът H5 е в състояние да бъде абсорбиран от зъбния емайл и да убие широк спектър от бактерии и гъбички. За да стимулират реминерализацията, учените добавят фосфосеринова група в единия край на молекулата му, която според изследователите е в състояние да привлече повече калциеви йони за възстановяване на емайла, отколкото естествения Н5. Експеримент с човешки кътници показва, че модифицираната версия на пептин се абсорбира по-добре в повърхността на зъба, по-дълго се съпротивлява на микробите и предпазва зъбите от деминерализация. С достатъчен слой на пептидно покритие и редовното му обновяване микробите ще умрат, преди да стигнат до емайла, а самият емайл има време да се възстанови. Авторите нарекоха новото антикариесно покритие пептиден лак. Той не лекува зъбите и не стяга кариесните кухини, но успешно се бори с техните създатели - бактериите. Учените смятат, че в близко бъдеще пептидният лак ще стане също толкова задължителен за ежедневната хигиена на зъбите както пастата за зъби.    ", "date": "2020.01.24", "title": "Създадоха лак срещу кариес"}
{"url": "https://www.monitor.bg:443/bg/a/view/otmenjat-kitajskata-nova-godina-zaradi-koronavirusa-186788", "text": "Епидемията се разраства – 26 са вече починалите в Китай от новия коронавирус (2019-nCoV), предадоха световните агенции, като се позоваха на данни на властите. Броят на заразените в страната е достигнал 849. Регистрирани са и 1072 предполагаеми случая на заболяването. Бе потвърден първият смъртен случай, причинен от новия вирус извън централната китайска провинция Хубей, от чийто главен град Ухан тръгна заразата в края на миналата година. 80-годишен мъж е починал, след като се върнал след двумесечен престой при свои роднини в Ухан.   В мрежата се разпространиха клипове на хора, които припадат по улиците. В Ухан бързо строят нова болница с капацитет за 1000 легла за настаняване на пациенти, заразени с новия вирус. Голямо количество строителна техника бе докарано на мястото и болницата ще е готова до началото на следващата седмица. Някои части от Великата китайска стена ще бъдат затворени, за да се предотврати разпространението на новия коронавирус. Властите в Пекин и Шанхай призоваха хората, които се връщат от районите, в които има случаи на заболявания от новата пневмония, да останат 14 дни в къщи под карантина, за да се избегне опасността от разпространение на болестта. Изолирането на цели градове с многомилионно население, за да бъде спряно разпространението на нов коронавирус, е стъпка, която малко държави освен Китай биха могли да обмислят. Първият поставен под карантина град е Ухан, с 11 милиона жители, индустриален център в централен Китай. По-късно беше прекратен достъпът и до съседните градове Ъджоу, Чъби, Цянцзян, Чжъцзян, Цзинмън, Сянтао, Сяоган и Хуаншъ. Общо населението им е около 33 милиона. Мерките включват спиране на железопътния и въздушния траспорт, шосейния автобусен транспорт на дълги разстояния и движението на фериботи. Обичайно летището в Ухан е едно от най-натоварените и всекидневно обслужва по 600 полета.  Не работят метрото и общинските автобусни линии, а леки коли и камиони са проверявани на контролни пунктове в предградията на градовете и много от тях са връщани обратно. Киносалоните, увеселителните паркове и други обществени обекти получиха нареждане да затворят. Навсякъде в Китай властите отмениха публични прояви във връзка с честванията за Лунната нова година. Служителите в метрото и автобусния транспорт получиха маски, ръкавици и дезинфекционни средства за ръце и им беше разпоредено да се наблюдават един друг за белези на треска.  Градските власти обявиха, че метровлаковете и автобусите ще бъдат дезинфекцирани всеки ден. Главното летище в Пекин, което е второ в света по натовареност, обособи отделна зона за полети от Ухан с отделни съоръжения за пасажерите и багажа им. Над 40 милиона китайци са блокирани за момента в градовете, където живеят, в рамките на защитните мерки срещу вирусната пневмония, след като нови четири общини въведоха ограничения върху транспорта. Световната здравна организация обяви днес, че новият коронавирус, който се появи в Китай и се разпространи в няколко държави, все още не представлява международна извънредна ситуация, но развитието му се следи \"всяка минута\", предаде Ройтерс.", "date": "2020.01.24", "title": "Отменят китайската нова година заради коронавируса "}
{"url": "https://www.monitor.bg:443/bg/a/view/pochina-bogomil-gerasimov-186786", "text": "Почина Богомил Герасимов, кариерен дипломат, обиколил почти целия свят, написал дузина книги. Тъжната новина съобщи съпругата му на профила си във фейсбук, предаде БНР. Богомил Герасимов е дипломат, журналист и писател. Последният му дипломатически пост е посланик на България в Мексико през 1976-1982 г., време на особено оживени връзки между двете страни, увенчани с тържественото честване на 1300 годишнината на нашата държава в Мексико - но не и в България. След завръщането си посланик Герасимов е уволнен от Министерството на външните работи. Автор е на книгите \"Паякът от Хампстед\", „Чудовището от Рокайла\", \"Операция \"Зомби\",„Кукулкан слиза от небето\" и други. Повечето от сюжетите на книгите му се основават на богатия му опит като дипломат в Индия, Индонезия, Англия, Япония и Мексико.", "date": "2020.01.24", "title": "Почина Богомил Герасимов"}
{"url": "https://www.monitor.bg:443/bg/a/view/chujdenci-napirat-za-glasyt-na-bylgarija-186765", "text": "И тази година много чужденци са изявили желание да демонстрират вокалните си възможности в шоуто „Гласът на България“. Най-много са ентусиастите от Северна Македония. Сред мъжете има представители на Еквадор, САЩ, Доминикана, Украйна, Бразилия и Франция, а сред жените - Италия, Англия, Русия, Украйна, Гърция и Норвегия. Сред мотивите за участие на голяма част от кандидатите са емоциите в шоуто, както и последвалото развитие на редица участници, като дама, вдъхновена от финалиста Кирил Хаджиев –Тино, която се завръща в България, за да участва в шоуто, беквокал на едни от най-известните наши изпълнители, който мечтае светлините на прожекторите да са за него, българин, отказал да се качи на сцената на британското издание The Voice , за да бъде част от родния формат, няколко носители на международно признание и други. В ролята на ментори тоново ще влязат Иван Лечев, Камелия, Михаела Филева и Влади Ампов-Графа. Стартът на новия сезон на „Гласът на България“ е та 23 февруари от 20 ч по bTV.", "date": "2020.01.24", "title": "Чужденци напират за \"Гласът на България“"}
{"url": "https://www.monitor.bg:443/bg/a/view/sedmichen-monitoring-20-24-januari-186793", "text": "Продавам торбички „Била“, малко употребявани. Вървят в комплект с огледалце на всички онези, които втора седмица се упражняват с колажите. И най-вече на онези оперирани от чувство за хумор протестни сухари, които рипаха като ужилени, че колажите били форма на очерняне и дискредитиране. Солидна порция дебелашки хумор от хора, които се взимат много на сериозно. Не вярвах, че ще го кажа някога, но министърът на отбраната ми стана симпатичен на фона на смеещите се хиени, които търкаха жълтите павета професионално. Можеш да глътнеш корема с „Калорекс“, но не и дебелоочието си. Това е моята забележка, но не към всички монтажисти, благодарение на които торбичките „Била“ се превърнаха в хит. А по-скоро към онези, които рипаха срещу колажите, защото не са се харесали на тях. Двойнственият морал - миризливата характеристика на смеещите се хиени. Ако коремът беше водещ критерий за одобрение и неодобрение, Дядо Коледа трябваше да е най-мразеният персонаж. Аз пък го харесвам. Сега е времето да му го кажа, за да си прави плановете. И нямам нищо против да ми носи подаръците в найлонова торбичка, да го има предвид. - Иване, какво става с тебе? Беше рус, сега си кестеняв. Беше дебел, сега си слаб... - Аз не съм Иван. - Ааа, да бе. Сега и Иван не си? Има един Иван дето не ще да си каже. Много години така. Явно е изпаднал в амнезия, защото се преструва, че не знае кои са олигарсите в държавата. Той ли не знае?! Олигарх на Костов да си в днешно време. Проява на черен хумор е и идеята за връщането на строителни войски, но само за „маргинализираните общности“. Как всъщност се разпознават „маргинализираните“, да тръгнем оттам - цвят на кожата, пол, степен на образование? Лансиращите такива идеи дали се усещат как газят конституцията с маршова стъпка? Представителите на бизнеса знаят отлично, че тази работа не е привлекателна, защото искат много срещу малко. Вместо да се замислят как да привлекат кадри, те просто тръгват по най-лекото съпротивление и предлагат държавата да им ги осигури. За без пари при това. Ако предприемачите са го закъсали толкова, а те са – хората предпочитат да се залавят с частни поръчки, вместо да вършат черната работа за смешни надници. Та ако са закъсали толкова, а те са – да стигнат докрай в идеята за връщането на строителни войски и да предложат войничетата от маргинализираните общности да работят задължително две, три, пет години при работодателя, който ги е обучил и изпробвал на терен. Иначе занаятът, както може да предположите, ще замине за Германия. Където, впрочем са цели групи от т. нар. маргинализирани общности. И се препитават не зле. Пращат пари на семействата си, децата им учат и се социализират. Видях кадрите и репортажите от една среща по темата. Колкото и да се оглеждах обаче, не забелязах на нея да присъстват хора от маргинализираните общности. Не трябваше ли преди в публичното пространство да се пускат фишеци, да се отиде на място и идеите да се изговорят с тези, без които не могат да бъдат реализирани? Как си го представят това – казармата не е задължителна, но някои ще ги правим войници насила, защото така. Войници с шпакла ще ги правим. Само дето някой си прави сметките без кръчмаря, защото армията е обезоръжена, а поделенията бяха изпозакрити. Много се съмнявам, че строителните предприемачи, които искат държавата да им осигури липсващите кадри, ще отделят от печалбата си, за да осигурят база на трудоваците. По-скоро ще ги карат да спят по строежите. Хем ще им вършат работа и като охрана. Темата за Брекзит явно втръсна и на британските медии, след като с такъв апетит се заядоха с драмата между кралица Елизабет II и Меган Маркъл. В сряда вестниците в Обединеното кралство кипят от подробности за това, че Нейно Кралско Величество прибрала в съкровищницата украшенията, с които нежеланата снаха доскоро се кипрела. Тя вече нямала право на достъп до трезора с бижутата, взимат й титлите и щяла да остане гола като пушка без всички кралски аксесоари, привилегии и условности. Нова версия на приказката, в която детенцето възклицава, че кралят е гол. Спасителката на плажа Памела Андерсън се спаси за пети път с Менделсон. Като се обичат младите, да се вземат! Не и в този случай. До нея пред олтара застава 74-годишния продуцент Джон Питърс. Кой каквото там правил – правил, кака (Памела) се ожени. След някоя и друга година пак. 230 000 лева плячка при странния обир на Благоевградската митница. 10 000 лева плячка при обир на бензиностанция в Казичене. И с невъоръжено око се вижда къде е далаверата. А филмът „Сам вкъщи“ има и други серии. След „мокрите бандити“ да се готвят скиорите. Когато Костов каже А, джобният му генерал А. А. веднага се включва. Като дистанционно за телевизор, на който лидерът на ДСБ разцъфва, за да обясни на целокупния народ, че „При всички положения аз категорично бих гласувал против това правителство. За съжаление тези, които са в парламента, няма да направят така, или тези, които ще гласуват, ще го направят лицемерно“. Именно лицемерие е джобният генерал да говори за олигархия. Още по-малко пък му отива да говори за „обслужваща олигархия“ - като тази, която създаде и отгледа началника му. Странна работа са някои партии ли са, движения ли са, формации ли са. Тъкмо решиш, че са предали Богу дух и най-после са намерили покой. И лидерът им вземе, та помръдне. А дори не е Хелоуин. Бивш затворник, който през декември м.г. избягал от затвор в Северна Белгия, изпратил пощенска картичка от Тайланд до администрацията му, предаде Франс прес. „Поздрави от Тайланд“, написал Уалид Секаки. Двадесет и шест годишният тип, който е с белгийско и мароканско гражданство, избягал от затвора в Тьорнхаут заедно с други четирима. След този прецедент от затвора в Тьорнхаут обявили щат за българска чистачка, която да ги догони. А братята Галеви пощенските услуги не ги признават. Честита ваканция! Старата песен на нов глас. Всяка година планираната еднодневна междусрочна ваканция в училищата се удължава изкуствено. Не пропускаме. Две седмици грип във ваканция. Ако видите тълпи от деца по моловете и кината, да знаете – това си е организирано мероприятие. Гарантирано от здравните инспектори и МОН. Само се пита в задачата – като знаем, че това може да се предвиди за години напред, защо просто първият срок не приключва преди Коледа? Така учениците забравят какво са научили, връщат се за две седмици, напукват им четворки и после излизат в грипна ваканция, без шанс да влязат в час и да си оправят успеха. Чиновниците от МОН, дайте си бележника! Ако решавате кръстословица и се затрудните какво е европлямпало – пробвайте с Радан. За него няма ваканция. Струва ми се, че най-много говори, когато няма изобщо какво да каже. Ето това е талант.", "date": "2020.01.24", "title": "Седмичен мониtоринг  (20 - 24 януари)"}
{"url": "https://www.monitor.bg:443/bg/a/view/pytna-policija-s-akcija-peshehodec-186773", "text": "От днес до 31 януари в страната се провежда специализирана полицейска операция, насочена към спазването на правилата за движение от пешеходците, съобщихха от пресцентъра на МВР. Целта на операцията е намаляване на травматизма при пешеходците, които са сред най-уязвимите групи участници в движението по пътищата, поясни инспектор Петър Соколов от \"Пътна полиция\". Той припомни, че по закон задължение на водачите е да ги пазят, но законовите разпоредби са категорични и по отношение на поведението на пешеходците. Според обобщени неокончателни данни на Главна дирекция „Национална полиция“, представени от инспектор Мария Ангелова, през 2019 г. в страната са регистрирани 6722 тежки пътнотранспортни произшествия (ТПТП), при които са загинали 626 души и са ранени 8466. В 1739 от общия брой ТПТП има пострадали пешеходци.", "date": "2020.01.24", "title": "Пътна полиция с акция \"Пешеходец\""}
{"url": "https://www.monitor.bg:443/bg/a/view/otriha-arsen-v-mineralnata-voda-ot-izvora-v-nevestino-186772", "text": "Завишени стойности на арсен са открити след проби на водата от минералния извор в Невестино. От РЗИ – Кюстендил, обявиха, че се касае за ниски нива, но въпреки това е разпоредено водата да не се консумира ежедневно. От своя страна кметската администрация е поставила предупредителна табела. Предвижда се там да бъде направен целогодишен мониторинг на водата, като замерванията ще се правят през четирите сезона. „Идеята е да разберем дали завишението на арсен е целогодишно или сезонно. Необходимо е да открием причината за това“, коментираха специалистите. Според направената биологична оценка на водата от извора са отчетени 0,010 плюс-минус 004 млгр/л. арсен.  Само преди около половин година заради повишена радиация беше запечата и емблематичната чешма в центъра на Невестинска община, която се намира в непосредствена близост до Кадин мост. От години наред мястото беше спирка за десетки туристи, които преминават през района. „До преди няколко месеца от тази вода пиехме всички. Идвахме с туби и пълнехме, тъй като се смяташе, че е изключително полезна. Даже преди време частен инвеститор беше взел на концесия извора и бутилираше водата, но в последствие се отказа, тъй като бизнесът не потръгна“, разказват местните жители. „Не знаем точно какво става, но от тази вода сме консумирали през целия си живот. Сега започнаха да говорят за радиоктивност и за наличие на арсен. Чували сме, че такава вода е канцерогенна и предизвиква рак, но се съмняваме, че нашата е такава, още повече завишението не е голямо“, коментираха жители на Невестино.", "date": "2020.01.24", "title": "Отриха арсен в минералната вода от извора в Невестино"}
{"url": "https://www.monitor.bg:443/bg/a/view/spestjavanijata-s-8-ryst-prez-2019-ta-kreditite-nagore-s-9-3-na-sto-186774", "text": "Спестяванията на домакинствата се увеличиха с 8%, а кредитите - с 9,3 на сто през миналата година, отчита Българската народна банка (БНБ). Депозитите на домакинствата и нетърговските дружества обслужващи домакинства (НТООД) са 55.645 млрд. лв. (46.6 на сто от БВП). Те се увеличават през декември с 8 на сто спрямо същия месец на 2018 г. В края на декември 2019 г. кредитите за неправителствения сектор са 62.696 млрд. лв. (52.5 на сто от БВП). През декември 2019 г. те се увеличават на годишна база с 9.3 на сто. Кредитите за домакинствата и НТООД са 23.907 млрд. лв. (20 на сто от БВП) в края на декември 2019 година. Спрямо същия месец на 2018 г. те се увеличават с 9.5 на сто. В края на декември 2019 г. жилищните кредити са 10.771 млрд. лв. и нарастват на годишна база с 14.5 на сто. Потребителските кредити възлизат на 11.330 млрд. лв. и се увеличават с 10.8 на сто спрямо декември 2018 г. В края на декември 2019 г. депозитите на неправителствения сектор са 85.155 млрд. лв. (71,3 на сто от БВП), като годишното им увеличение е 9.7%, съобщава БНБ. Депозитите на нефинансовите предприятия в края на декември 2019 година са 26.494 млрд. лв. (22.2 на сто от БВП). В сравнение със същия месец на 2018 г. те се увеличават с 14.3 на сто. Депозитите на финансовите предприятия нарастват през 2019 година с 2.4 на сто и в края на декември достигат 3.017 млрд. лв. (2.5 на сто от БВП). Кредитите за нефинансови предприятия нарастват през 2019 година с 5.9 на сто и в края на декември достигат 34.616 млрд. лв. (29 на сто от БВП). На годишна база другите кредити намаляват с 40.9%, като достигат 514.6 млн. лева. Кредитите, предоставени на финансови предприятия, са 4.173 млрд. лв. (3.5 на сто от БВП) в края на декември 2019 година. В сравнение с декември 2018 г. те се увеличават с 46.9 на сто, информира БНБ.", "date": "2020.01.24", "title": "Спестяванията с 8% ръст през 2019-а, кредитите нагоре с 9,3 на сто"}
{"url": "https://www.monitor.bg:443/bg/a/view/borisov-kym-fenovete-na-levski-vzemete-akciite-i-upravljavajte-kluba-obzor-186775", "text": "Футболните фенове на „Левски“ да вземат акциите на клуба и да го управляват. Това е предложил премиерът Бойко Борисов на сините по време на среща в Министерския съвет в петък. Борисов, заедно с министрите на финансите Владислав Горанов и спорта Красен Кралев разговаряха с петима представители на фен клубовете на „Левски“. Срещата бе във връзка със заявката на спонсора на отбора Васил Божков, че ще се оттегли, ако бъдат приети промени в Закона за хазарта, внесени от Валери Симеонов и касаещи спирането на частните лотарии. „Аз също съм левскар. Но вие сте тези, които обвързахте двете теми. ФК „Левски“ е нещо, което го има, ще го има и пак ще го има. Ако искате да го има този футболен клуб, във вида, в който вие си го представяте, акциите трябва да са си при вас. И да си държите управлението на клуба“, заявил Борисов по време на срещата, продължила два часа. Предложението на Борисов обаче не срещна голяма подкрепа в лицето на сините фен представители. “Беше предложено да си вземем акциите, каквото и да означава това. Ще си помислим, не е първото подобно предложение към нас”, заяви Степан Хиндлиян от Националния клуб на привържениците на „Левски“. Той разкри, че на срещата не е имало обещания към клуба, а привържениците не са защитавали кооперативни интереси. От фракциите Ултрас „Левски“ и „Сини сърца“ застанаха зад настоящото ръководство на клуба. „На голяма част от левскарите им омръзна любимият клуб да бъде разменна монета в политически и икономически игри. Спуснати собственици, парашутисти. На базата на това, което видях през последната година, аз подкрепям това ръководство и този начин на управление”, обяви Адриан Петров от Ултрас „Левски” и изтъкна, че клубът е политически заложник в последните 5-6 години. Илия Христов от „Сини сърца” заяви, че вярва на ръководството, а отборът се финансира с пълна прозрачност. В същото време двете страни в срещата - държавата и феновете, се обединиха, че моделът на управление на българския футбол е погрешен. Сините обаче изтъкнаха, че промяната не може да стане за няколко дни. Относно това дали обмислят протести, представителите на фенските групи бяха лаконични като отбелязаха, че трябва да изразят недоволството си като напълнят стадион „Георги Аспарухов“.", "date": "2020.01.24", "title": "Борисов към феновете на „Левски“:  Вземете акциите и управлявайте клуба (ОБЗОР)"}
{"url": "https://www.monitor.bg:443/bg/a/view/bulmarket-mashinistite-njamat-reshavashta-vina-za-incidenta-v-hitrino-186777", "text": "Машинистите нямат решаваща вина за инцидента в Хитрино, ние твърдо стоим зад тях. Това коментира днес в Русе заместник-управителят на „Булмаркет“ Светослав Първанов по повод на приключилото на първа инстанция дело за железопътната катастрофата на 10 декември 2016 г., довела до смъртта на седем души. На 22 януари т.г. Шуменският окръжен съд постанови осъдителни присъди за двамата машинисти на „Булмаркет Рейл Карго“ - 15 години затвор за Димитър Михнев и 10 години за колегата му Радослав Петков. По думите на Първанов не високата скорост, с която композицията е навлязла в гара Хитрино, е причината за инцидента. „Независимо с каква скорост се е движела влаковата композиция, тя е можела да дерайлира. Убедени сме, че основната причина е състоянието на железопътната инфраструктура и че трябва да се вземат спешни мерки за предотвратяване на бъдещи инциденти“, допълни той. Първанов посочи, че пет пъти от „Булмаркет“ са подавани молби до прокуратурата за изземване и съхраняване на елементи от стрелка номер 5, железния път и траверсите, но е получаван писмен отказ. „Тези вещи не са изземвани и съхранявани и, естествено, не могат да се изследват. Това означава, че от този момент нататък никой не може да каже била ли е наред стрелка номер 5 или не е била“, каза той. Първанов посочи, че експертизата по безспорен начин доказва, че пробитата цистерна не е трябвало да бъде в експлоатация. Регистрирана е била в европейския регистър въз основа на сертификат, издаден от фирма, която няма право да го издава и по своята същност това е документ с невярно съдържание. „Ние не търсим истината, а я отстояваме. Разследването се водеше още от самото начало едностранчиво и тенденциозно. Търсеха се, изземваха се и се подлагаха на експертизи само и единствено предмети, данни и факти, които са в подкрепа на обвинителната теза“, каза Първанов.", "date": "2020.01.24", "title": "„Булмаркет“: Машинистите нямат  решаваща вина за инцидента в Хитрино"}
{"url": "https://www.monitor.bg:443/bg/a/view/pesen-na-4magic-trygva-v-5-dyrjavi-video-186762", "text": "“Dancing With The Satellites” – английската версия на песента на 4Magic „Вселена“ тръгва в Турция, Гърция, Румъния, Полша и Русия, след като оглави чарта на най-излъчваните български песни в радио и телевизионния ефир у нас в продължение на 10 последователни седмици. Парчето, създадено по време на първия творчески лагер за писане на песни у нас – Sofia Songwriting Camp, е вече лицензирано в петте държави. „Мечтаем си за кариера извън пределите на България и искаме българската музика да се чува все повече по света. Стремим се да се развиваме непрекъснато и сме благодарни за възможността някои от проектите ни да достигат до публиката в други държави. Когато видиш как нещо такова се случвa, разбираш, че дори най-големите ти мечти могат да се осъществят с труд, постоянство и екип, който вярва в теб“, споделят 4Magic. Сингълът стартира едновременно и с видеоклип, които направи своята премиера днес.", "date": "2020.01.24", "title": "Песен на 4Magic тръгва в 5 държави. ВИДЕО!"}
{"url": "https://www.monitor.bg:443/bg/a/view/sicilianskata-mafija-dyrji-diamantenite-mini-v-afrika-186778", "text": "Сицилианската мафия е сложила от години ръка върху добива на диаманти в Африка – твърди в просторно разследване авторитетният италиански седмичник „Еспресо“. Според изданието „коза ностра“ контролира по-специално четирите най-големи рудници за копаене на скъпоценни камъни в Ангола – Джема Дурада, Диаджема, Куполу и Сомикоа. Източници на седмичника от прокуратурата в Палермо пък твърдят, че организираната престъпност на острова е стъпила на Черния континент в средата на деветдесетте години на миналия век и била инвестирала в добива на диаманти най-малкото 41 млн. долара. Други над 80 млн. долара, припечелени от трафика на наркотици между САЩ и Сицилия били препрани пак покрай бизнеса със скъпоценни камъни освен в Ангола, в Южна Африка и Намибия. „Архитектът“ на обсебването от мафията на доходоносната далавера с диаманти бил нейният „касиер“ от края на осемдесетте и началото на деветдесетте години Вито Роберто Палацоло. Той бил израснал покрай легендарния „капо ди тути капи“ на „коза ностра“ Бернардо Провенцано, който му поверил управлението на парите й, убеден в неговите изключителни способности на икономист и финансист. Според „Еспресо“ предложението на Палацоло да се инвестира в диамантения алъш-вериш на Черния континент било прието с въодушевление от „куполата“ на мафията и той веднага установил стабилни контакти с президента на Ангола от деветдесетте години Хосе Едуардо Дос Сантос. Именно той бил отворил пътя на „коза ностра“ към рудниците, разбира се срещу сериозни рушвети, платени му подобаващо от нейния „касиер“. Междувременно Вито Палацоло се развихрил чрез създадените от него четири офшорки също така в Южна Африка и Намибия, като се „прекръстил“ на Робърт Фон Палас Колбаченко – име, на което получил южноафрикански паспорт. За да се впише напълно в средите, където се подвизавал и въртял далавери за милиони, накрая оправният сицилианец се оженил за дъщерята на могъщия израелски търговец на диаманти Южен Грюнфелд – Тирца Грюнфелд. Все пак след 20 години в нелегалност през 2012 г. Вито Палацоло бил арестуван в Тайланд по искане на италианската прокуратура и на следващата година бил екстрадиран в Рим. Излежал си издадената преди това срущу него присъда за участие в престъпно сдружение от мафиотски тип и в края на миналата година излязъл от затвора. Без да каже на прокурорите и дума за скритите скровища на „коза ностра“ в Италия и по света, които антимафиотите продължават да търсят – намеква „Еспресо“.", "date": "2020.01.24", "title": "Сицилианската мафия държи диамантените мини в Африка "}
{"url": "https://www.monitor.bg:443/bg/a/view/federer-ocelja-v-epichna-bitka-s-milman-186799", "text": "Роджър Федерер се класира за осминафиналите на Откритото първенство на Австралия, след като се наложи драматично над Джон Милман с 4:6, 7:6(2), 6:4, 4:6, 6:7(8) след повече от 4 часа битка на централния корт в Мелбърн. За Федерер победата беше юбилейна №100 в Мелбърн. Швейцарецът е единственият активен тенисист който има по 100 или повече победи в два различни турнира от Големия шлем - Australian Open и „Уимбълдън“. В спор за място на четвъртфиналите 38-годишният Маестро ще се изправи срещу Мартон Фучович от Унгария. Австралиецът Милман има за какво да съжалява, тъй като в дългия тайбрек на петия сет имаше преднина от 8:4 точки. Федерер обаче записа серия от 6 последователни точки, която му осигури крайния успех. Седемкратният шампион в Австралия Новак Джокович се класира с лекота напред. Сърбинът надигра Йошихито Нишиока (Яп) след 6:3, 6:2, 6:2 само за 85 минути игра. Така Ноле се класира на осминафинал в турнирите от „Големия шлем“ за 50-и път и си осигури двубой срещу Диего Шварцман (Арж), който отстрани неговия сънародник Душан Лайович след 6:2, 6:3, 7:6(7). Поставеният под №32 в основната схема Милош Раонич (Кан) елиминира №6 Стефанос Циципас (Гър) със 7:5, 6:4, 7:6 (2). Следващият му съперник ще бъде шампионът от US Open 2014 Марин Чилич (Хър), който се справи в 5 сета срещу Роберто Баутиста Агут. Четвъртфиналистът от 2018-а Тенис Сандгрен се наложи в изцяло американски двубой с 6:4, 6:4, 6:4 над Сам Куери. Неговият следващ опонент ще бъде Фабио Фонини. 15-годишната дебютантка Коко Гоф (САЩ) детронира миналогодишната шампионка при жените Наоми Осака (Яп). Тинейджърката победи третата поставена с 6:3, 6:4 за 67 минути. Първата ракета на Китай Киан Ван поднесе друга голяма изненада, надигравайки една от фаворитките за трофея Серена Уилямс със 6:4, 6:7(2), 7:5. За последно Уилямс вдигна трофей от Шлема именно в Мелбърн през 2017 година. На осминафиналите Киан Ван ще играе срещу Онс Жабур, която сложи край на кариерата на Каролин Вожняцки (Дан), като я отстрани след 7:5, 3:6, 7:5.", "date": "2020.01.24", "title": "Федерер оцеля в епична битка с Милман"}
{"url": "https://www.monitor.bg:443/bg/a/view/tajbe-i-nazarjan-s-prizove-za-naj-tehnichni-na-dyrjavnoto-186801", "text": "Световната и двукратна европейска шампионка Тайбе Юсеин беше безапелационна и в по-горната за нея категория до 65 кг на държавния шампиона по борба в зала \"Христо Ботев\". Капитанката на националките постигна три категорични победи с туш и беше обявен за най-технична състезателка на първенството. Призът за най-резултатна състезателка взе трикратната еврошампионка за девойки Миглена Селишка, която ликува при 50-килограмовите. На финала тя тушира Ивана Димитрова, а преди това постигна три победи, две от които с технически туш. На четвъртфиналите съпеничката й не се яви. Победителка в кат. до 57 кг стана трикратната еврошампионка в три различни категории Биляна Дудова, като постигна четири победи без борба. При тежките до 76 кг ликува Мария Оряшкова. Петкратната световна шампионка по самбо регистрира пет победи, а в решителната схватка срази с технически туш Ванеса Калоянова. В останалите финали победителки са Сезен Белберова (53 кг), Евелина Николова (55 кг), Таня Тенева (59 кг), Цветина-Зита Стоичкова (62 кг), София Георгиева (68 кг) и Даяна Иванова (72 кг). При мъжете в класическия стил европейският шампион за кадети Едмонд Назарян продължи впечатляващото си представяне. На финала в неолимпийската категория до 55 кг 18-годишният талант срази Стефан Григоров с 9:0. Заради трите си атрактивни победи Назарян-младши беше обявен и за най-техничен състезател. Наградата за най-резултатен борец получи Кирил Милов, който ликува в кат. до 97 кг без да даде точка на съперниците си. На финала световният вицешампион от 2018 г. прегази Симеон Станкович с 9:0.", "date": "2020.01.24", "title": "Тайбе и Назарян с призове за най-технични на държавното"}
{"url": "https://www.monitor.bg:443/bg/a/view/strelba-v-germanija-ima-jertvi-186779", "text": "Шестима души са убити, а още двама са тежко ранени при днешната стрелба в град Рот ам Зее в Южна Германия, съобщи за Франс прес полицията в близкия град Аален, потвърждавайки информация от германските медии. Говорител на полицията каза, че стрелецът е арестуван и че се работи по версията, че той е действал сам, отбелязва Асошиейтед прес. По първоначални сведения задържаният, който е германски гражданин, и една или повече от жертвите са се познавали. Някои от жертвите са от едно семейство, уточни говорителят. В изявление полицията посочи, че ще предостави повече информация на пресконференция с прокурорите и с представители на местните власти по-късно днес. Рот ам Зее се намира на около 170 км северозападно от град Мюнхен и е обитаван от 5000 жители.", "date": "2020.01.24", "title": "Шестима убити при семейна драма в Германия"}
{"url": "https://www.monitor.bg:443/bg/a/view/s-nov-mehanizym-dokarvame-oshte-200-000-i-300-hil-chujdi-turisti-186780", "text": "Допълнително 200-300 хиляди чуждестранни туристи от четири основни за България пазара се очаква да пристигнат в страна в периода между първи май и 31 октомври чрез прилагането на механизма за насърчаване на организирания туризъм чрез маркетингови и рекламни кампании на целеви за България входящи пазари. Той беше представен днес пред журналисти от министър Николина Ангелкова. Тя напомни, че миналата година премиерът Бойко Борисов обяви   допълнителни 15 млн. лева за насърчаване на организирания туризъм. Парите са предвидени в централния бюджет в сектор \"Туризъм\", припомни министърът. Механизмът ще важи от първи май до 31 октомври, като министърът подчерта, че този период е важен, защото, особено за летния ни туризъм, принципно важно е организираното пристигане на туристи чрез туроператори, които реализират повече приходи и нощувки по морето и затова пилотно се започва основно за този вид туризъм. В този контекст министърът цитира данни, според които от 2015 г. досега туристите, които са пристигали у нас организирано чрез туроператори за летен туризъм, на някои пазари са намалели двойно, особено - пазар Русия. Процедурата е   разделена лотове за четири основни пазара   - Германия - с бюджет от 5 млн. лева, Великобритания - 2,5 млн. лева, страните от Вишеградската четворка - 3,750 млн. лева и Русия - 1,250 млн. лева. Сумите са без ДДС. Министърът увери, че процедурата е направена прозрачно по ЗОП, съобразена е и с европейските правилата. След днешното й обявяване, тя бъде изпратена и в Официалния вестник на ЕС, за да бъде достъпна в понеделник или вторник. За да сме сигурни, че парите ще се изразходват ефективно, а не просто похарчени, тази процедура за първи път е ориентирана към резултат, каза министърът и уточни, че ще се плаща само при постигане на заявения предварително конкретен брой туристи, които ще посетят България за летен туризъм и ще са отседнали в регистрирани места за настаняване от системата ЕСТИ. Предвижда се   15% авансово да се плаща при подписване на договор, а останалите средства ще се преведат след доказване на резултата. По думите на министъра, ако заложените резултати в тази процедура бъдат постигнати, ще може да се разчита този механизъм да действа постоянно, включително и с по-голям бюджет. На следващ етап ще може да се разшири действието му и за зимния сезон, а и целогодишно. По механизма ще може да кандидатстват всички юридически лица, които отговарят на техническите изисквания в заданието, като се предвидени възможности за всякакви маркетингови активност. Очаква да има сериозен интерес към процедурата, особено от ключовите и големи туроператори, които работят с дестинация България, каза министърът и посочи, че от 1 юни до 30 септември 2019 г. над 5,4 млн. чуждестранни туристи са посетили страната ни от общо 8,8 млн. за първите 11 месеца на годината.", "date": "2020.01.24", "title": "С нов механизъм докарваме още 200 000-300 000 чужди туристи"}
{"url": "https://www.monitor.bg:443/bg/a/view/toto-pechalbi-tiraj-7-186782", "text": " Числа – 8, 20, 21, 36, 44, 48. Печалби: 6 – 1 по 6 564 060,50 лв., 5 – 7 по 5298,60 лв., 4 – 384 по 96,60 лв., 3 – 8354 по 6,20 лв. ДЖАКПОТ: 2 000 000,00 лв.  Числа - 3, 9, 21, 24, 28, 33. Печалби: 6 – няма, 5 – 10 по 1249,30 лв., 4 – 482 по 25,90 лв., 3 – 6645 по 2,70 лв. ДЖАКПОТ: 989 703,10 лв.  I теглене: 7, 8, 9, 22, 35. Печалби: 5 – няма, 4 – 220 по 172,70 лв., 3 – 6929 по 7,30 лв. II теглене: 5, 6, 20, 28, 30. Печалби: 5 – 2 по 11 488,90 лв., 4 – 192 по 138,10 лв., 3 – 6088 по 6,40 лв.  Позиция - 4, 6, 7; Цифра – 5, 7, 4. Печалби: 3 – 25 по 1297,00 лв., 2 – 2963 по 10,90 лв. ДЖАКПОТ: няма.  Числа - 2, 11, 38, 39, 50; Зодия: 4 – Рак. Печалби: 5+1 – няма, 5 – няма, 4+1 – няма, 4 – няма, 3+1 – 14 по 100,00 лв., 3 – 136 по 10,00 лв., 2+1 – 185 по 5,00 лв., 1+1 – 1238 по 1,50 лв., 2 – 1955 по 0,80 лв., 0+1 – 2312 по 1,00 лв. ДЖАКПОТ: 3 000 000,00 лв.  Година 68, месец 05, дата 06, ден 1. Печалби: I група – няма, II група – 2 по 236,50 лв., III група – няма, IV група – 5 по 47,30 лв., V група – 3 по 78,80 лв., VI група – 6 по 31,50 лв., VII група – 25 по 9,50 лв., VIII група – 39 по 4,90 лв., IX група – 38 по 7,50 лв., X група – 70 по 4,70 лв., XI група – 232 по 1,60 лв., XII група – 228 по 2,10 лв., XIII група – 487 по 2,00 лв., XIV група - 1382 по 1,20 лв., XV група – 2205 по 1,20 лв. ДЖАКПОТ: 3290,44 лв. 500 лв.    5/35   959575782  София 500 лв.    5/35   034555000  София 500 лв.    5/35   101312130  Пловдив 500 лв.    5/35   411123003   Русе 500 лв.    5/35   519512882   Варна", "date": "2020.01.24", "title": "Тото печалби, тираж № 7"}
{"url": "https://www.monitor.bg:443/bg/a/view/car-kiro-poluchi-infarkt-priet-e-v-bolnica-186787", "text": "Ромският барон Кирил Рашков, по-известен с прякора Цар Киро, получи поредния инфаркт. Този петък той бил приет по спешност в Отделението по инванзивна кардиология на УМБАЛ „Св. Георги”, потвърдиха от здравното заведение. Кирил Рашков е заявил, че не желае да се дава информация за него. Болницата е длъжна да се съобрази с това желание на пациента, съобщиха от университетската болница.  Това не е първи инфаркт за крехкото сърце на Рашков старши. Още през 2016 г. по време на съдебните дела срещу него стана ясно, че той е пътувал няколко пъти до френска клиника, където предстои да му поставят пейсмейкър. Цар Киро е бил чест пациент и на една от реномираните софийски частни болници.  Кирил Рaшкoв, извecтeн oщe кaтo Цар Кирo oбикaля лeчeбницитe, зa дa нaмeри цяр зa бoлнoтo cи cърцe. Пoдoбнo прeживявaнe кaтo зaбрaвeнaтa в cкeнeр жeнa e имaл през октомври м.г. рoмcкият бoc Кирил Рaшкoв. Прeди ceдмици тoй e пocтъпил в прecтижнa coфийcкa клиникa, къдeтo e вдигнaл cкaндaл нa мeдицинcкия пeрcoнaл, зaщoтo e бил изocтaвeн нa инвaлиднa кoличкa. Рaшкoв e чaкaл зa cкeнeр и oт вeличиeтo нa крaлcкa ocoбa e търcил oбяcнeниe oт caнитaритe зaщo нe му oбръщaт внимaниe, a ca гo зaрязaли, бeз дa му пoмoгнaт, пише fakti.bg.", "date": "2020.01.24", "title": "Цар Киро получи инфаркт, приет е в болница"}
{"url": "https://www.monitor.bg:443/bg/a/view/chumata-otnese-nad-200-000-praseta-186305", "text": "  Общо почти 50 милиона лева са изплатени на ферми и стопанства тип заден двор заради чумата. Това сочат данните на Българската агенция за безопасност на храните, предоставени на „Телеграф”. След период на затишие заболяването избухна отново, а причина за това се оказват пропуски в биосигурността (виж карето). Към момента са изплатени над 11,5 млн.лв. на над 38 хил. стопанства в цялата страна, доброволно предприели мерки за почистване и дезинфекция, във връзка с извършено доброволно умъртвяване на прасета за угояване за лични нужди. Изплатените обезщетения на свинекомпексите са в размер на 36 154 598,37 лв. По Решението на ЕК за спешните мерки през 2019 г. на България са изплатени над 13 млн. евро до момента, очаква се да бъдат изплатени още близо 10 млн. евро. Общият брой на хуманно умъртвените прасета заради заразяване с вируса на АЧС в страната е 203 817 в 49 огнища, доказани с лабораторни проби.  За справяне със сложната епизоотична обстановка в страната държавата предприе редица мерки за овладяване на заболяването. От изключителна важност е внедряването и спазването на мерките за биосигурност във всички типове животновъдни обекти – лични стопанства, малки, големи и индустриални стопанства, както и задълженията на собствениците им. От по-миналата седмица има забрана за движението на свине от и към животновъдни обекти и кланици на територията на цялата страна. Тя е в сила до извършване на официален контрол и надзор, доказващ отсъствие на вируса на Африканска чума по свинете в свинефермите, използваните транспортни средства и в обектите на крайно местоназначение на животните. От всички умрели прасета във всеки свиневъден обект се взимат  проби от или под контрола на официален ветеринарен лекар, които се изследват единствено и само в Националният диагностичен научноизследователски ветеринарномедицински институт в София.  Взе се и решение в месодобивните предприятия да се извърши почистване и дезинфекция. След доказване на ефективността на дезинфекцията чрез вземане на проби ще бъде позволено клането на животни от предприятия, свободни от АЧС, посочват от БАБХ. Щателна дезинфекция се извършва и на транспортните средства, с които се превозват живи животни, фуражите за тях, както и кланичните продукти. След доказване на отсъствие на вируса, дезинфекция се извършва на цялото превозно средство при всяко влизане в обект за отглеждане на свине или месодобивно предприятие. Миналата седмица на заседание Централният епизоотичен съвет се утвърди Плана за контрол, управление при кризи и предотвратяване на разпространението на заболяването АЧС в България през 2020 г. Той следва да бъде гласуван на Министерски съвет, а неговата цел е да разпредели дейностите за борба с болестта между различни държавни структури. Стратегията за борбата с АЧС включва пет основни стълба: засилен граничен контрол на движението на живи животни и личен багаж на пътниците, пристигащи на територията на страната; засилени мерки за биосигурност в свиневъдните обекти; редуциране плътността на популацията от дива свиня на територията на Република България; организиране и провеждане на лабораторен контрол и провеждане на информационна кампания и обучения. Планът описва подробно организацията за оповестяване, информиране, реагиране и управление на силите и средствата на органите на изпълнителната власт при превенцията. Предмет са и процедурите с конкретни задачи и срокове към над 10 институции. За да предпазят своите стопанства от АЧС фермерите трябва да спазват стриктно всички въведени мерки за превенция за разпространение на заболяването Африканска чума по свинете. Въведените у нас мерки са идентични с разписаните в Стратегията на Европейския съюз за борба със заболяването. Същите се прилагат още от възникването на първото огнище през 2018 г. На първо място това е спазването на всички мерки за биосигурност, разписани в националното законодателство. Задължителна е регистрацията на свиневъдните стопанства, като процедурата беше значително облекчена за стопаните. Задължително е недопускане на външни лица до отглежданите животни. Необходимо е да бъде сключен договор с регистриран ветеринарен лекар и незабавното му уведомяване, както и областен ветеринарен лекар, при промяна в здравословното състояние на отглежданите от тях животни. Забранено е хранене на животни с кухненски отпадъци, фуражни суровини, съдържащи кухненски отпадъци или получени от такива. Забраната е въведена още през 2006 г. и се отнасят за всички лица, които отглеждат животни, включително и тези в „личното стопанство”. Всички мерки са публични, а също така се провеждат и регулярни срещи със заинтересованите страни. Във връзка с усложнената епизоотична обстановка е важно мерките да се спазват стриктно, включително и в стопанствата тип „заден двор”.", "date": "2020.01.24", "title": "Чумата отнесе над 200 000  прасета"}
{"url": "https://www.monitor.bg:443/bg/a/view/fondacija-plamyk-podredi-22-a-mladejka-izlojba-186764", "text": "За 22-ра поредна година старозагорската фондация „Пламък“ организира младежка изложба в култовата зала „Байер“, в която са показани 84 творби на 64 автори на възраст от 15 до 35 година. Сред тях има и деца на участници в първата изложба, коментира председателят на фондацията, бившият депутат от Великото народно събрание и един от „бащите на конституцията“  Трифон Митев. За пореден път сред представили работи за журиране бяха ученици от художествената гимназия „Дечко Узунов“ в Казанлък. За втора година, по инициатива на фондация “Постижения”, в изложбата участие взеха и деца с изявени творчески таланти от детски градини от Стара Загора. Към тях  се присъединиха и малките художници от Център за социална рехабилитация и интеграция “Алтернатива” 55”. “Всяко дете е художник. Проблемът е как да останем художници, когато пораснем, казва Пикасо. За мен лично, начинът е един- като запазим по-дълго детето в себе си, а така ще виждаме и света по толкова прекрасен начин като тези прекрасни слънчица\". С тези думи се обърна към присъстващите Виктория Стоянова, изпълнителен директор на “Постижения”. Изложбата има и благотворителен характер, средствата  от откупките на платната ще бъдат предоставени за осигуряване на материали за занимания по изкуства за центровете за работа с деца със специални образователни потребности. Жури с председател художника Милен Алагенски, председател на дружеството на СБХ в Града на липите, номинира трима от младите автори за първите по рода си награди, а други трима получиха специални призове на организаторите.Сред тях бяха младите живописци Марина Иванова и Ивана Колева и скулпторът Димо Димов.", "date": "2020.01.24", "title": "Фондация „Пламък“ подреди 22-ра  младежка изложба"}
{"url": "https://www.monitor.bg:443/bg/a/view/na-1-fevruari-bogovete-na-vinoto-shte-zarejat-otnovo-lozjata-v-ilindenci-186761", "text": "   По дълголетна традиция в първата събота на февруари, под красивите снежни и мраморни върхове на Пирин – в село Илинденци се провежда Празникът на боговете на виното, който обединява по уникален начин традиция и история, легенди и предания с хилядолетна давност, но и с преклонение пред даровете на земята.    По дълголетна традиция в първата събота на февруари, под красивите снежни и мраморни върхове на Пирин – в село Илинденци се провежда Празникът на боговете на виното, който обединява по уникален начин традиция и история, легенди и предания с хилядолетна давност, но и с преклонение пред даровете на земята.    Гостите от страната и чужбина се посрещат с топла питка и глътка от божествения местен еликсир. Отслужва се тържествен водосвет за богата реколта. После пристигат древните божества на виното – тракийският ЗАГРЕЙ, фригийският – САБАЗИЙ, гръцкият – ДИОНИС, римският –  БАКХУС и христянският светец – Свети ТРИФОН, придружени от шумна свита. С тях върви и мома Кераца, кръстена на прочутата керацуда – уникално вино от най-стария запазен сорт бяло грозде в България, което се отглежда единствено в района. Белият сорт грозде, който е сред най-древните, носи славата на Струмяни по цял свят. Близо 3000 декара са засадените лозови масиви в района, като от тях стотици са с „Керацуда“. Тя е всепризнатата царица на вината (б.а.- в превод от гръцки кераца означава господарка).    Божествата изпълняват тракийския обред „Розалии”, съхранен отпреди 4 хиляди години. В основата на ритуала са виното и огънят, и  тяхната пречистваща сила. Големият и висок пламък предвещава плодородна година за винопроизводителите на Илинденци и общината. Боговете зарязват ритуално лозята, а след тях – кметът на община Струмяни, кметът на с. Илинденци и гости.    След това празникът се пренася на площада, където се организира дегустация на вина от лицензирани дегустатори и се провежда тържествената церемония по обявяване на победителите в конкурса за най-добри вина от последната реколта и коронясване на Цар на лозята, на когото се полага венец от лозови клонки и гроздове, като се намята и с царски плащ. Конкурсът е за най-добро червено вино, за най-добро бяло вино, за най-добро гостуващо бяло вино и за най-доброто гостуващо червено вино.    Градусите на настроението се вдигат не само от специално приготвените бъчви от организаторите, където всички гости имат възможност безплатно да дегустират божествената напитка на Илинденци, но и от богата концертна програма и народните танци на големия площад.    „Празникът на боговете на виното предава от поколение на поколение простите и вечни истини за виното, хляба и приятелството. Затова е толкова истински”. Виното е магия, събрана във вълшебните бъчви и разнася славата на Илинденци далеч, извън пределите на България. „А всеки, който е опитал от нашата керацуда възкликва „ТОВА Е ПИТИЕТО НА БОГОВЕТЕ” – казват местните и добавят. Запазва трапчивия й вкус завинаги, както Дионис помни Кераца – красивата девойка, живяла в древна Елада, която носела със себе си винаги бяло и сладко грозде…“    Празникът на боговете на виното започва в 10,30 часа, лозята ще бъдат зарязани в местността Масовец. После шествието начело с Боговете на виното се пренася на площада в с.Илинденци, където ще бъде коронясан Царят на виното.   “ Снимки: Община Струмяни  ", "date": "2020.01.24", "title": "На 1 февруари Боговете на виното ще зарежат отново лозята в Илинденци"}
{"url": "https://www.monitor.bg:443/bg/a/view/rumynci-izolirani-zaradi-opasenija-za-koronavirusa-186766", "text": "Четирима румънци от западния окръг Арад са под медицинско наблюдение, след като са били част от група артисти, изнесли концерт в китайския град Ухан, съобщава в. \"Ромъния либера\". Двама от тях са служители на Държавната филхармония в Арад, където ръководството е предприело специални мерки. Те живеят в градовете Тимишоара и Решица, посочва \"Ромъния либера\", като се позовава на местната медия Реалитатя - Арад. Други двама - пенсионер, който живее в Тимишоара и в Арад, и преподавател от лицей по изкуствата в Арад, също са в полезрението на лекарите. На тези четирима души е препоръчано да не излизат от домовете си и да не контактуват с други хора в продължение на 14 дни. Опасенията са, че ако са заразени, те може да пренесат вируса и да разболеят други хора, пише \"Ромъния либера\".", "date": "2020.01.24", "title": "Румънци изолирани заради опасения за коронавируса "}
{"url": "https://www.monitor.bg:443/bg/a/view/objaviha-gripna-epedemija-i-vakancija-v-haskovsko-186769", "text": "Грипна епидемия е обявена на територията на всички общини от Хасковска област от днес, съобщиха от Регионалната здравна инспекция (РЗИ). От следващия понеделник, 27-и до петък – 31-и януари всички ученици излизат в грипна ваканция.  Забраняват се свижданията в болниците, както и женските и детски консулатции. Причина за крайните мерки, въведени на територията на цялата област е увеличената заболеваемост в региона. Ваканцията се налага заради големия брой отсъстващи от клас. Имало е случаи в час да влизат  само 8 от 25 ученика, заради болни от грип.", "date": "2020.01.24", "title": "Обявиха грипна епедемия и ваканция в Хасковско"}
{"url": "https://www.monitor.bg:443/bg/a/view/konsulyt-na-anglija-v-bansko-186767", "text": "   Консулът на Англия Полк Кларк гостува в Банско и посети кмета Иван Кадев: „В Банско собственост имат хиляди, а постоянно или с дълъг срок на пребиваване живеят около 600 граждани на Великобритания, много от тях са създали семейства тук    Консулът на Англия Полк Кларк гостува в Банско и посети кмета Иван Кадев: „В Банско собственост имат хиляди, а постоянно или с дълъг срок на пребиваване живеят около 600 граждани на Великобритания, много от тях са създали семейства тук: „Те са активни участници в обществения, социалния и културния живот на общината. През последните 2-3 години се забелязва промяна в профила на туристите от Великобритания в Банско, а градчето под Тодорка става все повече предпочитано от семейства с деца“, отбеляза кметът Иван Кадев по време на срещата с английския консул Пор Кларк.    Консул Пол Кларк прояви жив интерес към мерките, които Община Банско, силите на реда и концесионера на Ски зоната предприемат за безопасността и сигурността на гражданите на Великобритания. Той изрази готовността на Посолството в София да реагира незабавно и да оказва пълно съдействие по всякакви въпроси. Превантивно, правителството на Великобритания ежегодно активира кампания #skisafe, която дава добри резултати, сподели консулът.    \"Мандатът на посланик Емма Томпкинс в България изтича след няколко месеца и едва ли ще има възможност да дойде през това време Банско, но вашият град ще бъде един от първите, които ще бъдат посетени от новия посланик\", каза консул Пол Кларк.", "date": "2020.01.24", "title": "Консулът на Англия в Банско"}
{"url": "https://www.monitor.bg:443/bg/a/view/gorelka-podpali-punkt-za-skrap-186784", "text": "Газова горелка, използвана при рязане на метал, подпали в петък предиобяд пункт за скрап в Пловдив. На мястото били изпратени три противопожарни автомобила и екипажи, съобщиха от Пожарната в Пловдив. Сигналът за горящото депо за разфасоване на бракувани автомобили на бул. „Кукленско шосе” в града бил получен в 11,30 часа. Час и половина по-късно екипите на Пожарната са успели да загасят пламъците. За целта била използвана и автомеханична стълба. По данни на полицията няма пострадали хора. Предполага се, че пожарът е възникнал при рязане на метал с газовата горелка, вследствие на което са отхвръкнали искри и са подпалили лесно запалими материали в близост.  ", "date": "2020.01.24", "title": "Горелка подпали пункт за скрап"}
{"url": "https://www.monitor.bg:443/bg/a/view/po-vreme-na-debatite-za-vota-bsp-dps-dyrjava-e-v-kolaps-gerb-vota-e-pir-po-vreme-na-chuma-186747", "text": "ДПС и БСП обвиниха управляващите в безхаберие и некомпетентност, дадоха да се разбере, че държавата е в колапс, а кабинетът на премиера Бойко Борисов е риск за България. ГЕРБ на свой ред отвърнаха на критиките на опозицията, че искат да извлекат политически дивиденти преди следващия вот догодина и целят \"пир по време на чума\". Това бяха основните тези на парламентарните групи по време на продължилите близо 4 часа дебати за вота на недоверие, внесен от БСП, за провала в политиката на околната среда и водната криза в Перник.   Лидерът на БСП Корнелия Нинова обвини кабинета, че са на път да създадат нова криза и докато досега правителството на Борисов е било само вредно, то вече крие риск за България. По думите й кризата с безводието в Перник се дължи не само на нормативен, но и на институционен хаос, създаден именно от правителството. Над 11 различни ведомства отговарят за ВиК сектора, което според нея е предпоставка за безотговорно поведение и кризата в Перник е пример за това.  Тя отправи критики не само заради проблемите с водата,  но и заради нерегламентирания внос на боклук от трети страни, както и мърсения въздух в страната.  По думите й управлението на ГЕРБ е управление на кризи, които само си създава. „Кризата не е природно бедствие, тя е управленско бедствие“, смята Нинова и добави, че управляващите продължават с грешките.Според нея упарвляващите са се \"паникьосали\" и се опитват да спасят правителството и имиджа на премиера.Скрили истината за Перник заради местния вот. Тя отново повтори тезата си, че през последните 5 г. у нас са внсени над 735 000 тона боклук от трети страни, включително 3 тона болнични отпадъци, която по-късно в дебата бе опровегано и от депутатите от ГЕРБ, и от министрите. \"Красива България бе превърната от Борисов в сметище“, продължи с критиките Нинова. Накрая тя даде 6 мерки за справяне с проблема в Перник. ДПС на свой ред пък заявиха, че страната се намира в политическо бедствие, което е плод на дългогодишното \"некадърно\" управление на ГЕРБ. По думите на лидера на движението Мустафа Карадайъ проблемите ще се задълбочават, а държавата се намира в колапс.Той упрекна властта в тежка некомпетентност, политическо късогледство, беспособност да се участ от грешките си. \"Не е важен аритметичният резултат от вота, а политическия ефект от него\", каза Карадайъ. Той отново защити тезата на ДПС, че палиативните мерки на кабинета не са решение,а трябварт ясни приоритети в програма за ускорено развитие на България. Всъщност БСП и ДПС останаха сами в критиките си срещу властта. ГЕРБ и \"Обединени патриоти\" обориха всички упреци на опозицията, независимите от \"Атака\", чиито гласове са решаващи, пък критикуваха социалистите, а не управляващите. Депутатите на Волен Сидеров ще решат в последния момент кого ще подкрепят. \"Воля\" пък така и не взеха думата.  „БСП искат пир по време на чума и ние няма да го допуснем”, коментира депутатът ГЕРБ Георги Марков. Той подчерта, че социалистите не са алтернатива, защото не подхождали отговорно и ги обвини, че не искат да разрешат кризата, а страната да върви към политическа нестабилност със свалянето на правителството. Бившият конституционен съдия даде заявка, че през 2021г., когато трявба да се редовните избори за НС, няма да позволят БСП да управляват, като изригна,че Борисов пак ще спечели. Депутатът похвали и добрата комуникация межу премиера Бойко Борисов и кмета на Перник Станислав Владимиров, като ги определи като \"добър тандем\" и \"сиамски близнаци\". Неговият колега от ГЕРБ Младен Шишков пък обвини БСП, че тиражират фалшиви новини за Перник и дори стават техни  автори. Той даде да се разбере, че болничните отпадъците, които спомена Нинова, минавали само транзит. Данните на ВиК операторите към 30 декември 2019 г.  показвали,че хората на воден режим или с нарушено водоподаване са 116 951, а не 500 000, както твърдят червените. Според \"Обединените патриоти\" също целта на БСП е да дестабилизира политическа ситуация в страната. Депуататът Борис Ячев посочи, че най-големият проблем за Перник е състоянието на водопреносната мрежа, а именно по времето на БСПградът не защитил обновяването на водния цикъл. Ячев припомни, че са предприети законодателни инициатива за чистотата на въздуха в последно време и критикува, че по време на Тройната коалиция не са били заделени никакви средства за това. Той даде да се разбере, че повечето отпадъци, които влизали в страната били ценни, защото захраванвали предприятия в България. Той обвини, че идеята на Нинова да се забрани внасянето от трети страни е насочено към рециклирането. Националистът Павел Шопов пък обвини управляващите, че не са ги подкрепили когато лидерът на \"Атака\" Волен Сидеров е напуснал НС. Той призова БСП да гледа на шестимата независими депутати от \"Атака\" като на единна парламентарна група и да не се опитва да преговаря поотделно с всеки един от тях.Шопов даде да се разбере,че най-вероятно няма да подкрепят вота, защото след идването си на властт БСП биха управлявали заедно с ДПС. От страна на „Воля” имаше само трима депутати в зала и те не взеха отношение по време на дебатите, което може да се приема като знак, че вече са взели решение как ще гласуват на вота. По време на дебатите политиката на правителството беше защитено от икономическия министър Емил Караниколов, строителния министър Петя Аврамова , както и новия екоминистър Емил Димитров - Ревизоро. Аврамова се съгласи, че перничани имат право да са гневни зареди режима на водата. По думите й в момента търсят решение и работят за  да облекчат режима в града. Тя упрекна социалистите, че не са предложили нито едно работещо решение. Според нея е некоректно да се играе със страховете на хората в труден за тях момент. Аврамова обвини БСП, че търсят още изкупителни жервти и, че искат да си отиде още един министър. Ревизоро пък обвини червените, че внушават, че у нас са всичките болнични отпадъци на света. „В България, държа да отбележа, не е разрешаван внос на болнични отпадъци нито от ЕС, нито от трети страни. С тези твърдения само се създават внушения и психоза”, каза Ревизоро. По думите му щели да засилят контрола, както и обяви, че предстояло въвеждане на системи. Димитров посочи, че от неговото министерство има справка, която са изброени всички язовири и нива и поясни, че е свикал на 30 януари заседанието на Висшия консултативен съвет по водите. Той показа не съгласието си с критиките към него, че бил професионално некомпетентен. \"С какво съм по-различен от Корнелия Нинова\", попита той и изрази недоумение защо социалистите аплодирали лидера си. Гласуването на вота ще бъде в сряда, 29 януари. Още 58 язовира се включват в списъка на водоемите, които държавата ще ремонтира. Това каза министърът на икономиката Емил Караниколов. Той припомни, че вече има подписани договори за ремонт на 182 язовира. От сайта на ръководеното от него ведомство става ясно, че най-големият от тях е „Мече дере“, с обем от 2,85 млн. кубика и е собственост на община Димитровград. Други 6 водоема са с над 1 млн. кубически метра максимален обем. По 7 от обектите от първоначалния списък вече се работи. Най-големият от тях е яз. „Мишковец“, побиращ 479 хил. куб. м вода и той представлява опасност за гр. Берковица. Във връзка с водната криза в Перник Николов обясни, че в момента в язовир “Бели Искър” има малко над 9 млн. кубика вода. Източеният \"язовир \"Студена\" пък никога не е бил обект на стопанисване от министерството на икономиката.", "date": "2020.01.24", "title": "При дебатите за вота: БСП и  ДПС - държавата е в колапс, ГЕРБ - вотът е пир по време на чума (ОБНОВЕНА)"}
{"url": "https://www.monitor.bg:443/bg/a/view/50-mln-evro-otpuskat-za-melioracii-ot-fevruari-186770", "text": "Министерството на земеделието, храните и горите (МЗХГ) ще отпусне 50 млн. евро за мерки за напояване от февруари. Това заяви ресорният министър Десислава Танева по време на представянето в УНСС на социално-икономическия анализ на Програмата развитието на селските райони (ПРСР). „През февруари ще влязат в сила отворените мерки за напояване, които са част от тазгодишната работна програма. Очаква се мярка 4.3, към която спадат инвестициите в мелиорации да бъде завършена именно тогава“, поясни министърът и добави, че за сега земеделското ведомство не планира да предостави на държавна помощ de minimis на земеделци заради засушаването. От думите на Танева стана ясно, че засушаването е факт, но не е нещо непоправимо, тъй като и през 2017 г. страната се е сблъсквала с него. „Към момента обемът на 21 комплексни язовира, които се стопанисват от „Напоителни системи“, е по-малък или почти равен с този от миналата година по същото време“, коментира тя. Земеделският министър засегна и темата с производство на биохрани. „Биопроизводителите трябва да имат връзка с контролиращите лица, които да попълнят базата данни, за да няма после проблеми в плащанията“, каза още Десислава Танева. „Плащането на биологичните производители и заявяването на новия прием ще става по новия биорегистър. След като Той стане публичен, всички биопроизводители следва да проверят в базата данни дали всички техни парцели, обекти и животни са вписани в регистъра. Всичко това в момента се прави от техните контролиращи лица“, обясни още министърът. Танева добави, че в момента биологичните производители са над 6 хиляди по регистъра и имаме почти още толкова биопроизводители, които не са бенефициенти.", "date": "2020.01.24", "title": "50 млн. евро отпускат за мелиорации от февруари"}
{"url": "https://www.monitor.bg:443/bg/a/view/master-chef-se-zavryshta-s-shokovi-injekcii-186763", "text": "Кулинарната надпревара MasterChef се завръща с нов сезон на 24 февруари от 21 ч, а една от изненадите е „шокови инжекции за участниците“. Такава заявка даде шеф Силвена Роу, която и тази година ще бди над хоби-готвачите като член на журито. В момента, в който те получат някакво спокойствие и си отдъхнат, ние ги изненадваме. Винаги надграждаме!“, намигна тя. Шестият сезон на предаването ще представи на зрителите и нови продукти. \"Има много нови продукти. които ще поднесем по нов, модерен начин“, поясни шеф Петър Михалчев. И тази година голямата награда за участниците е чек за 100 000 лв.", "date": "2020.01.24", "title": "MasterChef се завръща с шокови инжекции"}
{"url": "https://www.monitor.bg:443/bg/a/view/polskata-lot-kupuva-condor-chast-ot-faliralija-thomas-cook-186752", "text": "PGL, собственик на полската авиокомпания LOT придобива германския авиопревозвач Condor, подразделение на фалиралия туроператор Thomas Cook, съобщиха днес двете компании, цитирани от АП. Очаква се придобиването от Полска група лотнича (PGL) да приключи през април, след като бъде получено одобрението на властите. Компаниите не уточниха стойността на сделката. Преди време германското правителство отпусна на Condor мостов кредит от 380 млн. евро, който да укрепи авиокомпанията през слабите зимни месеци и да й даде възможност да намери нов инвеститор. Инвестицията на полската авиогрупа ще позволи на Condor изцяло да изплати дълга, посочиха днес двете компании. Condor е печеливш авиопревозвач с близо 60 самолета и 4900 служители.", "date": "2020.01.24", "title": "Полската LOT купува Condor, част от фалиралия  Thomas Cook"}
{"url": "https://www.monitor.bg:443/bg/a/view/tinejdjyri-potroshiha-pejki-i-cheshma-v-parka-v-kostandovo-186754", "text": "Трима тийнейджъри, извършили дръзка вандалска проява, са установени и задържани от служители на участъка в Ракитово. В четвъртък в полицейския участък бил получен тревожен сигнал от кметството на град Костандово. Вечерта в сряда неизвестни счупили и повредили множество пейки, кошчета за отпадъци, както и чешма в детския парк на града, намиращ се в близост до основното училище. Паркът бе облагороден през октомври миналата година и се превърна в предпочитано място за отдих за местните жители, особено на малките деца и заради посегателството костандовци не спестиха негативните си коментари. Незабавно от органите на реда на мястото бил извършен оглед, а служители от участъка предприели разследване. Не след дълго те попаднали в дирите на вандалите. Станало ясно, че това са трима младежи от Костандово – на 19, 17 и 15 години. Те са задържани за срок от 24 часа в ареста на РУ-Велинград. Работата с тях продължават криминалисти, разследващ полицай и инспектор „Детска педагогическа стая“.  ", "date": "2020.01.24", "title": "Тинейджъри потрошиха пейки и чешма в парка в Костандово"}
{"url": "https://www.monitor.bg:443/bg/a/view/tijnejdjyrska-banda-ograbi-starica-kraj-kazanlyk-186757", "text": "Трима тийнейджъри на по 19, 14 и 12 годишна възраст са били задържани след сигнал за нападение над възрастна жена в имот, намиращ се в местността Старите лозя край Казанлък. Сигналът бил подаден на 23 януари около 12,00 часа от съседи на пострадалата при обира 78-годишна казанлъчанка, която била заплашена с нож и буквално пред очите й извършителите отмъкнали от двора на малката й вила 180 м кабел, ръчна количка ,и  радиопарат. Преди да си тръгнат с плячката хлапаците отнели и мобилния телефон на стопанката. В хода на започналото издирване станало ясно, че извършителите живеят в ромската махала Кармен, където само за няколко часа успели да изтъргуват откраднатото имущество. Непълнолетните са били разпитани и предадени на семействата, а 19-годишниятх е задържан за 24часа по закона за МВР. Образувано е досъдебно производство. Собственици на имоти в местността Старите лозя са пропищели от набези на мургави крадци, регистрирани са и няколко случай на умишлено запалени бунгала и малки вили след обирите им.  ", "date": "2020.01.24", "title": "Тийнейджърска банда ограби старица край Казанлък"}
{"url": "https://www.monitor.bg:443/bg/a/view/kirkorov-izprati-decata-si-v-majami-186758", "text": "Руската естрадна звезда от български произход Филип Киркоров изпрати децата си далеч от мрачната зимна Москва в слънчевия американски курорт Маями. Според запознати, 8-годишната Алла-Виктория и 7-годишният Мартин са заминал за щатите още преди Нова година. Заедно с роднини те живеят в собствения дом на Филип, намиращ се в престижния район на Маями Lagorce Drive. Певецът купил луксозната къща преди осем години, като преди това в курорта той имал апартамент, който продал. Самият Филип също преди ден пристигна в Маями, като на страницата си в Инстаграм пусна снимки още от московското летището, откъдето излетя за Флорида. За семейството на Киркоров отдавна е традиция да прекарва зимната си почивка в американския курорт. Не става ясно обаче как Алла-Виктория и Мартин ще наваксат пропуснатия в училище материал. Твърди се, че в Маями има руски школа, където децата усвояват уроците си, докато са на почивка.   По-рано стана ясно, че Филип е осъден да върне 779 000 евро, заети от банка в качеството на ипотечен кредит. От своя страна естрадната звезда възнамерява да обжалва решението на магистратите. Екссъпругът на Алла Пугачова навремето изтеглил заем за покупка на недвижим имот от банка ABLV Bank, която преди две години обаче била ликвидирана. Именно по тази причина певецът престанал да изплаща вноските си, обясниха адвокатите му. В сумата 779 000 евро влиза самата главница по кредита, лихвите и глобите за неизправното погасяване на борча. Според запознати, ако Киркоров не върне парите, то апартаментът принудително ще бъде продаден на търг.  ", "date": "2020.01.24", "title": "Киркоров изпрати децата си в Маями "}
{"url": "https://www.monitor.bg:443/bg/a/view/vreme-e-za-rezitba-na-ovoshkite-186302", "text": "През януари започват резитбите, които спомагат да се отстрани заразата по клонките от брашнестта мана по ябълката и прасковата, струпясване по крушата, ранното кафяво гниене по костилковите овощни видове и др. Когато в градината има болни и засъхващи или изсъхнали дървета, те задължително се изкореняват, за да не се допусне разпространяване на причинителя на заболяването или успешно презимуване на неприятелите. След резитбите всички изрязани клонки и клони се събират, изнасят извън градината и се изгарят. Овощните дървета се нападат през вегетационния период от редица неприятели, като пръстенотворка, гъботворка, златозадка, бяла овощна пеперуда и листозавивачки и др. Те презимуват върху овощните дървета. Със събирането и унищожението на зимуващите стадии на тези неприятели се предотвратява намножаването им през пролетта и се улеснява воденето на химична борба с тях. През този месец е необходимо да се извърши премахване на изсъхналите и мумифицираните плодове, останали от предходната година, предимно по костилковите овощни видове (череша, вишна, кайсия, слива и праскова) и най-вече по дюлевите дървета. Те са основен източник на зараза от кафяво гниене, загиване на завръзите и други болести. В тях също така презимуват някои неприятели като хоботници, прасковен клонов молец и др. Бадемовия семеяд, най-опасният неприятел по бадема, също презимува в повредените плодове, останали предимно по дърветата след прибиране на реколтата. Събирането на тези плодове и тяхното унищожаване предпазва от появата на този неприятел през следващата година. Извършват се следните агротехнически мероприятия: - Продължава работата по механизираната контурна и ръчна резитба в ябълковите и крушовите насаждения. - В плодохранилищата се следи да се спазва режимът на съхраняване. - Продължава работата по ремонта на старите и изграждането на новите подпорни конструкции. - Започва извозването и разхвърлянето на оборския тор в насажденията. - Събират се калеми за пролетно присаждане. Резниците се вземат от южната страна на короната. Те се навързват на снопчета по 25, етикетират се и се съхраняват във влажен пясък на сенчесто място, в хладни избени помещения или в хладилни камери. - Полагат се грижи за опазване на заложените за стратифициране семена. В закритите помещения се регулират температурата и влагата, а в траповете семената се предпазват от преовлажняване и мишки. - Определя се площта за засаждане на нови овощни насаждения. Това е особено необходимо, тъй като при тях трябва да се определи предшественикът на овощните, който трябва да се реколтира не по-късно от края на юли. - Изборът на място за ново насаждение да се извърши от специалист, като се имат пред вид специфичните изисквания на съответната култура към климата и почвата. Притъпква се почвата около засадените през есента, изтеглените от резките колебания на температурата и липсата на сняг ягодови растения. Започва затоплянето на оранжериите за форсирано производство на ягодови плодове. Температурата в оранжериите трябва да се повишава бавно (отначало до 10°С) и да се поддържа от 10 до 15°С. Ако температурата превиши 15°С за кратко време, растенията развиват недостатъчен брой листа с изтеглени дръжки, малко цветоноси с недоразвити цветове и непълноценни завръзи. Изграждат се пластмасови тунели за ранно производство на ягоди. Ягодоплодните култури през януари също се провеждат агротехнически мероприятия с растителнозащитно значение. Извършва се обработка на почвата с цел унищожаване на заразата от червени и бели листни петна по ягодите, ягодов коренов хоботник и други, които зимуват в почвата и окапалите листа. С извършването на дълбока почвообработка около малините се ограничава разпространението на ръждата, малиновия бръмбар, малинова галица, стъкленка, агрилус, малинов молец и други неприятели. Когато обработката на почвата се извършва през зимните дни, зимуващите форми на насекомите се изнасят на повърхността, където загиват от ниските температури.", "date": "2020.01.24", "title": "Време е за резитба на овошките"}
{"url": "https://www.monitor.bg:443/bg/a/view/cjalostna-modernizacija-za-suzuki-vitara-186751", "text": "През 1988 година беше представено първото поколение на Suzuki Vitara. Този автомобил е еднакво добре пригоден за движение в града и за приключения извън пътя. През 2015 г. у нас дебютира настоящото четвърто поколение на Suzuki Vitara, което вече е компактен кросоувър с носеща каросерия и електронна система за задвижване на всички колела 4WD. Неотдавна Suzuki Vitara получи модернизация, която подобри автомобила във всяко едно отношение. Обновеният кросоувър се отличава със свежа визия на екстериора, подобрен интериор и по-богато оборудване. Фейслифтът на Vitara не е радикален, а по-скоро прилича на загадките за откриване на десетте разлики. Най-забележимите са новата радиаторна решетка с големи вертикални хромирани ламели вместо хоризонтални и променените фарове, които вече са светодиодни. В долната част на предната броня трапецът вече не е закръглен от двете страни, а дневните LED светлини са подчертани с лъскава лента. Задните LED светлини са издадени навън, като секциите на капака на багажника са оцветени в червено, а светлината за заден ход в центъра е преместената надолу и е станала бяла. За Vitara се предлагат също и нови алуминиеви джанти, както и два допълнителни цвята на каросерията - ободряващо жълто и спокойното сиво-синьо, като колата на снимките. В интериора на обновеното Suzuki Vitara има още по-малко нови неща и не всички от тях са забележими, освен ако не обърнете специално внимание. В салона е добавена мека пластмаса върху горната част на таблото за управление, което придава по-приятно усещане при допир и на външен вид. Инструментите също са преработени, като е променен дизайнът на циферблатите, между които е инсталиран 4,2-инчовият цветен дисплей на бордовия компютър. Добавен е и преден централен подлакътник като стандартно оборудване. Обновеният кросоувър е получил усъвършенствана мултимедия с навигация, поддържа Apple CarPlay и Android Auto, а също и часовник с циферблат, нова тапицерия на седалките от кожа или велур с релефно изображение при по-високите версии на модела и цветен дисплей на таблото с анимирани снимки, които се появяват при превключване на режимите на движение Auto, Snow и Sport. Клиентите на обновеното Suzuki Vitara могат да избират между 15 модификации, като дори и базовият модел за 36 390 лева има щедро оборудване от автоматична система Stop-Start, централно заключване с дистанционно управление, електрически огледала, асистент при потегляне при наклон, Bluetooth, климатик, 3,5-инчов цветен LCD информационен дисплей, дневни светлини и LED задни стоп-светлини. При по-високите нива на оборудване се добавят и системи за максимално улеснение на водача като адаптивен круиз контрол, асистент при спускане при наклон, навигация, камера за задно виждане, безключов достъп и стартиране на автомобила, сензори за паркиране, скрити в предната и задната броня. Най-високата версия GLX стандартно разполага със системи за наблюдение на слепите зони, разпознаване на пътните знаци, технология за предупреждение при напускане на лентата и система за предупреждение за странично приближаващ автомобил при движение на заден ход. При двигателната гама на обновеното Suzuki Vitara отпадат 1,6-литровия атмосферен бензинов двигател, както и 1,6-литровият турбодизелов агрегат. В Европа моделът повече няма да се предлага с дизелови двигатели, тъй като търсенето им рязко намаля през последните години. Сега обновеният кросоувър се предлага с два бензинови двигателя BoosterJet с турбокомпресор и директно впръскване. Малкият е 3-цилиндров с работен обем от 1 литър и мощност 112 к.с. Двигателят е комбиниран стандартно с 5-степенна механична скоростна кутия, а срещу доплащане се предлага 6-степенна автоматична трансмисия. По-големият бензинов турбомотор BoosterJet е 1,4-литров 4-цилиндров с мощност от 140 к.с., който стандартно се комбинира с 6-степенна механична скоростна кутия, а като опция е налична 6-степенна автоматична трансмисия. Задвижването може да бъде само на предните колела 2WD или на четирите колела 4WD от познатата система с четири режима на шофиране All-Grip. За хората, които обичат спортната динамика, обновеното Suzuki Vitara се предлага с 1,4-литров 4-цилиндров бензинов двигател с турбокомпресор Boosterjet, комбиниран с 6-степенна автоматична скоростна кутия. Двигателят развива максимална мощност от 140 к.с. при 5500 об/мин и максимален въртящ момент от 220 Нм, наличен във впечатляващо големия интервал между 1500 и 4000 об/мин. Благодарение на това, водачът разполага с прилична тяга в почти целия работен режим на мотора. При старт ускорението от място до 100 км/ч отнема малко над 10 секунди, което е сравнително добро постижение за компактен кросоувър, а при изпреварване колата се нуждае от съвсем леко подаване на газ за да осъществи маневрата с лекота. За комфортното управление се грижи 6-степенната автоматична скоростна кутия на японската фирма Aisin, която работи плавно, но има и ръчен режим на превключване за пъргаво ускорение на планински пътища например. При умерено темпо на шофиране разходът на бензин е едва 5,6 л/100 км, а в града достига 8 л/100 км. Системата за разпределение на векторната тяга имитира диференциал с ограничено приплъзване и се противопоставя на недозавиването. Воланът е директен, окачването е стегнато, а шасито се наклонява сравнително малко в остри завои. В същото време колата вози доста комфортно с предно окачване тип McPherson и полунезависимо задно окачване с торсионна греда. Пътният просвет на Suzuki Vitara е 185 мм и не е от най-големите в класа на високопроходимите модели, но е достатъчен за да се движите с лекота по черен път. Предният ъгъл на атака от 18,2 градуса и задният ъгъл от 28,2 градуса дават възможност на Vitara да преодолява пресечени терени. Системата за помощ при спускане подпомага водача по стръмен наклон. Фирмената система за задвижване на четирите колела All-Grip 4WD предлага четири режима на работа - автоматичен Auto, за сняг Snow, спортен Sport и със заключен диференциал Lock. Режимите се сменят от въртящ се селектор на централната конзола, като променят работата на двигателя и на автоматичната скоростна кутия. Двойното предаване 4х4 се задейства при скорост до 60 км/ч. В режим Sport моторът поддържа по-високи обороти, а автоматикът превключва скоростите по-късно за по-пъргаво ускорение. Режимът Lock се използва в дълбока кал или преспи сняг и при него системата разпределя поравно тягата между предната и задната ос.", "date": "2020.01.24", "title": "Цялостна модернизация за Suzuki Vitara"}
{"url": "https://www.monitor.bg:443/bg/a/view/unikalni-vr-slushalki-ni-prenasjat-v-drugija-kraj-na-sveta-186714", "text": "Новото десетилетие може да бъде белязано от широкото възприемане на системи за виртуална реалност, от образование до контрол на роботи. Големите марки се подготвят да се конкурират за пазарен дял. Panasonic реагира мигновено и показа своето виждане за това каква трябва да е слушалката за виртуална реалност. Основната разлика от настоящите модели, като HTC Vive и Oculus Rift, е в много компактните размери. Устройството все още няма работно име, но вече е известно, че те искат да впишат в основният пълнеж големи очила. Те имат странични панели, които отрязват излишната светлина от очите на потребителя. Слушалките са монтирани на главата, а към тях са фиксирани прости ушни слушалки. Panasonic казва, че това са първите в света VR очила с технология High Dynamic Range. Той се реализира като точно противоположно на това, което може да се види на фотографиите. Там сенките се осветляват и обектите на светлината се затъмнят, за да се видят повече подробности. При VR слушалките, напротив, светлината става по-светла, а тъмната част – по-тъмна, като осигурява високо ниво на контраст без загуба на детайли. В същото време разработчиците обещават поддръжка за 4K резолюция От Panasonic не бързат и смятат да подготвят слушалките си за момента, в който започва бумът при въвеждането на 5G комуникационни системи. За да се потопят потребителите в цикъла от събития, използващи ултрабърз поток на данни - от виртуално присъствие на спортни състезания, до пътуване до карнавала до другия край на света в реално време. Ако се съди по представените изображения, слушалките ще бъдат безжични.", "date": "2020.01.24", "title": "Уникални VR слушалки ни пренасят в другия край на света"}
{"url": "https://www.monitor.bg:443/bg/a/view/megaderbitata-roma-lacio-i-napoli-uventus-v-efira-na-max-sport-3-prez-uikenda-186759", "text": "Неделният ден от XXI кръг на Серия А ще предложи на футболните фенове две страхотни футболни дербита. В 19:00 часа ще бъде даден началният сигнал на издание №190 на Derby della Capitale между непримиримите съперници “Рома” и “Лацио”. Символични домакини на Олимпико ще са вълците, а двубоят ще се предава пряко по MAX Sport 3. Неделното дерби на Рим ще има и по-специален залог за двата тима, тъй като се явява пряк сблъсък за разпределение на местата в Топ 4 в Серия А. След изиграни 20 кръга “Лацио” заема третата позиция като изостава на 6 точки от лидера “Ювентус”, но има и мач по-малко от торинци. Евентуален успех на орлите ще ги утвърди като претендент в борбата за спечелването на Скудетото. Една победа на “Рома” пък ще консолидира позициите на вълците в зона Шампионска лига за следващия сезон, както и ще попари шампионските амбиции на големия съперник. Броени минути след последния съдийски сигнал от Олимпико за Derby della Capitale, по MAX Sport 3 ще започне още един класически двубой за Серия А. От 21:45 часа на стадион „Сан Паоло“ в Неапол един срещу друг ще излязат домакините от “Наполи” срещу хегемона “Ювентус”. Въпреки че сицилианци имат най-слабата си кампания за последните години и са далеч от челните места, тифозите им ще очакват силен мач и победа срещу Кристиано Роналдо и компания. Испанската Ла Лига в ефира на MAX Sport 4 също ще предложи много емоции на футболните фенове, като най-много интерес предизвиква гостуването на “Барселона” на „Валенсия”. Двубоят от Местая започва в събота в 17:00 часа. В ранните часове на събота и неделя феновете на хокея ще могат да се насладят на тазгодишното издание на Мача на звездите в НХЛ, чийто домакин ще е Сейнт Луис. Състезанията за хокейни умения са с начален час 03:00 ч. на 25 януари и ще се предават пряко по MAX Sport 2. Кулминацията – двубоите между звездите в различните дивизии на Източната и Западната конференция, започва точно 24 часа по-късно – в 03:00 часа на 26 януари, като ще се излъчи пряко по MAX Sport 1.", "date": "2020.01.24", "title": "Мегадербитата “Рома” – “Лацио” и “Наполи” – “Ювентус” в ефира на MAX Sport 3 през уикенда"}
{"url": "https://www.monitor.bg:443/bg/a/view/byrborkoto-radan-kynev-raztjaga-lokumi-ot-bruksel-za-peevski-186760", "text": "Евродепутатът Radan Kanev като виден демократ, почитател на древногръцката история и ЛГБТ-симпатизант, се изказа авторитетно във Фейса и по злободневната тема с промените в закона за хазарта. И естествено,не пропусна да спомене без никакъв повод името на Делян Пеевски. Няма лошо, разбира се. На Радан Кънев цял живот са му плащали за да ръси семплите си мъдрости, било то като евродепутат, като депутат или като хоноруван дописник на протяжни статии във фалиралото ултраортодоксално-костовистко издание – в. „Седем“. Тази пролет Радан Кънев вече изтърка своето щастливо талонче и удари джакпота, когато около 114 000 избиратели от дясната мегакоалиция успяха със зъби и нокти да го вкарат в Европарламента. На Кънев отдавна му беше мечта да стане евродепутат, а съвсем отделен е въпросът какво свърши той за тези 7-8 месеца за България. Нищо, абсолютно нищо. Само тъй обичайната за него бърборковщина, защитаваща по принцип политическото лоби на белградско-разградската олигархия. Кънев продължава в типичния си бла-бла стил и докато разсъждава за здравето на нацията и лотарийните игри. Като мимоходом вкарва в потока си от мисли и името на депутата и издател на „Телеграф медиа“ Делян Пеевски. Без аргументи, разбира се. Важното е Пеевски да се свърже с всяка злободневна тема у нас. „На мен ми се струва“ - така пише адвокатът със спорни юридически качества Радан Кънев и хоп, пришива с бели конци към мъдрото си послание името на Пеевски. На нас пък ни се струва, че адвокат с локумени тезиси би бил най-посредственият защитник на интересите на Иво Прокопиев и сие. Също така ни се струва, че работата на Кънев като български евродепутат е далеч по-важна от това да защитава определени политически лобита по казуса със законопроекта за хазарта. Нещо повече, уж интелигентният Радан Кънев си позволява да използва към една от страните в случая нелицеприятен прякор, при условие, че самият Кънев има поне няколко прякора, свързани с човешката анатомия. При това той сам си ги измисли. С нетърпение ще следим какви законодателни инициативи ще има в ЕП Радан Кънев и какво мисли по важни за нацията въпроси като доходите на хората, демографската криза и хаоса в здравеопазването. Но надали ще дочакаме да видим нещо от него в тази посока.", "date": "2020.01.24", "title": "Бърборкото Радан Кънев разтяга локуми от Брюксел за Пеевски"}
{"url": "https://www.monitor.bg:443/bg/a/view/ep-syshto-s-komisija-sreshtu-falshivite-novini-186748", "text": "Европейският парламент също ще сформира комисия,която да намежели мерки срещу създаванетои разпространението на фалшифи новини. Това заяви шефът на ПГ на \"Обединена Европа\" в ЕП Дачиан Чолош, който е в България и проведе среща с групата на ДПС.  Чолош обясни, че когатио се говори за свобода за изразването, тотрябва да се обърне внимание и за свободата на медиите. В тази връзка той похвали и ДПС, чиито усилия били в същата посока и са били вносители на законодателни промени за прозрачността на медиите.  Иначе Чолош заяви,че ДПС имат съществен принос за изграждането на силна България. Опитътъ на страна ни пък  ще е много важен във връзка с политиката на разширяване на ЕС, каза още той. В дневния ред  на \"Обединена Европа\" пък било включено модернизирането на институциите. По думите му България е в мног добра позиция, атрактива и конкурентоспособна с ниските си данъци и квалифицирана работна ръка. Според него обаче страната ни не трябва да губи тази възможност и са нужни още реформи, защото ниските данъци не са достатъчни за задържане  на чуждите инвеститори. По думите му скоро ще бъде организирана конференция за бъдещето на Европа, като целта е след 2 години и половина да се излезе със законодателен пакет за подобряване функционирането на евроинституциите за по-ефективни решения и да бъдат по-близко до гражданите, както и за промяна на правилата за избор на евродепутати. \"Надявам се България да не пропусне възможността за реформи и промяна\", каза Чолош и изрази удовлетворение,че тези идеи за реформи са част от програмата на ДПС.  Преди това лидерът на ДПС Мустафа Карадайъ заяви, че на срещата си с Чолош за го запознали и с тяхата програма за ускорено догонващо развитие  и приоритетите им за чист въздух, вода и храна Обсъдили и \"зеления пакет\" на ЕС, който бил добра възможност за България - за бизнеса и за държавата. Въпреки това той обърна внимание за парадокса в българския парламент. Докато в ЕС говорили за зелен пакт, то в НС имало вот на недоверие за провала накабинета в политиката за околнара среда. По думите му това е резултат от 10-годишното  немощно управление на ГЕРБ и липсата на реформа в сектора. Такива намяло и в много други сфери. Последните 2 години и поливина ГЕРБ се отказали от реформите и избрали популиско-националистическото управление. България няма време за губене, заключи Карадайъ.", "date": "2020.01.24", "title": "EП също с комисия срещу фалшивите новини"}
{"url": "https://www.monitor.bg:443/bg/a/view/voinska-kletva-na-vnuchka-razplaka-baba-j-186755", "text": "С навлажнени от сълзи очи изгледа клетвата на внучката си Елица Георгиева баба й Мария, която дойдо от родното си Хасково в старозагорското формирование 44 200 , за да види с очите си как наследничката й ще целуне националния трибагреник и ще изрече заветното „Заклех се!“. 16 професионални войници,постъпили на служба преди броени месеци в редиците на Втора тунджанска механизирана бригада , сред които и 5 млади жени положиха на 24 януари клетва за вярна служба пред отечеството, поздрав към тях отправиха  митрополит Киприан и командирът, бригаден генерал Стоян Шопов.Той изрази надежда, че през следващите няколко месеца клетва ще положат и още млади мъже и жени, привлечени в армията в резултата на мащабната кампания „Стани войник“.За пръв път преди полагането на клетвата бригадният духов оркестър изпълни химна, създаден по стихове на старозагорската поетеса Мария Донева Баба Мария не скри изненадата си , че под пагон има няколко десетки жени, тя се надява Елица да носи с чест и достойнство униформата  в хасковското формирование 52 740, което има за задача да участва в мироопазващи мисии.Сред дошлите за клетвата бяха цели семейства, майки и бащи, както и татковци с малки деца.", "date": "2020.01.24", "title": "Воинска клетва на внучка разплака баба й"}
{"url": "https://www.monitor.bg:443/bg/a/view/40-ot-katastrofite-zaradi-otneto-predimstvo-186743", "text": "40% от всички катастрофи с пешеходци през 2019 г. са станали, защото шофьори са отнели предимството им. Само 1% е по вина на пресичащите. Това съобщи инспектор Мария Ангелова от \"Пътна полиция\".  За миналата година загиналите пешеходци са 150, добави тя. Най-много жертви и ранени на пътя има в Бургас, следвани от Варна и Пловдив. Месеците, в които настъпват най-много произшествия с пешеходци, пък са декември, януари, октомври ноември и юли. Най-много загинали има във възрастовата група над 65 години, а най-много жертви има в интервала между 10 и 14 години.  Само вчера има двама загинали пешеходци в София и Пазарджик. Заради черната статистика цяла седмица в страната ще има акция, насочена към превенция на пешеходците.", "date": "2020.01.24", "title": "40% от катастрофите с пешеходци - заради отнето предимство"}
{"url": "https://www.monitor.bg:443/bg/a/view/i-majkyl-buble-se-prisyedini-kym-blagotvoritelnija-koncert-za-avstralija-186756", "text": "Канадската звезда Майкъл Бубле е поредната знаменитост, която ще даде глас в благотворителния концерт \"Fire Fight Australia\", в помощ на борещите се с еко катастрофата, причинена от пожарите в последните месеци в Австралия. Участие в събитието, което ще се състои на 16 февруари, вече потвърдиха легендите Queen с Адам Ламбарт, Алис Купър, k.d. Lang, Оливия Нютън-Джон, Тина Арина, Дарил Брайтуайт, Джон Фарнам и други. Към компанията днес се присъедини и местната банда 5 Seconds Of Summer. Средствата от благотворителната проява ще подпомогнат усилията за възстановяването на Австралия от опустошителните пожари, отнели над 20 човешки живота и унищожили огромни площи.", "date": "2020.01.24", "title": "И Майкъл Бубле се присъедини към благотворителния концерт за Австралия"}
{"url": "https://www.monitor.bg:443/bg/a/view/objavjavat-gripna-epidemija-v-sofija-ot-ponedenik-186740", "text": " От днес грипна епидемия е обявена в област Велико Търново. От понеделник,  Столичната регионална здравна инспекция обявява грипна епидемия и в София-град. Това съобщиха от Министерството на здравеопазването. Обявена е грипна епидемия ще бъде обявена от 27 януари и в Благоевград и общините Гоце Делчев, Сатовча, Гърмен и Хаджидимово. До второ нареждане се ограничават плановите операции и свижданията в болниците. Преустановяват се женските и детските консултации. Регионалните инспекторати на образованието ще решат дали учениците да бъдат разпуснати във ваканция.", "date": "2020.01.24", "title": "Обявяват грипна епидемия в София от понеделник"}
{"url": "https://www.monitor.bg:443/bg/a/view/razsledvat-pojara-v-durankulashkoto-ezero-186744", "text": "Окръжната прокуратура в Добрич ръководи досъдебно производство за унищожаване на защитена територия в района на Дуранкулашкото езеро, заради възникнал пожар на 23 януари, в резултат на който изгоряха над 50 декара тръстика. Сигналът за пожара е подаден от свидетел около 13,30 часа. Пушеците били забелязани и от полицейски служители, които се намирали в района и се отзовали. Заради силния вятър огънят се разраснал бързо в посока входа на къмпинг „Космос“. За около 2 часа пожарът е бил изгасен от пристигналите огнеборци. Разпитани са свидетели. Извършва се повторен оглед. Назначена е и пожаротехническа експертиза. По „Зелен телефон“ сигнал за пожара е подаден и до РИОСВ – Варна. От екоинспекцията съобщават, че е извършена незабавна проверка на място. Установено е, че в най-северната част от Защитена местност “Дуранкулашко езеро”, в местността „Орлово блато“, в землището на село Дуранкулак, има действащ пожар. Служители на Районна служба „Пожарна безопасност и защита на населението“ – гр. Шабла са се отзовали своевременно и пожарът е овладян и загасен в 15.00 часа. В границите на защитената местност е изгоряла тръстикова растителност на площ около 60 дка. Не са установени засегнати и бедстващи животински видове, съобщават от РИОСВ.", "date": "2020.01.24", "title": "Разследват пожара в Дуранкулашкото езеро"}
{"url": "https://www.monitor.bg:443/bg/a/view/djil-flint-slaga-prestilka-za-noshtna-smjana-186704", "text": "Актрисата Джил Флинт, която доби популярност с участието си в „Невероятният Спайдърмен“ и „Жените“, блесна в униформа на медицинска сестра. Тя е част от каста на сериала „Нощна смяна“, който всеки петък се върти по AXN от 21 ч. Сюжетът проследява група от бивши армейски лекари, които дават нощните смени в спешното отделение на болница „Мемориал Сан Антонио“ и винаги попадат на необикновени случаи. Флинт влиза в ролята на младата д-р Джордан Александър. Ето какво разказва за медицинската сага тя: - Аз идвам от семейство на пожарникари, парамедици и военни. Брат ми беше парамедик дълго време, също както и майка ми, когато бях дете. Изпитвам огромно уважение към професията. На мен, обаче, ми става лошо от кръв и не понасям игли. Болестите, смъртта и всичко свързано с тях ме плашат, но намирам науката за абсолютно завладяваща. Обожавам медицината! Изпитвам огромен респект към всеки, който е избрал медицината за своя професия, особено работещите в спешната медицинска помощ, където решения от които зависи човешки живот се взимат в рамките на няколко секунди. Разликата е между живота и смъртта, трябва бързо да разбереш какво се случва и в крайна сметка да успееш да опазиш пациента си жив, докато го поемат колегите, които ще продължат борбата за живота му. И тук идва разликата между работещите в бърза помощ и специалистите в дадена област от медицината. При тях идват пациенти с оплаквания по тяхната специалност, а при тези от спешното идват всякакви хора с всякакви болки и проблеми. Дали се преструват или е нещо наистина сериозно трябва бързо да разбереш, вършиш много следователска работа и всичко това е в движение. Безкрайно уважавам и медицинските сестри - те са героите в сянка на болниците, те са тези които дават безкрайни дежурства, те работят наистина здраво, те са буквално гръбнака на медицинската общност. Докато правех проучванията си за сериала разбрах, с какво количество от информация боравят медицинските сестри, те трябва да знаят практически всичко, което е впечатляващо! - Това, което обикновено се случва в подобни телевизионни проекти е, че почти никога не знаеш накъде отива героят ти, какво развитие ще претърпи в следващите минути. Това, което знаеш е базата, неговата основа, която обаче непрекъснато търпи развитие и промени, за които ти обикновено научаваш, когато ти връчат сценария на епизода. Така че, опознаването на героя ти обикновено се случва постепенно, даваш каквото можеш от себе си за да го подобриш и да му придадеш стойност и развиваш особени чувства към него. - Тя е много добра в работата си, но никаква я няма що се касае до романтичната страна на живота ѝ. Много бих искала да я видя, как отделя повече от времето си и се фокусира по-внимателно върху следващата стъпка във връзката си. Давам си сметка, че това звучи повече като съвет към приятелка, нещо като: „Трябва да забавиш малко темпото!“, но аз винаги много се вълнувам от това, което предстои на героинята ми и къде ще я отведе следващия сценарий.", "date": "2020.01.24", "title": "Джил Флинт слага престилка за „Нощна смяна“"}
{"url": "https://www.monitor.bg:443/bg/a/view/zadyrjane-pod-straja-za-48-godishen-obvinen-v-ubijstvoto-na-teodor-ivanov-vyv-vidin-186742", "text": "Окръжен съд – Видин, с определение от 23.01.2020 година, взе мярка за неотклонение „задържане под стража“ спрямо 48-годишния Александър С., обвинен в убийството на  31-годишния Теодор  Иванов  от Видин, съобщават от пресслужбата на Окръжния съд. Според Наказателния кодекс, престъплението, в което е обвинен – чл.115 от НК, предвижда наказание „лишаване от свобода“ за срок от 10- 20 години. Видински окръжен съд, след като разгледа събраните до момента материали от досъдебното производство, прие, че съществува обосновано предположение, че Алесдандър С / известен като Шемета/ е извършил деянието, в което е обвинен. Предвид тежестта на престъплението и предвиденото наказание - „лишаване от свобода“ за не по-малко от 10 години, съдебният състав счете за реална опасността, лицето да се укрие или извърши друго престъпление и прецени, че единствената подходяща мярка за неотклонение спрямо А. С. е „задържане под стража“. Постановеният съдебен акт подлежи на обжалване и протест пред Апелативен съд - София в тридневен срок.", "date": "2020.01.24", "title": "\"Задържане под стража“ за 48-годишен, обвинен в убийството на Теодор Иванов във Видин"}
{"url": "https://www.monitor.bg:443/bg/a/view/sinite-privyrjenici-modelyt-na-upravlenie-na-futbola-e-pogreshen-186749", "text": "Моделът на управление на българския футбол е погрешен. Около това заключение са се обединили феновете на “Левски”, премиерът Бойко Борисов и министрите на финансите Владислав Горанов и спорта Красен Кралев. Това се случи на среща в Министерския съвет по повод заявката на спонсора на “Левски” Васил Божков, че ще се оттегли от клуба, ако бъдат приети промени в Закона за хазарта, внесени от Валери Симеонов и касаещи спирането на частните лотарии. На срещата Борисов предложил на представителите на феновете да си вземат акциите на клуба. “Беше предложено да си вземем акциите, каквото и да означава това. Ще си помислим, не е първото подобно предложение към нас”, заяви Степан Хиндлиян от Националния клуб на привържениците на „Левски“. Той разкри, че на срещата не е имало обещания към клуба, а привържениците не са защитавали кооперативни интереси. Адриан Петров от Ултрас „Левски” заяви, че клубът е политически заложник в последните 5-6 години. “На голяма част от левскарите им омръзна любимият клуб да бъде разменна монета в икономически и политически игри”, заяви Петров. От сдружение “Сини сърца” пък застанаха зад сегашния спонсор на отбора. “Вярваме на сегашното ръководство. Вижда се, че “Левски” се финансира с пълна прозрачност”, коментира Илия Христов. Фен клубовете на “Левски” ще излязат с отделни становища по повод срещата. Относно това дали обмислят протести, представителите на фенските групи се обединиха около тезата, че трябва да изразят недоволството си като напълнят стадион “Георги Аспарухов”.", "date": "2020.01.24", "title": "„Сините“ привърженици: Моделът на управление на футбола е погрешен"}
{"url": "https://www.monitor.bg:443/bg/a/view/novijat-virus-zatvori-kitajskata-stena-186746", "text": "Някои части от Великата китайска стена ще бъдат затворени от днес за туристи, за да се предотврати разпространението на новия коронавирус, предаде Ройтерс. Агенцията се позовава на държавни китайски медии и на пекинската правителствена служба, която ръководи Бадалин, реконструираната и най-често посещавана част от стената. Властите в Пекин и Шанхай призоваха хората, които се връщат от районите, в които има случаи на заболявания от новата пневмония, да останат 14 дни в къщи под карантина, за да се избегне опасността от разпространение на болестта", "date": "2020.01.24", "title": "Новият вирус затвори Китайската стена"}
{"url": "https://www.monitor.bg:443/bg/a/view/nad-650-bg-proekta-poluchavat-114-mln-evro-po-horizont-evropa-186750", "text": "Над 650 български проекта са получили 114 млн. евро по програма “Хоризонт Европа”. Това каза еврокомисарят по иновациите, проучванията, културата, образованието и младежта Мария Габриел по време на 20-годишния юбилей на Евроклуба към Българска търговско-промишлена палата (БТПП). По думите й има нови възможности, но е хубаво страните от Централна и Източна Европа да са по-активни. “5.6% от средствата по програма “Хоризонт” са за 13 държави-членки, най-скоро присъединилите се, а останалите са за 15 страни. Разликата е много голяма”, коментира Габриел. Тя допълни, че в следващия програмен период тези страни ще разполагат с 3.3% от общия бюджет, който е 100 млрд. евро, Или това са 3.3 млрд. евро. Нов момент в “Хоризонт Европа” са т. нар. мисии, които са действия, задължаващи ЕК да показва резултати до 3 години. Това са мисии за цифровизацията, за енергийната ефективност, борбата с рака, опазването на водите, земеделието. “Всъщност всички теми от нашето ежедневие са обхванати от тези мисии, но за първи път имаме задължение да покажеш резултат”, завърши Габриел. Европейският съвет за иновации пък ще създаде ново гише, с което ще се финансират стартиращи и най-вече - малки и средни предприятия. “70% от бюджета на Европейския съвет за иновации е точно за тези предприятия - те са гръбнакът на икономиката”, допълни еврокомисарят. Бюджетът на съвета е 10 млрд. евро. Сред първите покани за него пък са кандидатствали получили финансиране за 1.9 млн. евро. Съветът предлага основно 2 инструмента - “изследвач”, с който се финансира процеса от идеята до получаване на готов продукт, и “акселелатор”, който подпомага реализирането на продукта на пазара. На въпрос за предизвикателствата пред новата ЕК, Габриел коментира, че в момента е важно да се договори цялостен пакет, който да защити правата на гражданите при Брекзит. Тя напомни, че студентите, които са на обменни програми сега, няма да бъдат засегнати. От 2021 г. обаче страни като Великобритания ще станат “трети страни” по тези програми, но могат да бъдат третирани като асоциирани членове. Това се отнася за “Еразъм” и за “Хоризонт 2020”. “Имаме малко време - между 9-11 месеца, но имаме ясни принципи, а когато тези отговорности са споделени, няма причина Великобритания да не е близък приятел”, допълни еврокомисарят. “БТПП неотклонно работи за това увери председателят на палатата Цветан Симеонов. Делата на Евроклуба, който днес навършва 20 години от създаването си, следва плътно тази линия за по-добро бъдеще. Първоначално замисленият вариант Евроклубът да бъде среща на българския бизнес с журналистите, търговските представители от страните от ЕС продължава да работи с тази цел. “Европейската ценност е това, което ни обединява последните 20 години, това, което ни движи напред - тя прави българите с по-високи доходи, а децата ни - по-щастливи.”, коментира зам.-министърът на труда и социалната политика Зорница Русинова. Според нея тази година ще се случат интересни неща в Европа - още началото на 2020 година започна с дебати за социалните ценности на Стария континент, за бъдещето на кохезионната политика и готовността на България да участва в тях. “Това са важни теми, защото специално в социалната сфера, големите реформи, които България е направила, е разчитала на европейските средства и на Европейския социален фонд”, допълни социалният зам.-министър. На събитието присъстваха и вицепрезидентът Илияна Йотова, посланикът на Хърватия у нас Н. Пр. Ясна Огняновац, посланикът на Финландия Н. Пр. Пайви Блинника, и посланикът на Румъния Н. Пр. Йон Гълеа.", "date": "2020.01.24", "title": "Над 650 БГ проекта получават 114 млн. евро по “Хоризонт Европа”"}
{"url": "https://www.monitor.bg:443/bg/a/view/borisov-kym-fenovete-na-levski-akciite-trjabva-da-sa-pri-vas-186736", "text": "Започна срещата на министър-председателя Бойко Борисов с привърженици на футболния клуб „Левски“. „Не сме тук, за да защитаваме корпоративни, частни интереси, лицензи и не ни интересува Закона за хазарта. Това, което нас ни интересува, е единствено и само какво се случва с „Левски“, какви са вашите виждания и как ще я караме оттук нататък“, заяви Степан Хиндлиян, председател на Националния клуб на привържениците на Левски. „Аз също съм левскар. Но вие сте тези, които обвързахте двете теми. ФК „Левски“ е нещо, което го има, ще го има и пак ще го има. Ако искате да го има този футболен клуб, във вида, в който вие си го представяте, акциите трябва да са си при вас. И да си държите управлението на клуба“, отбеляза премиерът Борисов по време на срещата. В разговора участват също министърът на финансите Владислав Горанов и министърът на младежта и спорта Красен Кралев.", "date": "2020.01.24", "title": "Борисов към феновете на „Левски“: За да го има клуба, акциите трябва да са при вас"}
{"url": "https://www.monitor.bg:443/bg/a/view/vynshno-privikva-dnes-ruskija-poslanik-186745", "text": "В момента писмата от прокуратурата за двамата дипломати, срещу които са събрани доказателства за извършвана разузнавателна дейност, се разглеждат от компетентната дирекция в МВнР и в рамките на днешния ден посланикът ще бъде извикан във външното ни министерство. Това каза министърът на външните работи Екатерина Захариева пред журналисти в отговор на въпрос. По-рано днес от прокуратурата съобщиха, че главният прокурор е уведомил министъра на външните работи за събрани доказателства за извършвана разузнавателна дейност от двама руски граждани, ползващи се с дипломатически имунитет. Писмата от   веднага са разпределени на компетентната дирекция, ще предприемем действията, които сме длъжни да предприемем, най-вероятно за обявяване за \"персона нон грата\" на двамата дипломати, коментира Захариева и добави, че в рамките на днешния ден ще бъде извикан и посланикът", "date": "2020.01.24", "title": "Външно привиква днес руския посланик "}
{"url": "https://www.monitor.bg:443/bg/a/view/telefonnata-teroristka-prespa-v-aresta-posle-ja-vyrnaha-v-psihodispansera-186738", "text": "42-годишна жена е задържана вчера за подаване на фалшивия сигнал за поставена бомба в XI  ОУ „Христо Ботев“ – Благоевград, съобщиха от пресцентъра на ОДМВР – Благоевград. 42-годишна жена е задържана вчера за подаване на фалшивия сигнал за поставена бомба в XI  ОУ „Христо Ботев“ – Благоевград, съобщиха от пресцентъра на ОДМВР – Благоевград. По сигнала, получен около 08.18 часа на 23 януари, са работили служители на 02 РУ – Благоевград. От незабавно пристигналите на място полицейски служители е извършен щателен оглед на сградата, като предмети с неустановен произход не са намерени. В хода на работата по случая е установено, че подател на сигнала е 42-годишна жена от гр.Благоевград. Същата е задържана със заповед за задържане до 24 часа. По случая е образувано досъдебно производство. Както вчера агенция „Монитор“ подробно разказа интересна развръзка се получи още преди обед за случая с поставената бомба в благоевградското XI ОУ „Христо Ботев“, в кв. „Еленово“, който случай вдигна полицаите на крак. Оказа се, че психично болната Детелина З. е набедила своята съседка Галина и синът й осмокласник, ученик в същото училище: „Хвалеше ми се, че синът й е сложил бомба в училището и ще го взриви“, казала Детелина З. на полицаите, когато подала сигнала. \"Голям шок изживяхме със сина ми. Сутринта полицаите по пижами ни извадиха от дома и ни заведоха в полицията на разпит, все още разтреперена  разказа Галина. Караха ни да пишем обяснение, разкарваха ни като престъпници. Аз тази жена съм я виждал да влиза във входа само един-два пъти. Нито я познавам, нито съм говорила с нея“, сподели стресираната Галина. Справка в благоевградския психодиспансер установи, че Детелина З. е редовен пациент на лечебното заведение. Само преди два дни е излязла от поредното си лечение. Филма, в който бяха вкарани майка и син, но и цялото училище предизвика голям шок във всички, включително и в полицаите. Вероятно след  като вече е преспала в ареста психично болната Детелина З. е върната отново за поредното лечение в благоевградския психодиспансер.", "date": "2020.01.24", "title": "Телефонната „терористка“ преспа в ареста, после я върнаха в психодиспансера"}
{"url": "https://www.monitor.bg:443/bg/a/view/zaguba-pochina-andrej-daniel-186737", "text": "Големият български художник Андрей Даниел е починал тази нощ, съобщиха от Софийската градска художествена галерия. Роден на 28 март 1952 г. в Русе, той работи основно в областта на живописта, но също и стенопис, сценография, графика и оформление на книги. Син е на големия театрален режисьор Леон Даниел. Завършва живопис в Художествената академия. Професор по живопис в Националната художествена академия. Член-кореспондент на БАН. За кратко се отдава на авангардното изкуство, като част от група „Градът“, в която са още художниците Греди Асса, Божидар Бояджиев, Вихрони Попнеделев, Недко Солаков и изкуствоведът Филип Зидаров. Заедно правят няколко изложби, но след разпадането на групата през 1991 г. Андрей Даниел се връща към живописта, припомня БНР. „Може би най-важното е този, който е тръгнал за среща, да е готов“ - казва в едно от последните си интервюта за програма \"Христо Ботев\" Той е представял изкуството си в многобройни изложби у нас и в чужбина – в самостоятелни и общи експозиции. Носител е на Национална награда за живопис „Владимир Димитров – Майстора“ за 2012 г.", "date": "2020.01.24", "title": "Загуба: Почина Андрей Даниел"}
{"url": "https://www.monitor.bg:443/bg/a/view/volejbolnijat-marica-s-pobeda-za-istorijata-186803", "text": "Волейболният отбор на „Марица“ (Пловдив) постигна първата в историята си победа като гост в груповата фаза на Шампионската лига за жени, при това над най-титулувания отбор в Европа – „Динамо“ (Москва). Момичетата на Иван Петков изиграха превъзходен мач и се наложиха над именития руски гранд с 3:1 (23, -18, 23, 17) пред около 1300 зрители в Двореца на спорта \"Динамо\". \"Всички сме щастливи, момичетата изиграха страхотен мач и искам да ги поздравя. Държахме се като колектив много добре. Успяхме да си изпълним задачите, които имахме и излязохме с огромно желание за победа. Това ни беше и последният шанс да хванем влака за елиминациите, нещата остават отворени”, коментира след победата треньорът Иван Петков. С този свой успех българският шампион запази шансове за класиране напред, като пътят към 1/4-финалите минава през победи и в оставащите им два мача в група „Е“. Въпреки успеха в Москва, „Марица“ продължава да е на последното 4-о място в класирането с 1 победа, 3 загуби и 4 точки. Първи е френският „Кан“, пред „Динамо“ и „Уралочка-НТМК“ (Екатеринбург). До края на груповата фаза \"жълто-сините\" имат две домакинства в зала \"Колодрума\" – на 5 и 18 февруари от 18.30 ч. съответно срещу „Кан“ и „Уралочка“.", "date": "2020.01.24", "title": "Волейболният „Марица“ с победа за историята"}
{"url": "https://www.monitor.bg:443/bg/a/view/prokuraturata-dvama-chujdi-diplomati-sa-shpionirali-bylgarija-186733", "text": "Главният прокурор Иван Гешев уведоми министъра на външните работи за събрани доказателства за извършвана разузнавателна дейност на територията на страната от двама чуждестранни граждани, ползващи се с дипломатически имунитет, съобщиха от прокуратурата. След получаването на съответните сигнали от ДАНС, в Специализираната прокуратура са образувани две досъдебни производства за престъпление срещу Република България – за това, че две лица – чуждестранни граждани са събирали информация, представляваща държавна тайна, с цел издаването й на чужда държава или чужда организация – престъпление по чл. 104, ал. 1 от НК. В хода на разследването по едното досъдебно производство е установено, че в периода от 2017 г. до настоящия момент, гражданин на Руската федерация е осъществявал разузнавателна дейност, при която е търсил информация за механизмите на изборния процес в страната. Установено е, че руският гражданин има статут на дипломат, акредитиран е у нас като първи секретар в консулския отдел на Посолството на Руската федерация в София. В резултат на проведените действия по другото досъдебно производство е установено, че в периода от м. октомври 2018 г. до настоящия момент, руски гражданин е събирал разузнавателна информация, вкл. такава представляваща държавна и служебна тайна от сферата на енергетиката и енергийната сигурност на страната, която в последствие е изпращал в централата на руската разузнавателна служба в Москва. За реализирането на незаконната си дейност руският представител е осъществявал контакти с български граждани, които са имали достъп до информация от тази сфера. Допълнителна проверка е установила, че руският гражданин се ползва с дипломатически имунитет, тъй като е служител на Търговското представителство на Руската федерация в София. Съгласно чл. 31 т. 1 от Виенската конвенция за дипломатическите отношения, въпреки наличието на основания за привличането им в качеството на обвиняеми за престъпление по чл. 104 ал. 1 НК, наказателните производства срещу двамата руски граждани са спрени, на основание чл. 25 ал. 1 т. 3 НПК - “деецът е лице с имунитет“. Главният прокурор Иван Гешев е уведомил официално министъра на външните работи за установеното в хода на разследванията и за действията на прокуратурата.", "date": "2020.01.24", "title": "Прокуратурата: Двама чужди дипломати са шпионирали България"}
{"url": "https://www.monitor.bg:443/bg/a/view/djesi-tajlyr-fyrgusyn-shte-stava-tatko-186693", "text": "Актьорът Джеси Тайлър Фъргюсън, добил световна популярност в обувките на сприхавия адвокат Мичъл Причет  , ще се сдобие с наследник. Това ще е първа рожба за него и съпругът му Джъстин Микита. Очаква се новият член от семейството да се появи на бял свят през юли. Бебето износва сурогатна майка. „Това е нещо, което дори не съм намеквал пред хората. Със съпруга ми очакваме бебе. Но не казвайте на никой. Много се вълнувам. Вече съм на 44 и часовникът тиктака“, издаде в шоуто на Джеймс Кордън той. Припомняме, че Фъргюсън и Микита си казаха заветното „да“ през 2013 г. От 2017-а насам коментират публично, че ще се радват да имат свои деца.", "date": "2020.01.24", "title": "Джеси Тайлър Фъргюсън ще става татко"}
{"url": "https://www.monitor.bg:443/bg/a/view/p-i-f-praznuvat-sv-valentin-s-deca-186694", "text": "Димо и колегите му от група P.I.F. отново измислиха как да направят нетрадиционен концерт (всъщност никой не помни от кога не са правили традиционен). Така в деня на влюбените те канят всички двойки да вземат децата си и да празнуват заедно с тях в литературен клуб „Перото“ с „Малък концерт за големи влюбени и техните деца“. Очаквано, този подход ще бъде попадение, защото младите родители, често пропускат да излязат навън и да се повеселят на Св. Валентин - не могат или не искат да оставят децата си. Семействата са добре дошли в пълен комплект на 14 февруари, споделя с усмивка фронтменът на P.I.F. Димо Стоянов. Освен всичко останало, пък и за романтика, концертът ще е акустичен, а хлапетата ще влизат безплатно. Бандата се е съобразила и с аудиторията си и началният час на купона е 19:30ч. Всъщност Димо и сие правят подобен лайв за втори път, след като го тестваха успешно на същото място, на същия празник преди година. Последните проекти, които бандата реализира бяха „Добре дошли у дома“, за който превърнаха сцената в хол и имаше хора по халати и чехли, а те се вихреха на две пиана, и концертът на две сцени – слънчева и облачна.", "date": "2020.01.24", "title": "P.I.F. празнуват Св. Валентин с деца"}
{"url": "https://www.monitor.bg:443/bg/a/view/gabriel-studentite-na-ostrova-po-erazym-do-2020-g-186735", "text": "Всички програми, които са започнали в сегашния период 2014-2020 г. за българските студенти, въпреки че Великобритания ще излезе от Европейския съюз, ще продължат до края. Това каза българският еврокомисар пред журналисти преди откриването в София на дискусия, посветена на 20-ата годишнина на Евроклуба към Българската търговско-промишлена палата. Тя уточни, че след това - от януари 2021 г., Великобритания ще бъде тренирана като трета страна. Новостта в преговорите по програмата \"Еразъм+\" е, че оттук нататък третите страни ще имат възможност да станат асоциирани членове. \"Ето тук вече ще дойде много голямата трудност на преговорите\", заяви Мария Габриел. По думите й, когато дадена страна има желанието да стане асоцииран член, това не означава, че може да се участва само в програми, които носят само ползи. Според нея предстоят доста тежки разговори между ЕС и Великобритания. Според Мария Габриел предизвикателствата са да се защитят правата на гражданите. В частност българският комисар трябва да защити правата на студентите по програмата \"Еразъм+\" и научните изследователи. \"Имаме много малко време - между 9 и 11 месеца, за да излезем по силни от този процес\", допълни Мария Габриел. Тя изтъкна, че няма причина Великобритания да не бъде приятел и съюзник.", "date": "2020.01.24", "title": "Габриел: Студентите на Острова по Еразъм до 2020 г."}
{"url": "https://www.monitor.bg:443/bg/a/view/gripna-vakancija-i-v-sofija-ot-ponedelnik-186739", "text": "Днес са отменени учебните занятия във всички училища от област Монтана, както и в 21 от област Пловдив и в 15 от област Кюстендил. Поради висока заболеваемост на учениците в 3 училища в област Бургас и в по едно училище в областите Благоевград, Враца, Габрово и Силистра също са отменени учебните занятия. В ДГ \"Мир\" в с. Дунавци, Видинска област, също не се провеждат занимания днес.", "date": "2020.01.24", "title": "Грипна ваканция и в София от понеделник "}
{"url": "https://www.monitor.bg:443/bg/a/view/hvanaha-trafikanti-na-hora-kraj-svilengrad-186741", "text": "Снощи, късно вечерта, на пункта за влизане в България пристигнал автобус „Сетра“, управляван от 46-годишен турски шофьор. В автобуса имало трима души персонал и двама пътници. В хода на предприетата проверка граничните полицаи чули шум в задната част на превозното средство и установили, че хладилникът е махнат, а в кухината има хора. В тайника са открити семейство нелегални имигранти - мъж, жена и 12-годишно момиче, с иракски паспорти.  Шофьорът, персоналът на автобуса и укритите лица са задържани в ГПУ-Свиленград, уведомена е районната прокуратура. Работата по случая продължава.", "date": "2020.01.24", "title": "Хванаха трафиканти на хора край Свиленград"}
{"url": "https://www.monitor.bg:443/bg/a/view/vnuk-zastava-pred-syda-v-pazardjik-za-ubijstvoto-na-baba-si-186732", "text": "30-годишният Христо Спасов от Велинград, който преди година уби с особена жестокост баба си, а преди това нарани майка си, застава пред Окръжния съд в Пазарджик, за да отговаря за престъплението. Трагедията се разигра в курортния град на 24 февруари м.г. в дома на семейството, където Христо предизвикал скандал с майка си. Разпрата бързо се разгорещила, при което младият мъж нанесъл удари на 48-годишната жена с дървена летва. Това обаче не стигнало да умилостиви разярения  мъж, той отишъл в съседната стая, където на легло била 71-годишната му баба.На нея той нанесъл множество удари в областта на главата и за съжаление в резултат на това старицата е починала. Пристигналите на мястото полицейски служители задържали Христо в ареста на местното Районно управление. Младият мъж е бил тестван с техническо средство и пробите за употреба на алкохол и наркотични вещества са отрицателни. Окръжната прокуратура в Пазарджик привлече като обвиняем Христо Спасов за умишлено убийство, а обясненията на Спасов бяха, че агресията у него се породила от факта, че двете жени се месили в отношенията му с приятелката му. Тя пък го напуснала дни преди драмата във фамилната къща. За разрива в отношенията той обвинявал предимно баба си. Далеч преди да се стигне до злополучния инцидент младият мъж бил изпаднал в депресия и имал неадекватно поведение, но близките му не предприели никакви мерки, за да предотвратят по-нататъшните проблеми в поведението му.", "date": "2020.01.24", "title": "Внук застава пред съда в Пазарджик за убийството на баба си"}
{"url": "https://www.monitor.bg:443/bg/a/view/kakvo-da-ochakvame-ot-godinata-na-plyha-186673", "text": "Скъпи приятели, днес се случи така, че пиша в навечерието на Новата година. Грешка няма, утре, на 25 януари, настъпва Китайската нова година, или Годината на белия плъх. Затова отсега мога да ви кажа: Син ниен куайлъ! С този поздрав не само китайци, ами японци, корейци, виетнамци и други народи от Далечния изток си честитят новата година и общо взето той означава ЧНГ. Лично за мен 2019-та – Годината на земния глиган, не беше особено добра. А й възлагах големи надежди, защото в трета школническа танкова рота, в която служих в Плевен през 1997-ма (Годината на бивола) ни викаха „Глиганите“. Тогава това ми се струваше обидно, но сега ми звучи гордо, като име на отбор по американски футбол. Примерно нещо близо до Pleven Tankboys Wild Boars. Годината на глигана не беше добра и за родното свиневъдство, защото това китайско прасе ни донесе африканска чума по свинете. И за консуматорите на пържоли, луканки, суджуци, шунки и бекони настъпиха лоши времена. Или поне с 45% по-лоши, с колкото поскъпна свинското през 2019 г. С дивата свиня от 2019-та завършва един 12-годишен цикъл, а Плъхът поставя началото на нов 12-годишен цикъл – той е първото животно в китайския зодиак. Така че това си е не просто нова година, ами една нова 12-годишна епоха. Сега е моментът да започнете нови дела и да изоставите стари навици. Къщи, апартаменти, нови любови и печалби от тотото и от всички видове лотарии (национални, частни и държавни) ви очакват през този период. Хитрият винаги оцеляващ плъх, който бяга, скача, катери се, плува, гризе бетон и алуминий и може да падне от 15 метра височина, без да пострада сериозно, си знае работата. Плъхът е нинджа, по-велик кунг фу мастър и от Сплинтър от „Костенурките нинжа“. Той е и истинска секс машина – размножава се 4-5 пъти в годината, а госпожа Плъхка ражда по 10-15 малки, които само след месец вместо да цвърчат за детски надбавки, също започват да се чифтосват. Ето защо годината според китайския зодиак се очаква да е успешна. Вярвайте в Плъха, сложете си червените конци на дясната ръка (те също са произведени в Китай) и очаквайте здрава, плодородна и по плъховски детеродна година. Какво ни чака в Годината на плъха? Като голям любител на китайската кухня и почетен председател на Клуба на купувачите на китайски обувки смея да прогнозирам – чака ни добра година. България ще поеме към нов 12-годишен поход за класиране на Световно първенство по футбол, или поне на Европейско, майка му стара! Феновете отново ще напълнят националния стадион, като плъхове в Нюйоркското метро, а самият стадион ще е някъде в Левски-Г. И има логика, защото ветровитият столичен квартал най-сетне ще се сдобие с метро, малко след Перник, Волуяк, Горна Баня и Горна Малина. С метрополитена в Левски-Г ще замирише на Ню Йорк, па макар и някъде в Северен Куинс. Минималната заплата ще стане някъде около 1750 лева в Годината на кучето, а всички заклети фенове на дизеловите печки ще станат горди собственици на електрически коли в края на 12-годишния период. Грета Тунберг ще напише четири книги, които никой няма да прочете, но всички ще коментират и ще вземе Нобеловата награда за еколитература в Годината на петела. И всичко това започва с един бял плъх, който с хитрите си очички ни показва 12-годишният път към щастието. Син ниен куайлъ!", "date": "2020.01.24", "title": "Какво да очакваме от Годината на плъха?"}
{"url": "https://www.monitor.bg:443/bg/a/view/nameriha-izgorjal-trup-vyv-furgon-do-ajtos-186729", "text": "В изгорял преместваем фургон край айтоското село Тополица са били открити силно обгорели човешки останки, съобщиха от пресцентъра на ОДМВР-Бургас. Вчера около 07.55 часа в Районно управление - Айтос е получено съобщение за изгорял преместваем фургон, разположен в земеделски имот на около 200 м южно от с. Тополица, в който потушилите пожара открили силно обгорели човешки останки. Металния фургон, собственост на 42-годишен мъж от с. Тополица, се отоплявал с печка за твърдо гориво. Фургонът е обитаван от неустановено към момента лице, останки от което са открити при потушаването на пожара от собственика на фургона и неговите работници. Човешките останки са изпратени в отделение \"Съдебна медицина\" към УМБАЛ – Бургас. Причините за възникналия пожар, както и стойността на нанесените щети са в процес на изясняване. По случая е образувано досъдебно производство.", "date": "2020.01.24", "title": "Намериха изгорял труп във фургон до Айтос "}
{"url": "https://www.monitor.bg:443/bg/a/view/deputatite-raziskvat-vota-na-nedoverie-186726", "text": "Депутатите ще разискват внесения от БСП вот на недоверие към правителството на Бойко Борисов за провала на политиката в областта на околната среда и водите. Точката е първа в дневния ред на народните представители за петък, 24 януари. Това е четвъртият вот на недоверие към кабинета. Гласуването ще е в сряда, 29 януари. Съгласно правилника за дейността на НС, гласуването се провежда не по-рано от 24 часа след приключване на разискванията. ДПС подкрепя вота. Двете партии разполагат общо със 104 гласа. \"Воля\" на Веселин Марешки не казаха конкретно нищо, а от \"Атака\" не уважиха поканата на социалистите за разговори. В 40-те страници мотиви от БСП казват, че половин милион българи са на режим на вода, а има сериозна опасност това число да расте. Българите дишат един от най-мръсния въздух в Европа, а страната е превърната в сметище. Според лидера на левицата Корнелия Нинова дори да се намери решение на кризата в Перник, управляващите не знаят какво ще се случи с Шумен, Сливен, Ботевград, Търговище и Ловеч.", "date": "2020.01.24", "title": "Депутатите разискват вота на недоверие"}
{"url": "https://www.monitor.bg:443/bg/a/view/kajli-djenyr-iskam-chetiri-deca-186599", "text": "Риалити сензацията Кайли Дженър иска пълна къща с деца. 22-годишната милиардерка се надява да има няколко наследника, като следва примера на по-голямата си сестра Ким Кардашиян. \"Виждам се със сигурност с четири деца. Просто не знам кога ще се случи това. Не знам дали ще имам четири деца утре или ще ги родя през седем години.“, заяви във видеоклип в YouTube тя. Кайли знае, че ще й е трудно да поддържа бизнеса си и едновременно с това да отглежда няколко деца, но според нея е възможно „с добра организация“. Припомняме, че Дженър е майка на момиченце. Малката Сторми ще навърши две години през февруари. Чаровната брюнетка наскоро се раздели с таткото – рапърът Травис Скот.", "date": "2020.01.24", "title": "Кайли Дженър: Искам четири деца"}
{"url": "https://www.monitor.bg:443/bg/a/view/shofior-ubi-peshehodec-v-tymninata-186728", "text": "Шофьор от Пещера е блъснал и убил на място пешеходец. Инцидентът е станал към 19,30 ч. в четвъртък на пътя от родопското градче към Пазарджик в района на село Радилово. 61-годишният С.К. от Пещера е шофирал „ Рено“-то си, когато е застигнал движещ се по пътното платно пешеходец. Колата буквално е връхлетяла върху човека, блъснала го е и от удара пешеходецът е починал. Най-вероятно водачът на френското возило в тъмнината не е забелязал мъжа, който е вървял встрани от шосето и го е ударил с автомобила си. Пристигнали са екипи на полицията, пожарната и „Спешна помощ“. Трупът е откаран за аутопсия в МБАЛ-Пазарджик. Установено е, че това е 62-годишният Г.С. от пазарджишкото село Ивайло, съобщи говорителят на пазарджишката Областна дирекция на МВР Мирослав Стоянов. Катастрофата е наложила временно затваряне на пътната отсечка, докато бъде извършен щателен оглед от дежурна група на РУ-Пещера. Шофьорът е задържан за срок от 24 часа в ареста. По случая се води полицейско производство.", "date": "2020.01.24", "title": "Шофьор уби пешеходец в тъмнината"}
{"url": "https://www.monitor.bg:443/bg/a/view/vse-poveche-zarazeni-i-vse-poveche-haos-zaradi-chumata-v-kitaj-186727", "text": "Заразените в новия коронавирус вече са най-малко 830, жертвите на болестта са 25, предаде Associated Press с позоваване националната комисия по здравеопазване на Китай. По-рано се съобщаваше за над 600 заразени. 24 от случаите на починали пациенти са регистрирани в централната китайска провинция Хубей, където се намира и първоначалното огнище на заразата. Медии и социални медии показват страховити кадри от китайски градове, как хора, за които се твърди, че са заразени с мистериозния нов щам на коронавирус, падат в безсъзнание по улиците, съобщава \"Униан\". Според канала в \"Телеграм\" - \"Протести по света\" в момента 7 големи града са блокирани в Китай заради епидемията с коронавируса: Ухан (11 милиона души), Хуанган (6 милиона), Ксианинг (2,6 милиона), Ксиантао (1,2 милиона), Ечжоу (1,2 милиона), Личуан (1,1 милиона) и Чиби (550 хиляди.) САЩ заявиха в четвъртък, че разследват втори случай, този път студент в Тексаския университет, който е бил в Ухан. Виетнам и Сингапур бяха добавени в четвъртък към страните с потвърдени случаи, присъединявайки се към Тайланд, САЩ, Тайван и Южна Корея. Япония потвърди втория си случай в четвъртък, а Южна Корея втория си случай в петък. Други държави разследващи възможни случаи за Великобритания, Канада, Австралия, Русия и Франция. Много власти обявиха мерки за скрининг на пътници от Китай, включително в четвъртък основните летищни възли на Дубай и Абу Даби. Тайван забрани на хора да пристигат от Ухан, а държавният департамент на САЩ предупреди американските пътници да проявяват повишена предпазливост в Китай. По информация на БиБиСи, поне 10 града в централната китайска провинция са с въведени ограничения за пътуване. Сред заразените около 100 души са в критично състояние. Смъртен случай бе потвърдена в отдалечената провинция Хейлундзян. Североизточният район граничи с Русия и е на повече от 2 000 километра от Ухан. В национален мащаб в момента има 830 потвърдени случая на пациенти, заразени с вируса. Ограниченията варират - въпреки че много градове са прекратили транспортните услуги. В Ухан, столицата на Хубей - и мястото, където възникна вирусът - всички автобусни, метро и фериботни услуги са спрени, както и всички излитащи самолети и влакове. Жителите не трябва да напускат и има заграждения и блокади. Ечжоу, по-малък град в Хубей, затвори жп гарата си. Град Енши спря всички автобусни услуги.        ", "date": "2020.01.24", "title": "Все повече заразени и все повече хаос заради чумата в Китай (ВИДЕО)"}
{"url": "https://www.monitor.bg:443/bg/a/view/gripna-vakancija-i-v-blagoevgradsko-186721", "text": "Снощи Регионалната здравна инспекция/РЗИ/ в Благоевград обяви рязко завишаване на заболеваемостта от остри респираторни заболявания и грип, преди всичко всред децата.    Снощи Регионалната здравна инспекция/РЗИ/ в Благоевград обяви рязко завишаване на заболеваемостта от остри респираторни заболявания и грип, преди всичко всред децата. В общините Благоевград, Гоце Делчев, Сатовча, Гърмен и Хаджидимово се достигна до епидемични стойности. В предписания до Регионалната здравноосигурителна каса и Регионалното управление на образованието, изпратено вчера, РЗИ разпореди грипна ваканция за учениците в тези общини от 27 януари 2020 г., понеделник, която ще е за срок от 5 учебни дни, тоест до петък включително. Мотивът на инспекцията е, че процентът на отсъстващите ученици е достигнал 22-35%.    От РЗИ настояват управителят на Здравната каса в Благоевград д-р Ивайло Димитров  спешно да издаде предписания до здравните заведения на територията на тези общини, включващи работа на медицинския персонал задължително с маски, спиране на плановите операции и свижданията, спиране на детските, женски консултации и профилактични прегледи, спиране извършването на имунизации и реимунизации, извършване на сутрешен филтър от медицинските сестри в детските заведения и недопускане на болни деца от грип, както и задължителна дезинфекция на подовете в детските заведения и проветряване. Поради високата заболеваемост и последващите усложнения инспекцията е разпоредила разкриване на допълнителни легла в детско и вътрешно отделение на МБАЛ – Благоевград, отново считано от 23 януари, понеделник.    Според РЗИ с най-много от респираторните заболявания е засегната възрастовата група от 0 до 4 години, следвани от възрастовата група 5 до 14 г. Вчера началникът на детското отделение в благоевградската болница д-р Христина Марянова коментира доста притеснено, че детско и вътрешно отделение са пълни и изпитват сериозни затруднения с приема на нови пациенти.", "date": "2020.01.24", "title": "Грипна ваканция и в Благоевградско"}
{"url": "https://www.monitor.bg:443/bg/a/view/fandykova-drugata-sedmica-obshtinskijat-syvet-shte-reshi-za-vodata-za-pernik-186725", "text": "Възложили сме изготвянето на доклад, в който да се заложат гаранции за това да няма риск за столицата, а и София да получи допълнителни гаранции и допълнителни инвестиции във ВиК-системата си, съобщи столичният кмет Йорданка Фандъкова пред БТВ. „Искам задължително да има спирателен механизъм на резервоара в Мало Бучино, за да са спокойни софиянци, и за да е ясно, че когато искаме, можем да спрем водата към Перник. Още тази година искам да започне ремонтът на стената на Бели Искър, за да се спазват ограниченията в обема на язовира, заложени заради лошото състояние на стената. Има много ясно предписание за обема, който трябва да бъде там – до 70% от язовира, за да са спокойни хората, че стената ще издържи“, съобщи Фандъкова. И допълни, че „Софийска вода“ разполага с контролен център в Бистрица, който във всеки един момент контролира всеки литър вода във водопровода на София. София е осигурена с вода за година напред – софиянци харчат около 12 милиона кубически метра на месец, в язовир Искър има достатъчно вода – около 450 млн. м3, а в язовир „Бели искър“ има около 9 милион кубически литра вода. „Въпреки достатъчните обеми, спирателният кран е най-добрата осигуровка за спокойствието на София“, уточни кметът. Още една инвестиция е поискала Фандъкова – да се свърже столицата с язовир Огняново, „който въпреки че не е на територията на Столична община, имаме гаранциите на държавата, че ще ни свържат с него“. Ползването на водопреносната система на столицата ще бъде възмездно – двата ВиК оператора ще подпишат споразумение, като цената на водата и за софиянци, и за перничани, няма да се повишава, увери отново Фандъкова. „Все пак за водата на Перник последната дума има КЕВР. Изграждането на връзката Мало Бучино – Перник ще бъде с държавно финансиране. София – чрез концесионера си, отговаря за връзките до границите на Столична община, а оттам нататък – областната управа, държавата, и другите общини“, уточни кметът. Очаква се решението с всички прилежащи документи и проучвания за включването на Перник към водопреносната мрежа на столицата да се вземе следващата седмица на извънредно заседание на общинския съвет. Чувам, че министрите вече работят по проекта, така че не смятам, че нашето решение ще предизвика забавяне на процесите, допълни Фандъкова. Относно чистотата на въздуха столичният кмет съобщи, че в реално време наблюдава чистотата на въздуха. „Стратегически приоритети на Столичната община през 2020 г. са подобряване на градския транспорт, подмяна на печките на дърва и въглища, повече информираност на хората, повече миене на улиците, и контрол върху горенето на отпадъци“.", "date": "2020.01.24", "title": "Фандъкова: Другата седмица общинският съвет ще реши за водата за Перник "}
{"url": "https://www.monitor.bg:443/bg/a/view/inj-ivan-ivanov-suhoto-vreme-shte-dovede-do-bezvodie-i-v-drugi-rajoni-186710", "text": "Държавният холдинг ще помогне за по-гъвкавото управление на парите, казва в интервю за \"Монитор\" председателят на Българската асоциация по водите - Смятам, че ако продължи това сухо време, неизбежно ще има проблеми и на други места. Надявам се, че все пак зимата не е свършила и през февруари и март ще се компенсира частично липсата на вода. - Така е, но към онзи момент говорех малко по-оптимистично и се надявах, както и сега, да има валежи. В по-краткосрочен аспект това може да реши проблема в Перник, но за съжаление, няма валежи и неизбежно трябваше да се премине към подобно решение. Тогава разгледах алтернативата, ако се отпуснат около 30 млн.лева, дали не е по-добре да бъдат вложени в подобряване на системата в Перник, отколкото в една такава резервна връзка. Сега мога да кажа, че тя е необходима, защото не знаем колко дълго ще продължи сушата. А и в крайна сметка това решение ще обслужи в бъдеще двете системи. Така че това не е нещо необичайно. Виждал съм да се предприемат подобни мерки в Испания, в Толедо до Мадрид. Там често има периоди на засушаване и ползват такива резервни връзки. Така че не откриваме топлата вода. - Да, слушах внимателно и представителите на „Софийска вода“, които гарантираха, че системата няма да се претовари. Аз също смятам така. За мен това е логичната мярка, въпреки че не решава трайно проблема. Нека да се надяваме, че ще се случи навреме и при случай, че няма валежи и нивото на язовира падне под мъртвата точка, режимът ще се задържи в същите граници. - Не искам да казвам, че е добре, че сме преминали през криза, за да осъзнаем проблемите. Но благодарение на това се разбра, че отрасълът водоснабдяване и канализация е жизненоважен както за хората, така и за индустрията. Трябва да се влагат средства и да се управляват системите по-експертно. Това е доста общо казано. Положителното е, че правителството реагира бързо с оглед на предоставянето на средства. Това може само да ни радва, въпросът е да се изразходват по най-разумния начин, за да не се случват подобни кризи. За себе си мога да направя няколко извода от цялата ситуация. Първо, наистина трябва да поработим върху това да имаме план за действие при кризисни ситуации. Пишат се нови планови документи. Имаме план за управление на риск от наводнение. Очевидно е, че трябва да имаме такъв и при риск от засушаване. Другото е как да се реагира при самата криза. След това по-системно трябва да се наблегне върху всички мерки за намаляване на загубите. Вече живеем в малко по-различен свят, с климатични изменения, които ни задължават да пестим водния ресурс. А пестенето става през намаляване на тези 60% загуби за страната. Дано някой ден да стигнем до европейските стандарти-под 20%. Трябва да се вложат средства не само за подмяна на водопроводите, а да се инвестират средства за измерване и предаване на информацията за количествата вода, която минава през тях. Разбира се, може да се начертаят още мерки, но за мен това са основните изводи. Добре е, че се готви нов закон за водоснабдяване и канализация. Ние като асоциация отдавна искахме това да се случи. Няколко пъти се правеха проекти, които бяха отхвърлени от Народното събрание. Сега парламентът изиска правителството да изготви проект надявам се, че до края на годината ще имаме такъв. Чрез този закон може да изпълним заложеното в стратегическите документи. Да оправим някои административни пречки, които доведоха до това да има ВиК оператори, които в края на периода все още нямат бизнес планове. - По първия въпрос ще кажа, че инвестициите се правеха основно по Оперативна програма „Околна среда“ и доста по-малко през бюджетите на ВиК операторите. И инвестициите по програма „Околна среда“ бяха насочени предимно в изграждане на канализационни мрежи и съоръжения за пречистване на отпадъчни води. Нека не забравяме, че там имаме поети ангажименти към Европейския съюз, които още не сме изпълнили. Така че и тук има голям недостиг на инвестиции. В гилдията се разбра, че не е нормално да инвестираме само в канализация и в текущия период по оперативната програма са предвидени много средства за подмяна на водопроводи и намаляване на загубите. За целта се изготвиха т.нар. регионални проучвания в 15 области, но за съжаление кризата изпревари тези действия. Една от областите беше Перник. Тези проучвания са много ценни документи и внимателно описват какви са проблемите, дават решения как да има най-големи ефекти с най-малко средства. Ако не се лъжа, до края на 2022 година тези проекти трябва да приключат. Що се отнася до холдинга, това е едно по-професионално средство за управление в отрасъла, по-гъвкаво управление на финансовите потоци към операторите и по-целенасочена обмяна на добрия опит. Не можем да отречем, че има и добри примери. Не бива да поставяме всички под един знаменател. Когато имаш централно управление, мисля, че може да се постигат добри резултати. - Поскъпването на ВиК услугите е заложено в 5-годишните бизнеспланове. И когато се изготвяха, имаше два сценария. Единият е да се направи едно шоково поскъпване през първата година и през останалото време да няма. Другият вариант беше постепенно, всяка година водата да поскъпва. Тези документи бяха обсъждани в съответните асоциации по ВиК и общинските съвети и накрая бяха одобрени от Комисията за енергийно и водно регулиране. Така на всеки 1 януари се прилага вече взетото решение. Възможно е обаче следващата година на много места да няма поскъпване, защото има ВиК оператори, които предложиха увеличение през първите 2-3 години, а на четвъртата и петата да няма такова. Но това е въпрос на индивидуална преценка. - Нека уточним, че една част от загубите са от течове. Но има такива, които са заради липсата на измерване или лошо измерване. Ако съумеем да намерим бързо тези търговски загуби, това ще даде положителен ефект на финансите на дружествата и няма да има необходимост от поскъпване. Но това е професионално умение. Секторът обаче страда от това, че няма млади хора, които искат да работят, защото възнагражденията са ниски. - Трябва да намерим този механизъм, с който да има респект от това, че при кражба на вода се извършва престъпление. Има текстове в Наказателния кодекс, които дават възможност да има осъдени, но процедурите за доказване са сложни. Така че като всяко престъпление, трябва да има мерки. Също така обществото трябва да узрее, че не бива да позволява това да се случва. Тук обаче нека поясним, че има две категории нелоялни клиенти. Едните са такива, които крадат големи количества вода. За тях трябва да има осъдителни присъди. А при тези, които не плащат, най-ефективната мярка е спиране на водата. Председател на Управителния съвет (УС) на Българска асоциация по водите (БАВ) от 2012 г. и на УС на Фондация „Европейско сътрудничество за бенчмаркинг“ (EBC Foundation) за 2018 г. Изпълнителен директор е на сдружение „Индустриален клъстер подземна инфраструктура” (ИКПИ). Магистър е по бизнес администрация от Франкофонския институт по администрация и управление (IFAG) в столицата и от Американския университет в България (AUBG) Зает е в областта на водния сектор и ВиК отрасъла от 1999 г., като 11 години работи в „Софийска вода” АД, където заема постовете главен секретар и прокурист", "date": "2020.01.24", "title": "Инж. Иван Иванов: Сухото време ще доведе до безводие и в други райони"}
{"url": "https://www.monitor.bg:443/bg/a/view/i-es-podpisa-za-brekzit-186731", "text": "Председателите на Европейския съвет и на Европейската комисия Шарл Мишел и Урсула фон дер Лайен подписаха рано тази сутрин споразумението за оттеглянето на Великобритания от ЕС. Двамата съобщиха новината в профилите си в Туитър..  Нещата неминуемо ще се променят, но запазваме приятелството си, заявява Мишел. Нямам търпение да започнем да пишем тази нова страница, допълва той. Фон дер Лайен отбелязва единствено, че с днешното действие се открива пътят за утвърждаване на споразумението от Европейския парламент.     Снощи комисията по конституционни въпроси на ЕП даде положително становище за одобряване на споразумението. Предстои на 29 януари от 18.00 ч. централноевропейско време ЕП да гласува на заседание в Брюксел окончателното утвърждаване на текста. До 31 януари остава Европейският съвет с квалифицирано мнозинство също да вземе положително решение, за да може от полунощ на 1 февруари централноевропейско време Великобритания да не бъде повече част от ЕС, както поиска мнозинството от британските граждани", "date": "2020.01.24", "title": "И ЕС подписа за Брекзит "}
{"url": "https://www.monitor.bg:443/bg/a/view/sled-desetiletie-zaedno-djesi-metkalf-izostavi-godenicata-si-186674", "text": "Актьорът Джеси Меткалф, който се прочу с ролята си на похотлив градинар в хитовия сериал \"Отчаяни съпруги\", се е разделил с годеницата си – Кара Сантана. Двамата бяха заедно повече от 10 години. Според неназован източник, цитиран от сп. E! News, Меткалф и Сантана са прекратили връзката си преди около три седмици. И докато актрисата и модна блогърка е съкрушена от раздялата и почти не разговаря с никого, 41-годишният красавец е бил забелязан в бар компанията на загадъчна блондинка. Припомняме, че искрата между Меткалф и Кара пламна през 2009 г. През август 2016-а двамата обявиха, че са се сгодили.", "date": "2020.01.24", "title": "След десетилетие заедно: Джеси Меткалф изостави годеницата си"}
{"url": "https://www.monitor.bg:443/bg/a/view/chasovnikyt-na-strashnija-syd-e-bezposhtaden-samo-na-100-sekundi-ot-jadrena-vojna-sme-186722", "text": "По-близо от всякога: само на 100 секунди от ядрена война. Това става ясно от позицията на символичния \"Часовник на Страшния съд\" през 2020 г. През миналата година светът беше оставен на \"2 минути\" от ядрена война. Бюлетинът на атомните учени разкриваше, че позицията през 2019 г. е две минути преди полунощ - същата като през 2018 г. Сега часовникът е с 20 секунди напред. За първи път от създаването на часовника през 1947 г. човечеството е толкова близо до Страшния съд. В проекта участват 13 нобелови лауреати. В четвъртък, 23 януари, те преместиха стрелките на \"Часовника на Страшния съд\" на 23,58 часа и 20 секунди. Така до полунощ, което означава катастрофа, остават 100 секунди. Учените подчертаха, че пред човечеството има две основни заплахи. Първата е ядрена война, а втората - климатичните промени. Като други заплахи се посочват информационната война и кибератаките. Ситуацията с международната сигурност се е влошила не само защото тези заплахи съществуват, но и защото световните лидери са позволили международната политическа инфраструктура за управлението им да ерозира.", "date": "2020.01.24", "title": "Часовникът на Страшния съд е безпощаден - само на 100 секунди от ядрена война сме "}
{"url": "https://www.monitor.bg:443/bg/a/view/myj-se-samoubi-pred-parlamenta-v-syrbija-186723", "text": "Мъж на средна възраст се самоуби пред сръбския парламент, предаде ДПА, като се позова на министерството на вътрешните работи. Той се прострелял в устата и починал на място на стъпалата пред сградата в центъра на Белград. Повече подробности не бяха дадени. Това е второто самоубийство на същото място, отбелязва ДПА. През април 2002 г. бившият сръбски вътрешен министър Влайко Стоилкович се простреля там, след като парламентът прие закон, разрешаващ екстрадирането на заподозрени, за да бъдат съдени от трибунала на ООН за военните престъпления в бивша Югославия. Стоилкович почина два дни по-късно.", "date": "2020.01.24", "title": "Мъж се самоуби пред парламента в Сърбия"}
{"url": "https://www.monitor.bg:443/bg/a/view/1917-prichini-da-otidem-na-kino-186661", "text": "Случайно избран ден от Първата световна война. Ефрейторите Блейк и Скофийлд са извикани да получат своята мисия от генерал Еринмор (Колин Фърт). Мисия, от която зависят животите на 1600 английски войници, сред които и този на брата на ефрейтор Блейк. „1917“ следи всяка стъпка на двамата ефрейтори, а зрителят се превръща в безгласен и недосегаем техен спътник. Наблюдава и най-малкия детайл от почти братската им връзка. Вижда как притеснението се превръща в мотивация за Блейк (Дийн-Чарлз Чапман), чийто ентусиазъм да се докаже във войната и да спечели медал граничи с наивността. От удобната седалка в киносалона ставаме свидетели и на инстинкта на Скофийлд (Джордж МакКей) да брани на всяка цена своя другар. Носителят на „Оскар“ Сам Мендес ни повежда из бруталния реализъм на Първата световна война, като внася усещането, че целият филм е изграден от един продължителен кадър (разделен само веднъж от тъмен екран вследствие на експлозия). Всъщност, като заснетите сцени са с по 7-8-минутна продължителност. Магията на киното (и монтажът) обаче успяват да заблудят зрителите, внасяйки една наистина нужна автентичност на същинския ад, изобилстван от пречупени дървета, плъхове и трупове на хора и животни. Самият Мендес неведнъж е казвал, че е базирал историята си на разкази на своя дядо – Алфред Мендес, който още непълнолетен е отишъл на фронта на Първата световна война. Героите (или поне повечето от тях) са плод на фантазията на режисьора, който е и съавтор на сценария. Въпреки това идеята за мисията – доставяне на съобщение за евентуален капан, готвен от германците, е вдъхновена от ролята на младия Алфред във войната. По думите на 54-годишния кинодеец, дядо му най-често е получавал заповеди именно за пренасяне на важни съобщения, тъй като бил бърз и достатъчно нисък, за да може да се скрие от враговете. 7-месечни тренировки пък водят Чапман и МакКей до сета на „1917“. „Репетирахме поне веднъж седмично. Но тъй като това се случваше в края на 2018 г., получихме почивка през декември. Тогава разбрах, че трябва да се върна на тренировки достатъчно подготвен и всеки ден прекарвах часове на ред в лазене по пода – така, както си представях, че ще преминат през ничията земя“, обяснява пред сп. Backstage МакКей. Актьорът сравни начинът на заснемане на „1917“ с хореография на танц. „През цялото време влияем на начина, по който камерата се местеше“, казва още той. Решението на Мендес да даде вид, че е заснел всичко в един кадър е изключително рисково, предвид опцията да остави сюжета на течението. А оттам да натовари филма с излишни, протяжни и ненаситени със съдържание и темпо сцени. „Хореографията“, както я нарича МакКей, обаче успява да тушира тези опасности. И зрителят не скучае дори и за секунда пред големия екран. Всичко изброено дотук ни дава ясна представа защо „1917“ се спряга за един от основните фаворити на предстоящите оскари. Допълнителен бонус за нас, киноманите, пък е присъствието и на актьори като Колин Фърт, Бенедикт Къмбърбач и Ричард Мадън.", "date": "2020.01.24", "title": "„1917“ причини да отидем на кино"}
{"url": "https://www.monitor.bg:443/bg/a/view/sa-sht-spirat-vizite-za-bremennite-186724", "text": "Съединените щати заявиха в четвъртък, че вече няма да издават на бременни жени временни визи за посетители, които искат да влязат в страната за т. нар. туризъм за раждане, писа  . В обявяването на промяната на правилата, която влиза в сила в петък, Белият дом заяви, че чужденците използват визите, “за да осигурят автоматично и постоянно американско гражданство за децата си чрез раждане на американска земя”. С налагането на ограничението Вашингтон иска да защити почтеността на американското гражданство, се казва в изявление. Жените, кандидатстващи за туристическа виза, ще получават отказ, ако консулски служители преценят, че те искат да отидат в Съединените щати главно за да родят там. Кандидатките за виза ще трябва да доказват, че пътуват за САЩ по медицински причини, а не за да родят там. Тези, за които бъде преценено, че пътуват за лечение, ще бъдат третирани както всички останали чужденци, идващи в страната, за да се лекуват. Те ще трябва да докажат също, че разполагат със средства да платят за лечението, включително транспорта, и ще могат да се издържат. Практиката да се пътува до САЩ, за да се роди дете там, е напълно законна, макар да има някои случаи, когато властите арестуват служители на туристически агенции, съдействали на такива жени. Арестите се извършват по обвинения във визови измами или неплащане на данъци.  Жените, които искат да родят в Съединените щати, често не крият намеренията си и показват подписани договори с болници и лекари. Държавният департамент \"не смята, че посещаването на САЩ с единствената цел да бъде получено американско гражданство за дете, като бъде родено в САЩ - дейност, наричана обикновено \"туризъм с цел раждане\" - е оправдана дейност за търсене на развлечение или от възстановяващо здравето естество\", се казва в новите правила, които влизат в сила от 24 януари. Президентската администрация се опитва да ограничи всички видове имиграция, но Тръмп е особено загрижен за онези случаи, когато целта е да бъде родено дете в Съединените щати. Той се обяви срещу тази практика и обеща да я прекрати, но членове на администрацията и юристи казват, че това няма да е толкова лесно. Регулациите при издаването на визи за бременни жени са един от начините за справяне с проблема, но това повдига въпроси как консулските служители ще определят дали една жена е бременна и дали тя може да не бъде допусната на американска територия от гранични служители, заподозрели, че може да е бременна, само след като са я погледнали. Консулските служители нямат право по време на визови интервюта да питат дадена жена дали е бременна или възнамерява да забременее. Туризмът с цел раждане е доходоносен както в САЩ, така и в други държави. Компании публикуват реклами за този бизнес и взимат до 80 000 долара, за да улеснят пристигането, като предлагат хотел и медицински грижи. Много жени пътуват от Русия и Китай, за да родят в САЩ. По данни на Центъра за имиграционни изследвания, който се обявява за затягане на имиграционното законодателство, около 36 000 чужденки са родили в САЩ през 2012 г. и след това са си заминали.", "date": "2020.01.24", "title": "САЩ спират визите за бременните "}
{"url": "https://www.monitor.bg:443/bg/a/view/taneva-dve-sa-naj-golemite-ognishta-na-chuma-po-svinete-186730", "text": "Към днешна дата имаме регистрирани пет огнища на африканска чума по свинете, като две са проблемните, тъй като те са в големи индустриални ферми и щетите са значителни. Това заяви за БНТ земеделският министър Десислава Танева. По нейни данни засегнатите свине са над 60 000, като едното огнище вече е унищожено, а в момента приключва унищожаването и на второто. Танева отбеляза, че има тенденция на увеличаване интензитета на заболяването в Европа и в света. Този проблем съществувал в 51 държави. Тя посочи, че над 25% от поголовието в света на домашната свиня е унищожено заради заболяването. Според Танева решението е да се открият лекарство и ваксина, тъй като в момента единственото възможно нещо, което може да се направи, е превенция и биосигурност.", "date": "2020.01.24", "title": "Танева: Две са най-големите огнища на чума по свинете"}
