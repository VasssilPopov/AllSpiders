{"url": "https://www.monitor.bg/bg/a/view/beleznici-i-globa-pri-otkazana-prizovka-za-korupcija-152475", "text": "Глоба и риск от принудително довеждане с белезници грози всяко лице, което е надлежно призовано от антикорупционната комисия, но не се яви без неуважителни причини. Това предвиждат нови промени в Закона за противодействие на корупцията, които са внесени в понеделник от шефа на правната комисия Данаил Кирилов от ГЕРБ и от депутата от ДПС Хамид Хамид. Глобата е от 100 до 2000 лева, а при повторно неявяване скача от 500 до 5000 лева. Предвижда се възможност и за принудително довеждане, ако явяването на проверяваното лице е задължително и според разследващите е необходимо. Това ще става през деня, освен ако не търпи отлагане. Естествено, тъй като комисията „Антикорупция“ няма надлежното звено. В мотивите на закона е записано, че основна причина за поправките са пречките след една година от създаването на мегаоргана. Така въвеждането на глобата и полицейските конвои са мярка срещу умишленото неявяване и възпрепятстване на проверката от страна на висшия чиновник или политик. Всички държавни институции и служби за охрана при получаване на информация за корупция на лице на висша публична длъжност ще са длъжни незабавно да съобщават на комисията. Ако не го направят, съответните служители също ще бъдат глобявани. От комисията „Антикорупция“ ще имат право да искат от съда разкриване на банкова, търговска или застрахователна тайна, както и данни от кредитните регистри и регистъра за банковите сметки. Наред с това агентите на комисията ще имат право на защитни средства за лична безопасност и прикриване на самоличността им. Това на практика означава, че те ще получат право да особено по време на акции. Ще имат право за обезпечаване на дадено помещение или местности до започване на дейности по разследването от органите на досъдебното производство, а целта е запазване на доказателствените средства. Шефът на комисията пък получава лична охрана и специализиран транспорт от НСО по подобие на всички висши длъжности, каквито са премиер, президент, шеф на НС и главният прокурор. Ръководителите на Националното следствие пък се задължават да подават имотни декларации пред КПКОНПИ. Наред с това се разширява кръгът на лицата, които също подлежат на проверка. Така към тях се добавят чиновниците на омбудсмана и администрацията на Конституционния съд. Вдига се прагът за несъответствие и вместо 5000 лева става 10 000 лева. Отпада обаче изискването общинските съветници да подават декларации за имущество и конфликт на интереси, както беше заложено. В мотивите е записано, че те са над 5400 и техният брой е динамичен. С добавянето на тази категория лица системата за деклариране ще бъде блокирана, а наред с това ще са нужни множество човешки ресурси и средства. Именно затова се предлага те да отпаднат от разпоредбите на закона. които висшите длъжности ще декларират, извън тези за заеманата длъжност. Изрично се записва, че в имотните си декларации трябва да впишат само предсрочно погасени кредити и задължения над 5000 лева. При несъответствие до 5000 лева съответният чиновник ще бъде уведомяван и ще може да прави корекция в декларацията си. При разлика от 10 000 лева комисията дава информацията на НАП, а при несъответствия от над 20 000 лева започва проверка на имуществото. От 3 на 6 месеца се увеличава срокът за внасяне на иск за незаконно имане след приключване на проверката. Иначе само преди седмица НС прие на първо четене други промени в антикорупционния закон, продиктувани от тълкувателното решение на ВКС, коeто постави под риск над 300 висящи производства и проверки за незаконно имане. В крайна сметка депутатите решиха изрично да напишат, че спирането на наказателното производство не е причина за край на процеса на гражданска конфискация. Промените трябва да минат на второ четене през правната комисия и през пленарната зала тази седмица. Хамид Хамид от ДПС е внесъл поправки между първо и второ четене, а с тях се увеличават и някои срокове. Така проверката може да продължи 1 година и 6 месеца. Когато е нужна информация от друга държава, срокът на проверката може да бъде увеличен до 18 месеца.", "date": "2018.12.17", "title": "Белезници и глоба при отказана призовка за корупция"}
{"url": "https://www.monitor.bg/bg/a/view/blysnatijat-policaj-e-bez-opasnost-za-jivota-152485", "text": "Полицаят, който беше блъснат от автомобил на бул. „Ал. Малинов“, е без опасност за живота. Това каза директорът на СДВР ст. комисар Ивайло Иванов. „В събота вечерта беше извършено прегазване на един от служителите на СДВР. Той в момента е в болница в тежко състояние, но няма опасност за живота му. Предстоят му операции, създали сме акция за кръводаряване. Разговарях вчера с него, той се държи добре, мъжко момче е и всички се надяваме, че ще се оправи. Още през нощта беше установен извършителят на това деяние. Към момента той е задържан в село, близо до София“, каза още ст. комисар Иванов и посочи, че е задържано и лицето, което му е помагало да се укрие. „В момента текста процесуално-следствените действия. Има открити количества наркотици и боеприпаси. Извършителят е криминално проявен по линия наркотици и има условна присъда за това, която е изтекла през 2016 г. Имаме данни, че той постоянно не се е подчинявал на полицейски патрули и именно това е бил и поводът за проверката“, заяви той, цитиран от „Фокус“.", "date": "2018.12.17", "title": "Блъснатият полицай е без опасност за живота"}
{"url": "https://www.monitor.bg/bg/a/view/bylgarija-s-77-mln-globa-ot-es-zaradi-gazovija-baron-152482", "text": "Яка глоба от цели 77 млн. евро ще трябва да плати България заради Газовия барон Сашо Дончев. Това стана ясно в понеделник, след като ЕК обяви решението си да ни санкционира след приключване на делото „БЕХ - Газ“, проточило се няколко години. За неуспешния край на сагата за страната ни пръст има и скандалният ексенергиен министър Трайчо Трайков, който е подсъдим заради аферата „EVN” заедно с бившия финансист №1 на държавата Симеон Дянков и разградския олигарх Иво Прокопиев. Според запознати навремето именно приближеният до кръга „Капитал“ и задкулисието Трайков не е позволил на БЕХ да реагира на жалбата, подадена от собственика на „Овергаз“ до Брюксел заради техническите ограничения за вноса на газ. По същото време Дончев все още беше и посредник в част от доставките на синьо гориво от Русия. Вероятно апетитите на цялата шайка са били да се приватизира газопреносната мрежа на страната, каквито опити бяха правени още по времето на Виденовата зима, а и след това. Всъщност големите пари потекоха в джоба на Газовия барон именно след управлението на Жан Виденов - с идването на Иван Костов на власт. Тъкмо Командира помогна на Дончев, който в ламтежа си за още милиони искаше дори да надупчи Добруджа, да се окопае в позицията на газов монополист. Драгалевския гуру разчисти пътя на поредния създаден с личната му благословия олигарх за масирано газифициране на битовите потребители и му позволи да се укрепи на входа и на изхода на тръбата, за да точи двойни печалби от руското синьо гориво, преди кранчето да му врътне кабинета „Борисов“. В понеделник енергийният министър Теменужка Петкова подчерта, че транзитната газопреносна система на страната е важна част от националната ни сигурност. „Това е „червената линия“, която ние не можем да прекрачим“, категорична беше тя. Относно глобата тя заяви, че България ще очаква официалното уведомление от ЕК. „След това имаме 3 месеца срок, в който трябва да платим сумата“, поясни тя. По думите й, преди да се пристъпи към плащането, екипът на министерството ще се посъветва с водещи юридически експерти как да се се защитят в максимална степен интересите на страната. Петкова припомни, че глобата е наложена на БЕХ, „Булгаргаз“ и „Булгартрансгаз“ заради твърдения за злоупотреба с монополно положение. Периодът на нарушението според Брюксел е от юни 2010 година до януари 2015 година. Шефът на БЕХ Петьо Иванов бе категоричен, че глобата няма да доведе до последствия за потребителите на газ. Естествено, не същото важи за данъкоплатците. По думите му в годините назад, докато се водеше делото, „Булгаргаз“ в определени периоди от време е продавал синьото гориво и под себестойност и така не е ощетил клиентите. Според него при евентуална приватизация подобно нещо едва ли е можело да се очаква от частния собственик. Иванов припомни, че БЕХ успешно е емитирал дълг, който неколкократно надвишава сумата по глобата и нямало да има проблеми с плащането й. Граждани излязоха в понеделник на протест срещу поскъпването на водата пред сградата на КЕВР и настояха за оставката на шефа на регулатора - кадъра на Иван Костов и негов съименник Иван Иванов. Под прозорците на участниците в обществено обсъждане за новата цена на водата недоволстващите скандираха \"Долу Иван Иванов\" и \"Мафия\". Те обвиниха бившия депутат от ДСБ в обслужване на определени бизнес интереси. Очаква се поскъпването на водата да е най-голямо в София и Бургас, където най-вероятно ще надхвърли 20 ст. за кубик.", "date": "2018.12.17", "title": "България с €77 млн. глоба от ЕС заради Газовия барон"}
{"url": "https://www.monitor.bg/bg/a/view/zam-dyrjavnijat-sekretar-na-sa-sht-f16-v-sa-naj-podhodjashti-za-bylgarija-152483", "text": "Предложените от американския гигант „Локхийд Мартин“ Ф-16 V разполагат с най-напредналата оръжейна система и тя е най-подходяща за изпълнението на ангажиментите на България в рамките на НАТО. „Това е оръжейна система, доказана в битки, това е способна машина. Използва напреднали технологии, които не са сравними с „Грипен“. Това заяви в интервю за предаването „120 минути“ по bTV в неделя вечерта зам. държавният секретар на САЩ Джон Съливан в коментар за проекта за модернизация на българските ВВС със закупуване на нови изтребители По темата за енергийната диверсификация и независимост Съливан, който бе на двудневно посещение в България миналата седмица, подчерта, че тя е важна за всяка държава като въпрос на националната сигурност, като основното послание на САЩ е, че страната ни трябва да се опита да разнообрази източниците си на енергия.“Както и за „Северен поток”2, американското правителство не подкрепя „Турски поток”. Това, което подкрепяме, е енергийна диверсификация. С представители на правителството говорихме за проектите за интерконектори Гърция – България и Сърбия – България, които биха диверсифицирали източниците на газ“, обясни той. В отговор на въпрос за спекулациите, че Щатите щели скоро да обявят решение за налагане на санкции по Глобалния закон „Магнитски“ срещу българи, той посочи: „Доколкото знам, няма очаквано предстоящо обявяване на санкции по отношение на конкретен български представител на властта“. Той все пак подчерта, че дори и да е знаел за такива, нямало да коментира.", "date": "2018.12.17", "title": "Зам. държавният секретар на САЩ: F16-V са най-подходящи за България "}
{"url": "https://www.monitor.bg:443/bg/a/view/izsipaha-930-hil-kv-metra-aslfat-v-sofija-prez-2018-g-152481", "text": "929 хиляди квадратни метра асфалт са били изсипани по улиците на София през 2018 г. Това обобщи зам.-кметът на града Дончо Барбалов по време на годишния семинар на Столичната община за проектобюджета на кметството за 2019 г. По 1214 улици са направени частични ремонти. Павираното пространство в града през изминаващата година е 36 хил. кв. метра. Близо 30 хил. кв. метра са ремонтираните тротоари в града. 82 са новите пешеходни пътеки, а 766 шахти са подновени. Всичко това е струвало на общината 39 млн. лв. Той припомни, че през 2018 г. са ремонтирани ключови пространства в града, а работата ще продължи и догодина. Сред най-големите булеварди, които бяха превърнати в строителни площадки, но вече са с нов облик, са “Васил Левски”, част от “България”, “Арсеналски”, “Христофор Колумб”, “Пенчо Славейков” и др. Следващата година сред тях са разширението на бул.”България” от НДК до “Гешов”, бул. „Филип Кутев“, последният участък от бул. „Монтевидео“ при новата метростанция, южното платно на бул. „Тодор Каблешков“ (от бул. „България“ до ул. „Костенски водопад“), пробива на бул. „Петър Дертлиев“, Източната тангента от бул. „Ботевградско шосе“ до Северната скоростна тангента, както и локална улична мрежа, която обслужва тангентата. С нов облик ще се сдобият булевардите „Първа българска армия“, „Президент Линкълн“, улиците „Народно хоро“, „Житница“, „Кукуш“, „Йосиф Щросмайер“, „Коперник“, „Атанас Узунов“. Ще започне и ремонтът на бул. „Скобелев“ и транспортния тунел на НДК. 4,5 млн. лв. пък ще бъдат вложени в осветлението на града. Трамвайните трасета по бул. “Цар Борис III” и ул. “Каменоделска” ще бъдат реконструирани със 17,6 млн. лв. Софиянци ще се возят и на 13 нови нископодови трамвая за 32,8 млн. лв. Рекордна сума е заделена и за образователна инфраструктура - 71,2 млн. лв. Ще започне основен ремонт и строителство на 15 училища. 9,5 млн. лв. отиват за изграждане на физкултурни салони и пристройки към 12 училища. През 2019 г. трябва да приключат и ремонтите на 26 училища и детски градини, финансирани с евросредства. С 17,9 млн. лв. ще се обновяват зелените пространства в града. Догодина столицата трябва да има и първия си аквапарк, който ще бъде изграден в парк “Възраждане”. Ще се обновят и минералните бани в Банкя и “Овча купел”. Кукленият театър също ще бъде ремонтиран. Бившата топлоцентрала при НДК пък трябва да се превърне в център за изкуства и култура. Нощният транспорт да продължи да работи и през следващата година. Това предложение ще внесе в СОС зам.-кметът по транспорт Дончо Барбалов. За първи път автобуси през нощта тръгнаха вечерта на 7 април. Тепърва ще се прави цялостен анализ от ефекта на нощните линии. „На този етап нощният транспорт ще бъде със същите параметри, като продължаваме да събираме информация. Трябва да се анализира доколко се ползва и как да повишим използването му“, каза Барбалов. Нощният транспорт е организиран в 4 автобусни линии с обща спирка при „Александър Невски“. Автобусите се движат от 0 до 4 часа. Цената на нощната карта за всички линии е 2 лева и се продава от кондуктори вътре в превозните средства. Колите на обществения транспорт имат отличителни знаци за нощен превоз, а спирките са брандирани, така че да е ясно, че колите минават оттам.", "date": "2018.12.17", "title": "Изсипаха 930 хил. кв. метра аслфат в София през 2018 г."}
{"url": "https://www.monitor.bg:443/bg/a/view/chakat-nova-ekspertiza-po-deloto-za-ubijstvoto-na-11-godishnata-nikol-152472", "text": "Нова експертиза ще реши съдбата на 15-годишния Иван, който е обвинен за жестокото убийство на 11-годишната Никол. На първа инстанция той бе признат за виновен и получи ефективно наказание от 8 години затвор. Защитата на тийнейджъра обаче обжалва пред Апелативният съд в Бургас и поиска Иван отново да бъде освидетелстван. Делото се гледа в понеделник, но премина отново при закрити врати. Магистратите назначиха допълнителна психиатрично-психологическа експертиза, която трябва да установи какво е състоянието на 15-годишният Иван и дали е съзнавал действията си, когато закла невръстното дете в асансьорната клетка. Жестокото убийство, което потресе страната стана във входа на жилищен блок в бургаския комплекс \"Меден Рудник през лятото на 2017 година. Адвокатът на момчето е представил пред апелативния съд нови доказателства, които ще бъдат взети предвид при експертизата. Вещите лица ще трябва да докажат дали непълнолетният Иван е вменяем и може ли да носи наказателна отговорност. Първата експертиза установи, че момчето е с лека умствена изостаналост, но е вменяем и е разбирал постъпките си и последствията. Заради менталния дефицит, Иван е бил на обучение при ресурсен учител. Родителите на тийнейджъра продължават да твърдят, че синът им не е убиец и е обвинен несправедливо. Според прокуратурата обаче, доказателствата срещу него са железни. По време на процеса стана ясно, че по дрехите на момчето са открити следи от кръвта на убитата Никол. Негова ДНК е открита и по телефона на момичето, който бе намерен в контейнер, а Иван сам показал къде е изхвърлил устройството. Жестоката екзекуция стана в ранния следобед на 20-ти август миналата година. Никол и Иван се запознали в социалната мрежа и си пишели в чата. Уговорили се да се видят и да се запознаят на живо. В злополучния ден те се срещнали в центъра на Бургас, а после хванали автобус до \"Меден Рудник\". Според признанията на Иван избрали един от по-отдалечените блокове и се качили на покрива, за да пушат наргиле. В асансьора, младежът опитал да целуне момичето, но то го отблъснало и му се подиграло. Отхвърленият младеж изпаднал в ярост, извадил от джоба си нож и прерязал гърлото на Никол. После се прибрал и слязъл да поиграе със съседските деца пред блока си. ", "date": "2018.12.17", "title": "Чакат нова експертиза по делото за убийството на 11-годишната Никол"}
{"url": "https://www.monitor.bg:443/bg/a/view/reshenieto-na-vks-ne-obedinjava-a-razdelja-pravnata-obshtnost-152471", "text": "На 7 декември беше обявено Тълкувателно решение №4/2016 г, станало популярно като решението, свързано с „гражданската конфискация“. Смисълът на въпроса, който трябваше да се реши, е дали с прекратяването на наказателното производство се прекратява и възможността за гражданска конфискация на незаконно придобито имущество в полза на държавата. Важно уточнение е, че тълкувателното решение е по стария и отменен Закон за отнемане в полза на държавата на незаконно придобито имущество и не засяга производствата на антикорупционната комисия по новия закон. Причината за тълкувателното дело е, че според едни юристи, когато наказателно дело е прекратено, не може да се води и дело пред съда за конфискация. Според други юристи обаче това, че наказателното дело е прекратено, не е пречка и процедурата по отнемане на незаконно имущество трябва да продължи, за да бъде защитен в пълнота обществения интерес. Защото логиката на гражданската конфискация не е тя да бъде наказание. Има много случаи, в които няма присъда, не защото няма престъпление, а защото то не може да бъде доказано с годни доказателства. В тези случаи, ако има установено огромно разминаване в доходите и имуществото например, държавата трябва да има механизъм за реакция. Това е смисълът на подобен процес. И тук не говорим за отнемане на имущество без съдебен процес, каквото внушение се прави. Когато коментираме отменения закон, трябва да отбележим, че именно той в чл. 2 казва: „Производството по този закон се провежда независимо от наказателното производство срещу проверяваното лице и/или свързаните с него лица.“ Странно е как достигаш до обратния извод, след като го имаш закрепено като принцип в закона. Но пък е факт, че мнозинството реши: „Прекратяването на наказателното производство за престъпление, посочено в разпоредбата на чл. 22, ал. 1 ЗОПДНПИ (отм.), извън случаите по чл. 22, ал. 2 ЗОПДНПИ (отм.), осъществява абсолютна процесуална пречка за съществуването и надлежното упражняване правото на иск за отнемане на незаконно придобито имущество в полза на държавата.“ И остават съмненията и съображенията в противоположна посока, изказани от 11 от магистратите в безпрецедентно особено мнение. Въпреки задължителния характер на решението отговорният прочит безспорно показва противоречия в основното мнение по решението. От друга страна, аргументите на особеното мнение са със сериозна тежест и сякаш много по-прецизна е тезата на съдиите, които не са съгласни с извода на решението. В тази връзка ми се струва, че решението не изпълни дългоочакваната си цел – да консолидира единно правно мнение, а напротив – отново разделя правната общност, въпреки че никой не отрича правната му стойност. Нещо повече - някои от съдиите, подкрепили извода в решението за прекратяване на производството, през годините са отсъждали в обратната посока, считали са, че прекратеното наказателно производство не е пречка за гражданската конфискация. Решението не само не даде отговор, но и косвено зададе твърде много въпроси: Как е възможно да се твърди, че в новия закон, който изрично предвижда гражданска конфискация, целта е една, а в стария, в който има въведен общ принцип, целта е друга? Че в единия закон може да има гражданска конфискация, независима от наказателното производство, а в другия не може? Не е ли притеснително отклоненото, демонстративно поведение на г-н Панов спрямо антикорупционната комисия и сега постановеното решение? Защо това и други решения и позиции на „правилните магистрати“ са съпътствани от кампания в някои кръгове медии и непременно са представяни като единствени и справедливи? Осъзнават ли върховните магистрати, че докато теоретизират по въпроса, всъщност на практика допуснаха амнистия и общественият интерес не беше защитен? Защо сега изведнъж се активира кампания към гражданската конфискация въобще (т.е. към Закона за борба с корупцията), а не само в стария закон, дали пък някои олигарси не се почувстваха застрашени? Тази атака част ли е от по-мащабен план за дискредитиране на съдебната реформа и борбата с корупцията след последния положителен доклад на ЕК? И много други. И тъй като решението е факт, а въпреки въпросите не може да бъде искан отвод на г-н Панов или на съдиите, които преди са считали едно, а сега са постановили друго, нито решението подлежи на съдебен контрол и отмяна, остана единствената възможност да се намеси законодателят. И той го направи чрез спешни промени. Законодателят реагира адекватно на решението на ВКС и се противопостави на сценарий за дискредитиране на антикорупционния модел. И ако някой се чуди дали законодателят има право да извършва тези промени – да, има право и е длъжен. Защото в крайна сметка народните представители са избрани от народа и са отговорни за приемане и прилагане на политиките за борба с корупцията. И след като на някого не му харесва сегашният модел за борба с корупцията, поощрен и от Европейската комисия, би било редно да се яви на избори и да предложи и да защити пред обществото промяната. **Марин Киров е юрист, експерт по законодателство и съдебна реформа. Работи като консултант при измененията на конституцията от 2015 г. в глава \"Съдебна власт\" и е участвал в Съвета по съдебна реформа при изработването на промените в Закона за съдебната власт от 2016 г.", "date": "2018.12.17", "title": "Решението на ВКС не обединява, а разделя правната общност*"}
{"url": "https://www.monitor.bg:443/bg/a/view/ivancheva-shtjala-da-vdiga-banicharnici-s-parite-ot-podkupa-152473", "text": "Подсъдимите за получаване на подкуп от 70 000 евро - отстранената кметица на \"Младост\" Десислава Иванчева, бившата й заместничка Биляна Петрова и посредникът в престъпната схема Петко Дюлгеров, също бивш кмет на столичния район, са обсъждали какво смятат да правят с парите, прибрани под масата. Това се разбира от стенограмата на разговора между тримата, записан със СРС-та, непосредствено след като изнудваният предприемач Александър Ваклин е предал предварително белязани банкноти в евро, съобщи  . От поредната порция изнесени на яве след разсекретяването на стенограмите от Спецсъда факти става ясно, че Иванчева и аверите й са обмисляли как да изперат парите, влагайки ги например в баничарници, кебапчийница, кафене или пък в павилион за цигари и алкохол. Триото дори обсъждало как да намери доверени лица, които да управляват бизнес проектите им, за да не попаднат в конфликт на интереси. Записите на разговорите, част от които не са проведени по телефона, а на живо в заведение, отново потвърждават, че Иванчева умишлено е забавила преписките на Ваклин, с цел облага, както и че след получаването на подкупа, тя изразява готовност незабавно \"да ги пусне\". Става ясно още, че Десислава Иванчева е имала желание да получи парите още в понеделник – първият работен ден след срещата със строителя в кабинета й, проведена в петък вечер. На няколко пъти бившата кметица по недвусмислен начин дала да се разбере, че ако не получи договорения подкуп преписките на Ваклин няма да се предвижат.", "date": "2018.12.17", "title": "Иванчева щяла да вдига баничарници с парите от подкупа"}
{"url": "https://www.monitor.bg:443/bg/a/view/30-tiradjii-globeni-s-po-300-lv-vzeha-im-knijkite-za-mesec-152476", "text": "30 водачи на тирове са отнесли яки глоби за навлизане на магистрала \"Хемус\", нарушавайки забраната за движение на тежкотоварни автомобили над 12 тона. Те са блокирали движението по магистралата в неделя за часове, съобщиха от Пътна полиция. Санкцията за шофьорите нарушители включва глоба от 300 лева, лишаване на водача от право да управлява за срок от 1 месец и спиране на камиона от движение за 3 месеца. Комични ситуации е имало при почистването на магистралите при снеговалежа в неделя. Шофьори на снегорини са се молили на водачите да не карат в аварийната лента, за да могат да почистят, коментира шефът на Управителния съвет на Агенция „Пътища“ инж. Светослав Глосов. „При чистенето на снега на републиканските пътища са спазени техническите изисквания. Два часа след спиране на валежа е срокът за почистване на автомагистралите, а за останалите класове пътища сроковете са по-дълги, оправда забавеното почистване шефът на АПИ. Той подчерта, че практиката и в Западна Европа, и в САЩ при силен снеговалеж, какъвто имаше в неделя, пътят да се затваря и да не се допуска никакво движение. Глосов съобщи още, че за закъснение при снегопочистването на участъка от АМ \"Струма\" на територията на област Кюстендил ще бъде санкционирана снегопочистващата фирма. В момента се прави анализ на извършената от нея работа. По повод публикуваните в социалните медии кадри за полагане на асфалт на пътя Тетевен - Гложене при сняг инж. Глосов каза, че извършените дейности са недопустими и са изпълнени без знанието на АПИ. Фирмата ще фрезова участъка и ще го асфалтира отново за нейна сметка когато метеорологичните условия позволяват. Движението на леки коли по автомагистралите и другите основни пътища днес е без ограничения. Заради снеговалежа беше ограничено движението единствено за тежкотоварни автомобили над 12 тона за прохода Троян - Кърнаре, Предала и пътя Девин - Михалково.", "date": "2018.12.17", "title": "30 тираджии глобени с по 300 лв., взеха им книжките за месец   "}
{"url": "https://www.monitor.bg:443/bg/a/view/leo-sjada-na-masata-na-berluskoni-152440", "text": "В поредния епизод от кулинарната си рубрика „Животът е прекрасен с Лео Бианки“ в „Преди обед“ тази сряда кулинарът ще отведе зрителите на bTV сред ароматите и вкусовете на Катания. Любимият италианец в България ще седне на масата на Силвио Берлускони и ще разбере колко вино пие култовия политик, а негов водач в тайните на конското месо ще е приятелят му Рикардо – собственик на тратория и четвърто поколение месар. Самият Лео ще разкрие, че един от редовните му клиенти – тенис звездата Григор Димитров, също е фен на конското и ще пренесе ноу-хауто от Сицилия в собствения си ресторант заради топ спортиста. Традицията да се консумира конско месо на острова датира от времената на масова бедност в Катания. Когато индустриализацията пенсионира конете като основно превозно средство, а местните осъзнали, че освен вкусни, животните са и в изобилие. За популярността на конското месо допринася и фактът, че то съдържа повече протеини от основните меса и това го превръща в здравословен източник на енергия. Рикардо ще разкаже пред екипа, че най-търсени в неговия ресторант са конските кюфтета, които се сервират с галета, пармиджано реджано, яйце, сол и олио. Комбинира се прекрасно с „ла страца“ – салата от чери домати и пресен червен лук от Калабрия и чаша червено вино от Етна. На ден той изразходва около 70 кг. месо, а мотото му е, че „доброто месо е суровото месо и варената риба“. За десерт домакинът ще предложи и любимата си торта „Федора“, която съдържа пандишпанови благове, овча рикота, изпечени бадеми, парчета шоколад и прясна сметана.", "date": "2018.12.17", "title": "Лео сяда на масата на Берлускони"}
{"url": "https://www.monitor.bg:443/bg/a/view/georgi-gospodinov-i-nikolaj-ovcharov-avtori-na-godinata-152477", "text": "Георги Господинов, проф. Николай Овчаров и Божана Апостолова са автори на годината в Столичната библиотека. Петата церемония \"Писател на годината & Читател на годината\" е днес от 12.00 ч. в Американския център на библиотеката. Георги Господинов е най-четен автор на художествена литература с \"Физика на тъгата\", \"Естествен роман\", \"Всичките наши тела\". Най-четен автор на научна и научно-популярна литература за 2018 г. е проф. Николай Овчаров с \"Един археолог пътешества по света\", \"Перперикон и околните твърдини през Средновековието\", \"Цар Калоян - пълководецът\" и \"Шифърът на Перперикон\". Детски автор на годината пък е Божана Апостолова с поредицата \"Малката Божана\".", "date": "2018.12.17", "title": "Георги Господинов и Николай Овчаров – автори на годината"}
{"url": "https://www.monitor.bg:443/bg/a/view/nad-450-000-uchenici-v-klubovete-tvojat-chas-152468", "text": "451 883-ма ученици от цялата страна са се включили в клубове за дейности по интереси или за преодоляване на образователните затруднения, организирани по проект „Твоят час“. Това стана ясно по време на заключителната конференция на проекта. „С проект „Твоят час“ ориентирахме тези дейности към интересите и способностите на децата“, каза образователният министър Красимир Вълчев. Той обясни, че е направена информационна система на проекта, която позволява регистрирането на желанията на децата. Вълчев посочи, че 32% от всички дейности са били ориентирани към математика, природни науки или т.нар. Stem специалности. Той припомни, че от следващата година дейностите по интереси ще бъдат финансирани с 25 млн. лв. от държавния бюджет. „По този начин финансирането ще стане устойчиво“, коментира министърът. Той обясни, че целта е поне 40% да бъдат насочени към природните науки, 10% от средствата пък ще бъдат предоставени на общините за осъществяване на съвместни дейности. Със средства по ОП „Наука и образование за интелигентен растеж“ ще бъдат финансирани дейностите за преодоляване на образователните затруднения. Те ще бъдат по проект „Подкрепа за успех“ на стойност 130 млн. лв. и 82,5 млн. лв. по проект „Активно приобщаване в системата на предучилищното образование“, който ще е насочен към детските градини.", "date": "2018.12.17", "title": "Над 450 000 ученици в клубовете „Твоят час“"}
{"url": "https://www.monitor.bg:443/bg/a/view/9-sydii-ot-vks-se-zavyrteli-za-otnemaneto-na-nezakonno-imushtestvo-152478", "text": "9 от съдиите от Върховния касационен съд (ВКС), подкрепили тълкувателното решение на Лозан Панов срещу гражданската конфискация, са претърпели вътрешен катарзис малко преди излизането на тълкуването. Магистратите буквално са завъртели позицията си на 180 градуса по казуси, свързани с отнемането на незаконно придобито имущество, показа проверка на „Монитор\" в системата на ВКС.   В скандалното решение, което буквално обслужва интересите на няколко подсъдими олигарси като Цветан Василев и Иво Прокопиев, е записано, че гражданската конфискация върви в комплект с наказателно дело срещу лицето. Освен че дава амнистия на незаконните пари на бандити, отървали присъди заради липса на доказателства, това решение блокира и работата на КПКОНПИ. От системата на ВКС обаче лъсва, че тълкувателното решение е било предшествано от редица дела, в които От нея става ясно, че съдиите Симеон Чаначев, Александър Цонев, Емил Томов, Драгомир Драгнев, Геновева Николаева, Стоил Сотиров, Василка Илиева, Зоя Атанасова и Светла Димитрова през последните 2 години са потвърждавали конфискация без да са изисквали наказателна присъда срещу лицето. Последната съдийка пък е шефката на Гражданската колегия на ВКС, която Панов уреди на този пост, след като се саморазправи с предшественика й Красимир Влахов. Дали промяната в становището на магистратката е в следствие на благосклонността на шефа й към нея, няма как да се разбере. Но в мотивите й по дело за конфискация от 2016 година ясно личи, че тогава е била на коренно противоположно становище - „действащия ЗОПДНПИ не изисква като процесуална предпоставка за възникване правото на иск в полза на държавата влязла в сила осъдителна присъда по отношение на проверяваното лице“, категорична е тогава Димитрова. Според нея и колегите й Капка Юстиниянова и Любка Богданова наказателното дело е „ само повод за образуване на производство за отнемане на имущество по гражданската претенция на държавата срещу проверяванато лице“. Как е стигнала до обратното мнение сега Димитрова остава мистерия. Както е неясно и защо съдебния състав, който гледа най-често дела за конфискация на бандитско имане – Стоил Сотиров, Василка Илиева, Зоя Атанасова, през последните години. В тях отново е посочено, че ако едно имущество е с неясен произход, то подлежи на конфискация, независимо от хода на наказателното дело срещу собственика му. „Съдът е приел, че ако при това съпоставяне се установи значително несъответствие, което не може да бъде оправдано със законните източници за придобиване на имуществото, следва логичното заключение, че произходът за неговото придобиване е незаконен. При действието на ЗОПДНПИ престъпната дейност е само повод за образуване на проверката от КОНПИ, целта на която е установяване дали е налице значително несъответствие в имуществото на проверяваното лице.“, отбелязват тримата съдии в решение, постановено буквално 4 месеца преди тълкувателното решение на ВКС, в което тримата са се подписали под това, че при спряно наказателно производство, се прекратява и гражданското дело за отнемане на незаконно придобито имущество. Според мнението на юристи обаче въртеливото поведение на върховните магистрати, макар морално укоримо, не е незаконно. Точно  , с които опитите на съдиите да пренапишат нормативната рамка за гражданска конфискация са порязани.", "date": "2018.12.17", "title": "9 съдии от ВКС се завъртели за отнемането на незаконно имущество"}
{"url": "https://www.monitor.bg:443/bg/a/view/pinokio-skochi-da-brani-oligarsite-sys-zapori-152479", "text": "Христо Иванов - бившият правосъден министър и настоящ сламен лидер на партия, изритана от избирателите от парламентарната сцена, скочи с комсомолски план да брани олигарсите със запори, наложени от КПКОНПИ. В патетично обръщение оглавяваната от него формация „Да, България“, пряко свързана с кръга „Капитал“, атакува промените в антикорупционния закон. Те бяха приети от парламента на първо четене по спешност заради тълкувателното решение на ВКС, с което реално се обезсмисля гражданската конфискация. В обръщението се твърди, че измененията застрашавали частната собственост, защитава се решението, прокарано от съратника на Христо Иванов – шефа на ВКС Лозан Панов, и се заявява, че партията ще работи за сезиране на държавния глава Румен Радев с искане да наложи вето върху измененията. Заплашва се и КПКОНПИ с „демонтиране“ без да е ясно как точно ще бъде проведено то и защо партията иска да бъде разформирована антикорупционната структура. Става ясно също, че формацията планира да проведе поредната клеветническа акция срещу държавата, като сезира Европейската комисия с искане да започне проверка за нарушение на общностното право, както и Съвета на Европа и Венецианската комисия. Любопитен момент е, че всички тези институции настояваха за приемането на антикорупционния закон и въведената от него гражданска конфискация. Това обаче не се споменава в обръщението на хората на Христо Иванов, известен също в обществото с псевдонима Пинокио заради пословичната си склонност да говори неистини. Напълно в традициите на болтчетата от машината за манипулации, сформирана от олигарсите и техните издания, становището веднага бе препечатано, при това дословно, от онлайн изданието на Иво Прокопиев „Дневник“. Изданието никъде не спомена, че собственикът му и подсъдим е един от основните заинтересувани от блокирането на антикорупционния закон и демонтирането на КПКОНПИ. Причината е, че по искане на комисията той има потвърден от български съд запор за близо 200 млн. лева и внесен иск за конфискация на блокираното имане.", "date": "2018.12.17", "title": "Пинокио скочи да брани  олигарсите със запори "}
{"url": "https://www.monitor.bg:443/bg/a/view/30-000-si-kupiha-elektronna-vinetka-za-45-minuti-152464", "text": "46 електронни винетки са купени в първия час от пускане на специализирания сайт www.bgtoll.bg на Националното тол управление. От 14 часа днес в продажба са е-винетки през уеб сайта, мобилно приложение и на терминалите за самотаксуване в търговската мрежа.  Над 15 хиляди са били посещенията на www.bgtoll.bg в първия час от старта му, а близо 400 са конвертираните хартиени стикера към електронни винетки. Това каза експертът към Агенция „Пътна инфраструктура“ (АПИ) проф. Олег Асенов пред „Монитор“. Новият начин за таксуване се очаква да донесе 350 млн. лв. приходи от водачите на леки автомобили. За момента се предлагат електронни винетки за седмица, месец, 3 месеца, година, а от началото на 2019 г. ще има и уикенд винетка на стойност 10 лв. Начините за закупуване на е-винетка са три – чрез сайт (www.bgtoll.bg), мобилно приложение и чрез терминал. Всеки начин дава възможност на шофьорите да преминат към нови винетки като тяхната валидност започва от първия ден на 2019 г. „Дори да искаме да закупим винетка за 27 декември, то системата няма да ни го позволи“, уточни експертът на АПИ . Трети компонента, които трябва да са ни ясни при закупуване, са държава на регистрация на автомобила, регистрационен номер, както и период на валидност на е-винетката. Проверка на „Монитор“ показа, че към покупката през сайта има голям интерес, което води често до неуспешното му зареждане. По пожелание потребителят ще може да даде имейл адреса, по който да получи потвърждение за направената покупка, без да има нужда да го показва или принтира. Документите от терминалите пък също не трябва да бъдат показвани при проверка. Пълномощията за издаване на санкции ще принадлежат на Агенция „Митници“,МВР и тол полиция, която беше създадена с цел да извършва контрол над водачите. Новата структура ще разполага с 505 автомобила и 650 души. Продажбата на новите винетки тръгна с леко забавяне, трябваше да започне от днес сутринта, но вчера по обяд от пътната агенция изпратиха уточнение, че стартът на системата ще бъде от 14 часа на обяд с демонстрация за журналисти. Мобилното приложение първоначално беше достъпно само за Android, като беше обявено, че iOS потребителите ще могат да го ползват от утре. Пет минути по-късно онлайн се появи и версията за притежателите на Iphone телефони. Апликациите са аналогични на сайта и са с размер 21 MB. Необходимите данни за покупка са еднакви при всички варианти на продажба като трябва да се внимава да не се въведат грешни данни. „Системата няма да познае кой номер е сгрешен и вие няма как да го поправите“, предупреди членът на УС на АПИ инж. Веселин Давидов. При терминалите, които ще са общо 500, обаче потребителят ще може да редактира въведените данни преди да извърши транзакцията. Начините за плащане ще са два – чрез кредитни и дебитни карти, а в сайтовете – чрез банков трансфер. Проф. Асенов предупреди, че при третата опция ще са нужни 1-2 дена, за да влязат технически данни в системата. В унисон с международните практики нарушителите ще могат в 14-дневен срок да заплатят компесаторна такса, с която да не бъде издаван акт за нарушение. За превозните средства над 12 тона тя ще е 175 лева, за тези между 3.5-12 тона ще е 125-175 лева, а за леките автомобили - 70 лева. До момента 2/3 от приходите в БВП са от потребители на леки автомобили.", "date": "2018.12.17", "title": "400 си смениха хартиените винетки с електронни за час"}
{"url": "https://www.monitor.bg:443/bg/a/view/vsichki-obichat-tedi-moskov-152466", "text": "Признавам си без бой: не съм от безусловните членове във фенклуба на Теди Москов. Някои негови спектакли ми харесват страшно много, други – съвсем умерено. Но в „Аз обичам, ти обичаш, тя обича“ – новото заглавие, подписано от него в Малък градски театър „Зад канала“, смятам, че играта на режисьорската фантазия граничи с гениалността. Защо Теди е преименувал вдъхновението си от емблематачния филм на Еторе Скола от 1974 г. „Обичахме се толкова много“ можем да гадаем – дали е въпрос на авторски права, или защото малцина вече помнят оригинала... Или пък защото любовта във версията на Теди Москов е абсолютна доминанта за сметка на откровената политическа полемика в лентата. От италианската социална трагикомедия (за някои – мелодрама) Теди Москов и неговите актьори са преизиграли, пренарисували, извели на езика на театъра очарователно самостойно произведение, запазвайки рамките на историята и нейния смисъл. Композирали са съвсем нов по време на който и след това се усмихваш, бурно се смееш, просълзяваш се, плачеш. Сюжетът е за прости и същностни неща от живота, които иронията на съдбата понякога прави много сложни: трима приятели – идеалисти от антифашистката Съпротива, след войната последователно или в някои моменти паралелно имат любовна връзка с едно и също момиче. Те в известен смисъл прахосват живота й, тя пък вгорчава дружбата им. Във филма на Скола те са ни повече, ни по-малко Нино Манфреди, Виторио Гасман, Стефано Сата Флорес и Стефания Сандрели; в българския спектакъл, вярвайте, актьорите са също така блестящи – Малин Кръстев, Владимир Зомбори, Филип Аврамов и лекокрилата Каталин Старейшинска, която прелита над сцената като балерина. В „Аз, обичам, ти обичаш, тя обича...“ има елементи от кукления театър, дори кукла прасе, има ги преекспонираните жестове от нямото кино, клоунада, буфонада... С измислени от него етюди, несъществуващи във филма, Теди Москов и дори чрез актьорите ги „коментира“ – влюбчивата Белинда на Каталин Старейшинска, простоватия, но благороден Алесандро с пернишко „л“ (уъ) на Малин Кръстев, конформиста Джовани на Зомбори, екзалтирания влюбен в киното Филипо на Аврамов (в него и в някои специални тематични сцени Теди е вградил своето преклонение към седмото изкуство, особено към италианското). И още – наивната богаташка дъщеря Елизе (отново великолепна Ирини Жамбонас), корумпирания и алчен като свинска зурла неин баща (Иван Петрушинов), прагматичната съпруга на Филипо (Таня Пашанкова), младите Мак Маринов и Георги Кацарски, на които се пада да оцветят всички епизодични образи... Героите се обичат, разминават се и пак се обичат, докато времето примири страстите и остане похабената, но недоубита обич. Застаряващата Белинда като пясъчен часовник, от чийто ръкави времето изтича, е само една от виртуозните визуални метафори в спектакъла, в който ненатрапчиво се усещат и социални послания. Усеща се как героите – леви интелектуалци в политизираната и лява след войната и до края на 70-те Италия, постепенно губят илюзиите си и прегръщат компромиса в амбициозния си в началото „житейски проект“. Но това може да се каже за всички съвземащи се след някакви колизии общества, които тръгват напред с много идеализъм, а после заплащат заблудите с разочарования. Музиката е на Антони Дончев, който в представлението свири на пианола на живо, а сценографията и костюмите са на Петя Стойкова.", "date": "2018.12.17", "title": "Всички обичат Теди Москов"}
{"url": "https://www.monitor.bg:443/bg/a/view/zashtitnik-na-ajaks-e-naj-dobrijat-mlad-igrach-v-evropa-152461", "text": "Най-добрият млад играч в Европа за 2018 година е бранителят на “Аякс” Матейс де Лихт. 19-годишният холандец завърши на първо място в престижната класация Golden Boy, която се връчва от италианското издание \"Тутоспорт\". Призът се присъжда на най-добрия футболист до 21 години в Европа. Победителят се определя след гласуване на 30 журналисти от различни медии от целия континент. На второ място е десният бек на “Ливърпул” и Англия Трент Александър-Арнолд, а на трето място е Джъстин Клуйверт. Петицата се запълва от Патрик Кутроне и Винисиус Жуниор. Миналогодишният победител Килиан Мбапе, който през това лято имаше значим принос за световната титла на Франция, завърши на 13-о място.", "date": "2018.12.17", "title": "Защитник на „Аякс“ е най-добрият млад играч в Европа"}
{"url": "https://www.monitor.bg:443/bg/a/view/fish-za-6-30-specheli-24-560-leva-v-5-ot-35-152463", "text": "Играта \"5 от 35\" донесе най-голямата парична печалба в тираж №100 на БСТ - 24 560,40 лева. Тя е от единствената петица в I теглене за 23 886 лв., плюс 5 четворки по 133,80 и една тройка за 5,40 лв. Улучени са с фиш с 6 числа пълно комбиниране (ПК) в 1 област и обикновено попълване (по 5 числа) в други 3 области за 6,30 лв. Най-скъпа (над 25 000 лв.) пък е леката кола \"Форд ЕкоСпорт\" от \"Втори шанс\" за играта \"6 от 49\". Тя е за късметлия, пуснал в София четворен фиш за 4 лв. От \"Втори шанс\", но за \"5 от 35\" други двама играчи, заложили в Пловдив и в Дряново, ще вземат по 5000 лв. Единият е играл с 4 комбинации плюс 1 за \"Тото Джокер\" за 3 лв., а другият - с 4 за 2,80 лв. Джакпотът в \"6 от 49\" скочи с нови 184 004,91 лв. за неделния тираж №100 и достигна 5 504 150,81 лева. При очакван ръст с още към 180 000 той ще мине 5,684 млн. В \"6 от 42\" ще се съберат към 590 000, а в \"5/50 - 1/12 Зодиак\" си стоят непроменящите си 3 млн. лева. В \"Тото Джокер\" ще има към 30 000, в \"Рожден ден\" - 10 000. Така общо във всички джакпоти сумата ще мине 9,31 млн. лева.  Числа - (11, 13, 23, 32, 38, 42); 6 - няма, 5 - 23 по 1458,30 лв., 4 - по 43,40 лв., 3 - по 3,80 лв.; ДЖАКПОТ: 5 504 150,81 лв.  Числа - (1, 10, 11, 29, 31, 32); 6 - няма, 5 - 4 по 2767,30 лв., 4 - по 40,00 лв., 3 - по 4,10 лв.; ДЖАКПОТ: 573 197,99 лв.  I теглене - (5, 6, 16, 17, 20); 5 - 1 от 23 886,00 лв., 4 - по 133,80 лв., 3 - по 5,40 лв.; II теглене - (1, 4, 14, 18, 23); 5 - няма, 4 - по 170,30 лв., 3 - по 7,70 лв.  Числа - (8, 13, 36, 39, 46); Зодия 11 - Водолей; 5+1 - няма, 5 - няма, 4+1 - няма, 4 - 2 по 500,00 лв., 3+1 - 15 по 100,00 лв., 3 - 150 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (2, 4, 7); Цифри - (7, 3, 4); 3 - няма, 2 - 746 по 36,90 лв.; ДЖАКПОТ: 27 541,65 лв.  Година 67, месец 11, дата 08, ден 5; I група - няма, II - няма, III - 1 от 381,70 лв., IV - 3 по 79,50 лв., V - 9 по 26,50 лв., VI - 5 по 38,20 лв., VII - 16 по 14,90 лв., VIII - по 4,40 лв., IX - по 8,00 лв., X - по 4,80 лв., XI - по 1,60 лв., XII - по 2,10 лв., XIII - по 2,00 лв., XIV - по 1,40 лв., XV - по 1,10 лв.; ДЖАКПОТ: 8192,30 лв.             \"6 от 49\"               375122466        София  \"5 от 35\"              494134141        Пловдив                               \"5 от 35\"             069949909        Дряново", "date": "2018.12.17", "title": "Фиш за 6,30 спечели 24 560 лева в \"5 от 35\""}
{"url": "https://www.monitor.bg:443/bg/a/view/nov-organizator-vodi-grigorij-leps-152436", "text": "След близо едногодишна сага с пренасочването на концерта на руската звезда Григорий Лепс от промоутъра „Моко салюшън“, шоуто си има нов организатор. Музикантът ще дойде у нас с помощта на Degris Events, които обещават, че меломаните ще го слушат на живо в зала „Арена Армеец“ на 18 април 2019 г., а закупените билети за старата дата 03.11.2018 ще важат без презаверка. До момента Degris Events са водили без проблеми у нас други големи руски звезди като Филип Киркоров, Большой Московский Цирк, национален балет на Грузия \"Сухишвили\", балет \"Тодес\".  Концертът в София на 18 април е част от световното турне на артиста “Ты чего такой серьeзный?” (“Защо си толкова сериозен?”). Легендарният музикант, композитор, продуцент и филантроп от грузински произход, ще изпълни хитовете си “Натали”, “Я тебе не верю”, “Самый лучший день” „Я Счастливый“, „Зеркала“, „Лондон“, “Лабиринт”, “Водопадом”, “Ну и что”, “Плен” и песните от последния си албум. На сцената с ефектна мултимедия, с изключителния артист Григорий Лепс ще се качи бенд от трима китаристи, саксофон, синтезатор, ударни, тромпет и беквокали. В музикалното си творчество, легендарният руски изпълнител комбинира поп и рок, а уникалното му присъствие на сцената и характерният тембър му печелят световна слава. Музикалната критика сравнява характерния му стил с руския поет, певец, театрален и филмов актьор и писател – Владимир Висоцки, на когото Григорий Лепс посвещава албума “Второй”. Колаборациите му с най-популярните звезди на руската сцена - Тимати, Филип Киркоров, Максим Фадеев, Валерий Меладзе, Стас Пьеха, Ирина Аллегрова имат огромна популярност, а с изкусителната Ани Лорак, със съвместната им песен “Зеркала” имат над 100 млн. гледания в сайтовете за видео споделяне.", "date": "2018.12.17", "title": " Нов организатор води  Григорий Лепс "}
{"url": "https://www.monitor.bg:443/bg/a/view/levski-objavjava-nov-generalen-sponsor-152465", "text": "На специална пресконференция утре „Левски“ ще представи своя нов генерален спонсор в лицето на букмейкъра efbet. „Сините“ ще обявят официално обновените договорни отношения между двете страни и ще представят екипите за настоящия сезон с логото на своя партньор на гърдите. На пресконференцията, която ще се проведе за първи път във ВИП залата на сектор „А“ на „Герена“, ще присъстват изпълнителният директор Красимир Иванов, както и футболистите Николай Михайлов и Станислав Костов. Именно от Иванов се очаква да внесе яснота освен по въпросния договор и по на „сините“. „Синият“ директор ще коментира какви са разчетите на клуба за следващата година, за да осветли въпроса относно обслужването на задълженията от страна на 26-кратните шампиони. В последните дни излязоха обезпокоителни информации за заведени дела, които заплашват лиценза на клуба, но от „Тодорини кукли“ успокоиха, че сумите, за които се говори, не са големи и се обслужват. В дните до края на календарната години „сините“ ще трябва да решат и въпроса с назначаването на нов изпълнителен директор в лицето на Павел Колев. Неговото преминаване се считаше за сигурно от 1 януари, но в последните дни между двете страни. Колев е имал среща с боса на клуба Спас Русев и е поставил своите условия, които засягат пряко работата му в „Левски“ и размера на неговите правомощия. Все пак двете страни са се разбрали да изгладят всичко в близките две седмици. Добрата новина за „сините“ е, че Славиша Стоянович остава треньор и вече се работи по зимната селекция, за която наставникът вече е дал своите изисквания. „Сините“ ще проведат своята подготовка в Кипър, като заминават за Острова на Афродита на 10 януари.", "date": "2018.12.17", "title": "„Левски“ обявява нов генерален спонсор"}
{"url": "https://www.monitor.bg:443/bg/a/view/tunizijka-predlaga-cipras-i-zaev-za-nobel-za-mir-152462", "text": "Преспанският договор е процес, който заслужава да бъде награден, казва носителката на Нобелова награда за мир през 2015 г. Уидед Бушамауи, която днес лично ще номинира гръцкия и македонския премиер за същото отличие.  Тунизийката официално ще предложи следващата статуетка за мир да бъде връчена на премиерите на Македония Зоран Заев и на Гърция Алексис Ципрас. Номинацията ще бъде издигната на 18 декември в Първия частен университет в Скопие, където през март тази година Бушамауи беше обявена за почетен професор (professor honoris causa). \"Смятам договора от Преспа, в който подписалите го и посредниците вложиха огромна енергия, за изключително значим процес, който заслужава да бъде номиниран за Нобелова награда за мир. И генералният секретар на ООН господин Гутериш тези дни отново посочи този договор като пример, който може да бъде модел за разрешаване на проблемите по света\", каза Бушамауи, цитирана от македонски медии.", "date": "2018.12.17", "title": "Тунизийка предлага Ципрас и Заев за Нобел за мир"}
{"url": "https://www.monitor.bg:443/bg/a/view/zabravenijat-bunt-na-hudojnika-atanas-pacev-152467", "text": "Изложбата \"Творби и размишления\" на художника Атанас Пацев (1926-1999) ще бъде открита в Софийската градска художествена галерия утре вечер от 18.00 ч. Подбраните творби и текстове представят Пацев като личност, разтърсвана от \"упойващи мечти\" и драматични съмнения, чувствени радости и свръхболезнени преживявания. Няма друг български художник, който да съчетава в такъв самоубийствен диапазон на чувствата щастието от безграничната вяра и ужаса от съзнаването на нейната утопичност, твърди кураторът Красимир Илиев. По думите му, една от композициите на художника в изложбата е съставена от девет квадрата, които могат да сменят местата си и да се завъртат. Комбинациите са 95 126 814 720. Въпреки усилията, насочени към композицията, най-значимите постижения на Атанас Пацев са в портрета. Той възприема човека срещу себе си не като някой, когото иска да опознае, а като инструмент за опознаване на собствената си душа, казва изкуствоведът. Творчеството на Атанас Пацев е белязано от няколко обстоятелства – участието му като 18-годишен в партизанското движение, следването му в Художествената академия между 1944 и 1949 г. , когато тя е арена на драстични промени, пътуването му във Франция и Италия през 1963 г., когато се сблъсква със съвършено различното усещане за свобода, организираните нападки срещу неговата изложба през 1968 г., които го пращат в лагера на непослушните интелектуалци с партиен билет – при Радой Ралин, Борис Делчев, Веселин Андреев и при художници като Любомир Далчев и Генко Генков. Неприемливият за онова време експресивен пластичен език, експериментите с перспективата, броденето из пълните с табута полета на еротичното, бунтарският текст \"За безтегловността\", публикуван в брошура към изложбата му от 1968 г., са част от забравената днес съпротива на Пацев срещу неписаните правила за поведение в едно общество със строга йерархична структура. Огромното напрежение между вярата в комунистическия идеал и исконно присъщото му бунтарство е заключено не само в неговите картини. От 1980 г. почти до смъртта си художникът изпълва 94 тетрадки с непубликувани досега, трудни за разчитане дневници.", "date": "2018.12.17", "title": "Забравеният бунт на художника Атанас Пацев"}
{"url": "https://www.monitor.bg:443/bg/a/view/kazijski-se-zavyrna-blestjashto-v-italija-152469", "text": "Волейболната звезда Матей Казийски направи блестящо завръщане в шампионата на Италия, след като приключи с гастролите си в Япония и Полша. Той дебютира за новия си тим от Суперлигата на Аренините - \"Калцедония\" (Верона) при домакинската победа с 3:1 (-23, 26, 22, 17) над \"Топ Волей\" (Латина) в мач от предпоследния 12-и кръг на есенния полусезон през 3300 зрители в зала \"ЕйДжиЕсЕм Форум\" във Верона. Посрещачът, който напусна българския национален отбор през 2012 година заради противоречия с ръководството на федерацията ни, стана топреализатор за успеха на тима, воден от бившия му съотборник в \"Трентино\" Никола Гарбич\" с 21 точки (2 аса, 54% ефективност в атака и 50% позитивно посрещане). Той заслужено беше обявен за най-полезен играч (MVP). Френският национал - диагоналът Стефан Бойе добави още 19 точки (1 блок), а аржентинецът Себастиан Соле завърши с 11 т. (5 блока, 1 ас). За отбора на \"Латина\" словенецът Тончек Щерн се отличи с 23 т. (2 аса), а Суон Нгапет, братът на Ървин Нгапет, направи 16 (3 блока). С това \"Калцедония\" остана на 7-ото място във временното класиране с18 точки от 7 победи и 5 загуби. В последния кръг на 23 декември Казийски и съотборниците му гостуват на гранда \"Азимут\" в Модена. Капитанът на националите ни Виктор Йосифов пък се разписа с 11 точки (2 блок) за своя \"Веро Волей\" (Монца) при успеха срещу новака в елита \"Ема Вилис\" (Сиена) с 3:1 (24, 24,-19, 18) в същия кръг. Най-резултатен за тима на Монца беше Амир Гафур с 20 т. (4 блока), а още 17 добави Олех Плотницкий (4 аса). За \"Ема Вилас\" Юрий Гладир завърши с 16 т. (3 аса, 3 блока), по 14 записаха Юки Ишикава (3 аса) и Фернандо Ернандес (3 блока) \"Веро Волей\" е 6-и с 19 т. от 7 победи и 5 загуби, а на 23-и среща \"Трентино\". Йосифов продължава да е начело в класацията при блокировачите с общо 33 точкови блокади или 0,77 т. на гейм. Бившият старши треньор на \"Трентино\" и \"Азимут\", както и на нашите национали Радостин Стойчев, пък призна, че се надява отново да започне работа в Италия. Той стана спортен директор на полския \"Сточня\" (Шчечин) през лятото, но клубът фалира. \"Надявам се скоро да се завърна в Италия, каза той. - Това е най-силното волейболно първенство в света. Да работя в Суперлигата е много стимулиращо, но обмислям и други възможности. Не съм решил дали да започна работа още през този сезон, или да изчакам следващия.\" С \"Трентино\" Стойчев постигна най-големите си успехи като треньор, като печели 4 пъти титлата на Италия, 3 пъти националната купа, 3 пъти Шампионската лига и 4 пъти световното клубно първенство.", "date": "2018.12.17", "title": "Казийски се завърна блестящо в Италия"}
{"url": "https://www.monitor.bg:443/bg/a/view/sydjat-brad-pit-za-nekachestveno-darenie-152453", "text": "Жителите на Луизиана, пострадали от урагана Катрин през 2005 година, обвиниха фондацията на Брад Пит, че им е построила нови, но некачествени къщи след опустошителното бедствие. Според ищците те са станали жертва на измама, защото построените сгради не отговарят на щатските стандарти и не ставали за обитаване. Фондацията от своя страна опроверга твърденията на хората, които подадоха жалба, и прехвърли отговорността върху архитекта, планирал постройките. Въпреки това местните за категорични, че актьорът трябва да бъде съден тъй като е основател и член на борда на директорите на фондацията, което го правело пряко отговорен. Засега обаче магистратите не са взели решение дали да започнат дело срещу бившия съпруг на Анджелина Джоли. \"Катрин\" удари крайбрежието на Луизиана през 2005 г. Природната стихия уби около 1800 души. Най-големи щети понесе град Ню Орлиънс, като 80% от него се оказа под вода. Именно там Пит реновира цял квартал със 150 нови екологични къщи за пострадалите. Проектът на актьора се казваше „Да го направим както трябва“ и беше на стойност 5 милиона долара.", "date": "2018.12.17", "title": "Съдят Брад Пит за некачествено дарение"}
{"url": "https://www.monitor.bg:443/bg/a/view/turist-pripadna-pred-kartina-na-boticheli-152451", "text": "Италианец на средна възраст припадна завчера пред картината на Ботичели „Венера“ във флорентинската галерия „Уфици“ и бе откаран спешно в най-близката болница. Диагнозата, която му поставят докторите там е инфаркт, получен в следствие на голямо вълнение. За щастие туристът от Южна Италия е жив и здрав, заслуга за което несъмнено имат и притеклите му се на помощ четирима кардиолози от Рим, оказали се по същото време в прочутата галерия. Според директора на „Уфици“ Айке Шмит това обаче не е първият случай, когато посетител губи свяст пред някой от изложените там шедьоври. Преди две години младеж - чужденец получил епилептичен припадък пак пред „Венера“ на Ботичели, неотдавна пък посетител паднал замаян пред творбата на Караваджо „Медуза“. Според директора Шмит изпадането в болестно състояние пред извечната красота на творбите на майсторите от Ренесанса не е от вчера и дори си има име – „Синдром на Стендал“. Болежката е кръстена на великия френски писател Мари – Анри Бейл с псевдоним Стендал, който на 22 януари 1817 г. посещава базиликата „Санта Кроче“ и припада от вълнение пред красотата на стенописите и скулптурите в нея. „Синдромът на Стендал“ е описан през 1979 г. от флорентинската психоложка Грациела Магерини, която изследвала 106 случая на световъртежи, припадъци, пристъпи на паника, страх, но и на еуфория, получени след зрително съприкосновение с извечни художествни творби, намиращи се в галериите и църквите на люлката на Ренесанса.", "date": "2018.12.17", "title": "Турист припадна пред картина на Ботичели"}
{"url": "https://www.monitor.bg:443/bg/a/view/gotovi-sa-oshte-24-km-ot-avtomagistrala-struma-152455", "text": "В изпълнение на програмата на правителството и на приоритетите, които сме си поставили, АМ „Струма“ „порасна“ с 24 км, заяви министърът на регионалното развитие и благоустройството Петя Аврамова при откриването на новоизградения участък. На церемонията присъстваха народни представители, министърът на транспорта, информационните технологии и съобщенията Росен Желязков и кметове. Министър Аврамова връчи разрешението за ползване на участъка на председателя на Управителния съвет на Агенция „Пътна инфраструктура“ инж. Светослав Глосов. Тя отбеляза, че така се дава шанс на всички български граждани, гостите на страната и транзитно преминаващите да пътуват безопасно по него. Регионалният министър информира, че в отсечката на АМ „Струма“ от Кресна до Сандански са изградени със санитарни помещения и ТИР паркинги. В бъдеще на тях ще могат да бъдат изградени заведения за хранене и бензиностанции. Аврамова благодари на строителите за положените усилия, които дадоха възможност за ползването на участъка пет месеца предсрочно, на Агенция „Пътна инфраструктура“ за доброто администриране на процеса и на Министерството на транспорта, информационните технологии и съобщенията за работата в партньорство при доизграждането на АМ „Струма“. За нас е важно и Северна България да има магистрала, така че средствата, които бяха отпуснати преди няколко дни в размер на 1,35 млрд. лева за изграждане на участък от АМ „Хемус“ са важни. Ще продължаваме да работим за вертикалните отсечки, за скоростния път „Видин - Ботевград“, защото видяхме, че АМ „Тракия“ даде тласък на развитието на Южна България, заяви още Аврамова. Тя съобщи, че изпълнението на отсечката от магистрала „Струма“ между Благоевград и Крупник е на 40%. В ход са тръжните процедури за участъка през Кресненското дефиле. Има избрани изпълнители за участъците преди и след тунел „Железница“. Очаква се в скоро време да може да се сключи договор и за самото съоръжение. Работи се усилено, с темпове, които трябва да са по-големи, защото ползваме средства от Оперативна програма „Транспорт и транспортна инфраструктура“. С Министерството на транспорта, информационните технологии и съобщенията работим като добър екип, отчете Аврамова.  Председателят на УС на АПИ инж. Глосов пък изрази очакване комисията, която ще оценява офертите на участниците в процедурата за избор на изпълнител на участъка през Кресненското дефиле да си свърши работата добре и бързо, така че да няма обжалвания. Има 6 месеца срок за проектиране. След това ще започне строителството. Надяваме се това да стане следващата година, така че до края на 2023 г. да бъде завършена цялата магистрала, каза още той. Транспортният министър Росен Желязков каза, че е налице пълно доверие, като е необходимо мобилизиране на усилията, така че Участъкът Кресна - Сандански е част от проекта: АМ „Струма“ - лот 3.1, лот 3.3 и тунел „Железница“. Той се съфинансира от Кохезионния фонд на Европейския съюз и националния бюджет чрез ОП „Транспорт и транспортна инфраструктура“ 2014-2020. С изграждането и на тази отсечка от Кресна до българо-гръцката граница при Кулата ще се пътува по магистрален път, с което се повишава безопасността, удобството при пътуване и се намалява времето за път. В изграждането на участъка са положени над 300 хил. т асфалт и са монтирани 95 км мантинели от най-висок клас. В отсечката има 3 пътни възела - „Кресна“, „Струмяни“ и „Сандански“, 25 големи съоръжения - мостове, виадукт, надлез над ж. п. линията София – Кулата, селскостопански подлези и надлези. Изградени са и 4 площадки за отдих с цялостната инфраструктура, включваща паркинги, водоснабдяване, канализация, пречиствателна станция за битови отпадни води и каломаслоуловители за дъждовната канализация. За първи път на площадките има всичко необходимо както за отдих, така и за извършването на търговска дейност от жителите на региона. При пътен възел „Кресна“ ще се осъществява връзката на новото трасе на АМ „Струма“ с първокласния път I-1/Е-79 София - Кулата. Пътен възел „Струмяни“ е пресечната точка на магистралата с третокласния път III-1081 Струмяни – Берово и осигурява достъпа на жителите от Струмяни, Микрево и още 19 малки населени места в община Струмяни до автомагистралата. Пътен възел „Сандански“ е в индустриалната зона на града и ще е основната транспортна артерия към него, както и към всички 54 населени места от общината. За първи път в проект за строителство на автомагистрален участък е изградена „Интелигентна транспортна система”, включваща Камери за видеонаблюдение са разположени на пътните възли „Сандански“ и „Струмяни“, както и в зоните за отдих. Диспечери от контролния център ще следят случващото се на пътя и при необходимост ще пренасочват трафика чрез пътни знаци с възможност за дистанционно изменение. Монтирани са информационни табла. На четири места са инсталирани преброителни пунктове на трафика, а на две са разположени пътни станции за измерване на теглото на превозното средство в движение. В участъка има и две метеорологични станции, които ще отчитат температурата и влажността на въздуха, типа и количеството на валежите, видимостта на пътя, скорост и посока на вятъра, дебелина на водния слой върху асфалта, точка на замръзване на пътната настилка в зависимост от третирането с луга и други химикали, температурата на повърхността на пътя и 5 см под асфалта. Данните ще дават възможност да се прогнозира кога може да настъпи заскрежаване, заснежаване или заледяване и снегопочистващите фирми ще се информират за необходимостта от обработване на пътната настилка. За опазване на биоразнообразието Изградена е и плътна ограда с обща дължина 17 км, която насочва влечугите към предвидените специално за тях проходи под трасето. Изпълнител на лот 3.3 е Консорциум „Струма Лот 3.3“. Стойността на договора е 280 947 614,4 лв. с ДДС. Строителният надзор е на „Пътинвестинженеринг“ ЕООД. Техният договор е за 3 597 793,54 лв. с ДДС. Дължината на АМ „Струма“ от Даскалово до границата с Гърция е 150 км. Магистралата е част от коридор „Ориент/Източно Средиземноморие“, свързващ Видин с Кулата, и по нея преминава трафикът за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия. Със средства от ОП „Транспорт“ 2017-2013 са изградени общо 69 км от АМ „Струма“ в отсечките Долна Диканя - Дупница /16,78 км/, Дупница - Благоевград /37,48 км/ и Сандански - Кулата /14,7 км/. С финансиране от ОП „Транспорт и транспортна инфраструктура“ 2014-2020 продължава строителството и на останалата част от трасето. Премиерът Бойко Борисов се похвали с откриването на новия участък от магистрала „Струма“ във фейсбук, като пусна в профила си снимки от съоръжението и отбелязва, че за движение са били пуснати още 23,6 км. Участъкът между Кресна и Сандански е изграден с финансиране от Кохезионния фонд на ЕС и националния бюджет. В участъка има 3 пътни възела, 25 големи съоръжения, както и 4 площадки за отдих, написа Борисов.", "date": "2018.12.17", "title": "АМ \"Струма“ порасна с 24 км "}
{"url": "https://www.monitor.bg:443/bg/a/view/kazashki-hor-na-207-godini-s-turne-u-nas-152433", "text": "Най-старият музикално-танцов ансамбъл на Русия - световноизвестният Кубански казашки хор ще направи първото си турне в България през 2019-та. От 18 до 22 юни легендарните казаци ще пеят в пет български града: 18 юни - зала 1 на НДК, 19 юни - Велико Търново, 20 юни - Варна, 21 юни - Бургас, 22 юни - Пловдив. Хорът е основан в град Екатеринодар - днешен Краснодар, преди 207 години. Той е истински исторически паметник. Ансамбълът пази, развива и пренася през вековете богатите певчески и танцови традиции на Кубанския край. В неговия репертоар се съхраняват над 4000 произведения от различни епохи. Изпълняват се най-популярните казашки руски и украински песни и танци. За концертите пред българската публика ще дойде пълният състав от певци, музиканти и танцьори и всички солисти, които наброяват общо над 100 души. Избрана е програма \"Най-доброто за 200 години\". Сред песните са любимите \"Любо братцы, любо\", \"Ты прости меня, родная\", \"Когда мы были на войне\", \"Распрегайте, хлопцы, кони\" и други емблематични казашки песни. Художествен ръководител и главен диригент на хора е народният артист на Русия, Украина, републиките Абхазия, Адигея и Карачево-Черкезия, проф. Виктор Захарченко. Повечето от текстовете са за себеотрицанието и жертвоготовността на казака в името на отечеството, за връзката на война с верния му кон, за любовта към родината. Но музиката на ансамбъла е събрала и запечатала и трагичните събития от времето на Гражданската война, когато казачеството е подложено на гонения, както и на репресиите от 30-те години на миналото столетие. Изпълненията на хора са грандиозни, емоционални и въодушевяващи. Хорът е основан на 14 октомври 1811 г. под името Черноморски военен певчески хор, благодарение на усилията на протойерей Кирил Россинский и регент Григорий Гречинский. И досега ансамбълът прави почетни участия в празнични тържествени литургии и това е особена чест за всеки християнски храм. След 50-годишно съществуване - през 1861 г. съставът е преименуван на Кубански военен певчески хор, като освен участия в църковни богослужения, започва да изпълнява и светски концерти. С идването на съветския режим започват проблемите на хора. През 1921 г. той е разпуснат, за да бъде съживен отново през 1936 г. от Григорий Концевич и Яков Тараненко. Година по-късно Концевич е арестуван и разстрелян от властите. Въпреки това хорът се разраства и през 1939 г. в състава му се включва и танцова група. През 1961 г. по инициатива на тогавашния партиен лидер - Никита Хрушчов, ансамбълът отново е разформиран. Повторното възраждане на Кубанския казашки хор става през 1968 г. под ръководството на Сергей Чернобай. През 1974 г. ръководител на ансамбъла става Виктор Захарченко и днес, 40 години по-късно, той продължава да изпълнява тази длъжност. Под негово ръководство на сцената се внасят повече автентични фолклорни елементи. Самият той взима дейно участие в изучаването на казашката култура и събирането на народни песни и стихове. В този период хорът получава и най-големите си признания и почетното звание „Академичен“. А по случай 200-годишния юбилей на името на Кубанския казашки хор е наименуван астероидът 243204 като Кубанхория. Пълното название на хора е Государственный академический орденов Дружбы народов и святого благоверного великого князя Димитрия Донского I степени Кубанский казачий хор. Българската публика ще има възможността да види изпълненията на великолепните казашки атамани и кубански красавици по покана на продуцентска агенция \"БГ Саунд Стейдж\". Билетите ще бъдат пуснати в билетните каси на залите и в интенрет.", "date": "2018.12.17", "title": "Казашки хор на 207 години с турне у нас"}
{"url": "https://www.monitor.bg:443/bg/a/view/10-mlrd-evro-shte-struvat-bonusite-za-jyltite-jiletki-vyv-francija-152457", "text": "Френският премиер Едуар Филип заяви, че действията, които правителството ще предприеме, за да успокои неводолството на „жълтите жилетки“, ще струват на бюджета на Франция €10 милиарда, съобщи френският в. „Лес еко“. Френският премиер Едуар Филип заяви, че действията, които правителството ще предприеме, за да успокои недоволството на „жълтите жилетки“, ще струват на бюджета на Франция €10 милиарда, съобщи френският в. „Лес еко“. Според Филип с въвеждането на тези мерки дефицитът в бюджета за 2019 г. ще достигне 3,2 процента при предвидени преди това 2,8 на сто. Филип призна, че правителството е допуснало грешки в кризата с протестите на \"жълтите жилетки\" и не се е вслушало достатъчно във французите. Премиерът представи детайлно мерките, обявени от президента Макрон преди седмица в отговор на протестите, предаде Франс прес. От началото на 2019 г. във Франция минималната заплата се вдига с €100. Извънредните работни часове няма да се облагат с данъци. Освен това се мисли и за годишен бонус, който също няма да се облага с данъци. Освен това на тези французи, които имат доходи от по-малко от €2000 месечно, ще им бъдат възстановявани данъците. В събота в протестите из цяла Франция се включиха повече от два пъти по-малко хора в сравнение с предишните седмици. \"Битките приключиха, сега идва ред на дебатите\", каза председателят на Националното събрание Ришар Феран. Феран прикани \"жълтите жилетки\" да формулират исканията си в \"платформа от предложения\" или да ги изразят на следващите избори - европейските през май 2019 г. Според неотдавнашно проучване на изборните нагласи 21 процента от избирателите възнамеряват да гласуват на тези избори за крайнодесния Национален сбор на Марин Льо Пен, а 20 процента - за \"Република, напред!\" на президента Еманюел Макрон, посочва АФП. След четири уикенда на протести популярността на президента Еманюел Макрон се срина - 23 на сто от анкетираните са доволни от управлението му, а 76 на сто са недоволни, сочи социологическа анкета, публикувана снощи във в. \"Журнал дю диманш\". Макрон отсега нататък ще трябва да се отнася по-внимателно със синдикатите и кметовете и да поддържа пряк контакт с французите, казва социологът Шан-Даниел Леви.", "date": "2018.12.17", "title": "10 млрд. евро ще струват на държавата бонусите за успокояването на \"жълтите жилетки\" във Франция "}
{"url": "https://www.monitor.bg:443/bg/a/view/dupnishkata-populjarna-kasa-vliza-v-syda-152456", "text": "61-годишният Георги Близнаков и жена му Ивона отиват на съд по три обвинения, повдигнати им от окръжната прокуратура в Пловдив, съобщиха оттам. Двамата станаха известни със своята кредитно-спестовна кооперация „Дупнишка популярна каса”, с която извършваха различни банкови дейности. Една от тях е привличането на влогове от общо 216 души, като общата сума – главница, е за 3 645 598 лева. Второто обвинение срещу Георги и жена му е за това, че в продължение на пет години –от 15 януари 2010 до 20 януари 2015г. в родната Дупница, са извършили 10 парични сделки. Схемата била следдната – Георги сключвал договор за заем между кооперацията и жена си. Така той предоставил финансовите средства, за които знаел, че са придобити от престъпна дейност, за строителството на жилищна сграда в Сапарева баня и на къща за гости – хотел в същия град. Парите са общо 1 458 828 лева, като са в особено големи размери и случаят е особено тежък, твърдят от прокуратурата. Третото обвинение срещу съпрузите е за укриване на данъци в размер на 135 702 лева. Предстои окръжният съд в Пловдив да насрочи дата на процеса.", "date": "2018.12.17", "title": "Дупнишката популярна каса влиза в съда"}
{"url": "https://www.monitor.bg:443/bg/a/view/despodov-napira-za-transfer-v-chujbina-152452", "text": "Звездата на ЦСКА Кирил Десподов открехна вратата, че може да премине в чуждестранен отбор още през зимната пауза. Крилото заяви след последния мач на тима си от есенния дял на шампионата - 2:1 над „Ботев“ (Пловдив), че според него му е време да напусне клуба и да заиграе извън България. „Представянето ми тази година бе 6-7 по десетобалната, мога доста повече, сподели Десподов. - Вече ми се върти в главата трансфер в чужбина. На 22 години съм, време ми е да излизам навън”, призна националът, който е сред фаворитите за Футболист на годината на България. След мача пък треньорът на ЦСКА Нестор Ел Маестро не пропусна да „захапе“ вечния съперник „Левски“, който вече е на 4 точки зад „червените“. „Беше важно да останем живи в борбата за титлата. Имаме и мач за Купата на България. Не искахме да сме като „Левски“, защото за тях всичко приключи. За тях пролетта ще е скучна. Шест точки от първия са много, но поне имаме надежда. Ако резултатът бе различен, щеше да бъде невъзможно. Сега поне е възможно“, сподели сръбският спец, който разпусна тима в почивка до 6 януари.", "date": "2018.12.17", "title": "Десподов напира за трансфер в чужбина"}
{"url": "https://www.monitor.bg:443/bg/a/view/api-obvini-firma-v-iznudvane-za-poddryjkata-na-prilojenieto-lima-152458", "text": "Шефът на пътната агенция Светослав Глосов обвини разработчика на мобилното приложение за актуална пътна обстановка ЛИМА в изнудване. По думите му има много забележки към изпълнителя на проекта и реакциите му относно внедряването на новите технологии. „Водят се разговори с разработчика, които се опитва да ни изнудва като иска безумно висока цена за поддържане на приложението“, е казал председателят на Управителният съвет на Агенция \"Пътна инфраструктура\" (АПИ) пред журналисти, цитиран от пресцентърът на пътната агенция. Той е подчертал, че ще се направи всичко, което е възможно за да се дава навременна и единна информация на шофьорите. Припомняме, че разработване и въвеждането на интелигентна система за управление на трафика е част от европейски проект на Агенция \"Пътна инфраструктура\" с бюджет от над 5.8 млн. лв. Средствата идват от оперативна програма \"Техническа помощ\". Мобилното приложение LIMA е част от дейностите по проекта. Поръчката е спечелена от \"Декарт\" в конкуренция с още шест компании с цена от 751 400 лв. без ДДС, става ясно от регистъра за обществените поръчки. В момента приложението не е достъпно за изтегляне от сайта на АПИ, показа проверка на „Монитор“. при снеговалежа в неделя. Шофьори на снегорини са се молили на водачите да не карат в аварийната лента, за да могат да почистят, е коментирал Глосов. „При чистенето на снега на републиканските пътища са спазени техническите изисквания. Два часа след спиране на валежа е срокът за почистване на автомагистралите, а за останалите класове пътища сроковете са по-дълги, е оправдал забавеното почистване шефът на АПИ. Той е подчертал, че практиката и в Западна Европа, и в САЩ е при силен снеговалеж какъвто имаше вчера, пътят да се затваря и да не се допуска никакво движение. Глосов посочи, че правилата за движение трябва да се спазват и даде пример с шофьори на ТИР-ве на автомагистрала \"Хемус\", които въпреки забраната за движение са навлезли в участъка и са блокирали трафика за часове. Глосов е съобщил, че за закъснение при снегопочистването на участъка от АМ \"Струма\" на територията на област Кюстендил ще бъде санкционирана снегопочистващата фирма. В момента се прави анализ на извършената от нея работа. По повод публикуваните в социалните медии кадри за полагане на асфалт на пътя Тетевен - Гложене при сняг инж. Глосов посочи, че извършените дейности са недопустими и са изпълнени без знанието на АПИ. Фирмата ще фрезова участъка и ще го асфалтира отново за нейна сметка, когато метеорологичните условия позволяват.", "date": "2018.12.17", "title": "АПИ обвини фирма в изнудване за поддръжката на приложението Lima"}
{"url": "https://www.monitor.bg:443/bg/a/view/masov-boj-pred-diskoteka-v-kustendil-152449", "text": "Криминално проявени предизвикаха масов бой пред дискотека в Кюстендил. Инцидентът е станал в неделя, като сигнал за случващото се е подаден от собственика на заведението около 2.14 ч. На място веднага е изпратен автопатрул на РУП – Кюстендил. Оказало се, че пред заведението се налагат с всички сили 6-ма криминално проявени. Причина за конфликта станала обидна дума от страна на един от участниците в мелето. Всичките мъже са на възраст от 20 до 39 години. Повечето от тях са известни на полицията с противозаконни деяния, обявиха от пресцентъра на ОДМВР - Кюстендил. Двама от биткаджиите са настанени в кюстендилската болница с порезни наранявания, които най-вероятно са получили от счупените стъкла пред дискотеката. Други трима са задържани в ареста на полицейското управление за 24 часа. По случая е започнато досъдебно производство в РУ Кюстендил, уведомен е дежурен прокурор.  ", "date": "2018.12.17", "title": "Масов бой пред дискотека в Кюстендил"}
{"url": "https://www.monitor.bg:443/bg/a/view/jrebijat-za-liga-evropa-otredi-sblysyk-lacio-sevilja-celijat-jrebij-152454", "text": "Италиано-испанският сблъсък \"Лацио\" - \"Севиля\" приковава вниманието след тегления днес жребий за 1/16-финалите в Лига Европа. Властелинът на втория по сила европейски клубен турнир ще гостува в Рим в първата среща, а след това ще решава всичко на “Рамон Санчес Писхуан”. Английските фаворити за трофея \"Челси\" и \"Арсенал\" изтеглиха наглед не толкова тежки опоненти. “Сините” ще се изправят срещу шведите от \"Малмьо\", а “топчиите” на Унай Емери ще премерят сили с БАТЕ (Борисов). Отпадналият от Шампионската лига \"Интер\" ще се бори с \"Рапид\" (Виена). \"Наполи\" ще пътува до Швейцария за дуел с \"Цюрих\". Първите мачове са между 12 и 14 февруари, а реваншите са на 20 и 21 февруари.   Финалът на турнира е на 29 май в Баку.   Ето всички двойки: Виктория (Пилзен) - Динамо (Загреб) Брюж - Ред Бул Залцбург Рапид (Виена) - Интер Славия (Прага) - Генк Краснодар - Байер (Леверкузен) Цюрих - Наполи Малмьо - Челси Шахтьор (Донецк) - Айнтрахт (Франкфурт) Селтик - Валенсия Рен - Бетис Олимпиакос - Динамо (Киев) Лацио - Севиля Фенербахче - Зенит Спортинг (Лисабон) - Виляреал БАТЕ (Борисов) - Арсенал Галатасарай - Бенфика", "date": "2018.12.17", "title": "Жребият за Лига Европа отреди сблъсък \"Лацио\" - \"Севиля\" (Целият жребий) "}
{"url": "https://www.monitor.bg:443/bg/a/view/razsipaha-mourinio-sled-zagubata-v-derbito-152460", "text": "На опустошителни критики беше подложен мениджърът на „Манчестър Юнайтед“ Жозе Моуриньо след загубата с 1:3 от „Ливърпул“. „Червените дяволи“ бяха смазани на терена от своя съперник, а според медии и специалисти основната вина носи именно Специалния. “Отдавна не бях виждал такава доминация на „Ливърпул“ в абсолютно всеки аспект - владение на топката, голове, удари, тъчове, корнери... Много съм притеснен за бъдещето на отбора. Според мен „Ливърпул“ можеше да ни разкрие и да ни унижи, защото просто разликата в класите е огромна. Сегашните играчи не са достатъчно добри за „Юнайтед“, а отговорност за това носи Жозе Моуриньо“, коментира легендарният капитан на „Червените дяволи“ Рой Кийн. Иначе самият Моуриньо не намери сили да се заяде със съперника, както обикновено прави след загуба, а призна превъзходството му. Жозе все пак не изневери на себе си и заяви, че вина за състоянието на тима имат предшествениците му Дейвид Мойс и Луис Ван Гаал, които налагали прекалено бавен футбол. „Футболистите на „Ливърпул“ играят с 300 километра в час, изморявам се да ги следя по терена“, заяви Специалния.", "date": "2018.12.17", "title": "Разсипаха Моуриньо след загубата в дербито"}
{"url": "https://www.monitor.bg:443/bg/a/view/alo-izmamnici-nedovolni-ot-uslovnija-prisydi-objalvat-152441", "text": "Двама осъдени за телефонни измами са недоволни от наложените им условни наказания от Районния съд във Велинград и обжалват пред пазарджишкия Окръжен съд, който насрочи следващото заседание за януари догодина. Присъдите на П.И. и Б.Д., постановени от велинградските магистрати, са по 1 година и 6 месеца лишаване от свобода с изпитателен срок от 4,6 г. Според прокуратурата двамата са признати за виновни в това, че в периода от 7 до 11 октомври 2014 г. във Велинград в съучастие и с неизвестен извършител, с цел да набавят за себе си имотна облага, са извършили две престъпления.   Според събраните доказателства по случая на 7 октомври 2014 г. са възбудили и поддържали у З.Б. от Велинград заблуждение, че дъщеря й при катастрофа е причинила смъртта на жена и трябва да даде 20 000 лева, за да я освободят. С това деяние са й причинили имотна вреда в размер на 4455.13 лева и имотна вреда на С.М. в размер на 1200 лева. На 11 октомври пък са звъннали по телефона на Б.В. от Велинград и й казали,че дъщеря й се блъснала с автомобил и убила клошар и за да не бъде арестувана следва да заплати сумата от 10 000 лева. С това деяние са опитали да й причинят имотна вреда в размер 2147.58 лева, като опитът е останал недовършен. Заради разпит на двама служители на МВР делото в по-горната инстанция бе отложено за края на януари.  ", "date": "2018.12.17", "title": "Ало-измамници обжалват условни присъди "}
{"url": "https://www.monitor.bg:443/bg/a/view/v-milano-izlapaha-naj-golemija-koleden-kozunak-na-sveta-152442", "text": "Стотици жители на Милано и техни гости хапнаха в неделя вечерта от най-голямото на света „панетоне“ или казано на български - традиционния италиански коледен козунак. Защото малко преди кметът на града Бепе Сала да забие нож в сладкарското чудо, то бе вписано като №1 сред подобните му в библията за всевъзможни постижения “Guinness World Records”. После пред огромния сладкиш с формата на леко сплескано полукълбо се изви дълга опашка от мераклии да го вкусят, а зорки пазванти следяха за лакомници, решили да се възползват многократно от гратис-кльопачката. Иначе „панетоне“-то рекордьор би високо 115 сантиметра и тежеше цели 332,4 килограма. Инициатор за неговото замесване и опичане бе всепризнатият сладкар Давиде Комаски, който е директор на Академията за шоколадени изделия в Милано. В начинанието си той е бил подпомогнат от шестима сладкари, които се трудили над привлеклия вниманието на „Гинес“ гигантски сладкиш непрекъснато цели четири денонощия плюс четири часа отгоре. Със сигурност не им е било лесно, тъй като е трябвало да вложат във вкусния си шедьовър 50 кг брашно, 38 кг краве масло, 25 кг захар, 25 кг натурален шоколад, 18 хиляди жълтъка, килограми стафиди и захаросани портокалови кори, вода и куп още важни съставки. А за родно място на любимия на жителите на Апенините коледен козунак „панетоне“ се смята Милано. За създаването му има поне пет легенди, но като че ли най-романтичната е тази за малкия и беден хлебар Тони. Ами той нямал какво да подари за Коледа на девойката, която обичал и бил страшно натъжен на Бъдни вечер. Но когато стопанинът му си отишъл и го оставил да почисти пекарната, Тони събрал останалите тук-там из нея от печените през деня десерти брашно, масло, яйца и стафиди. Замесил ги всичките наведнъж, после в чест на празника оформил нещо като църковна камбанария, изпекъл го, а на края го покрил със захарна глазура и бадеми. Занесъл го посред нощ на възлюбената, тя почерпила със сладкиша гостите си на Коледа, а когато те я попитали как се казва вкуснотията, момичето отговорило набързо: „Пане ди Тони!“, тоест „Хляба на Тони!“. Славата бързо споходила бедния хлебар, още на следващата година той бил обсипан с поръчки и скоро забогатял. Не след дълго козунакът му се прочул с по-лесното за изговаряне „панетоне“ из цяла Италия, че даже и извън нея. Нищо обаче не се знае по въпроса дали с козунака си Тони е спечелил освен небцата на гостите на любимата си, и нейното сърце...", "date": "2018.12.17", "title": "В Милано излапаха най-големия коледен козунак на света"}
{"url": "https://www.monitor.bg:443/bg/a/view/gazova-butilka-ubi-59-godishen-myj-152444", "text": "Газова бутилка се взриви и опожари къща в странджанското село Суходол в община Средец. При инцидента е загинал 59-годишен мъж, собственик на сградата.  По всяка вероятност пожарът е причинен след внезапна повреда, възникнала в бутилката. Инцидентът е станал късно вечерта срещу неделя. Съседи видели пламъците и подали сигнал в полицията. На място са пристигнали пожарникари, които са потушили пожара, но не успели да спасят почти нищо. Двуетажната къща е изгоряла до основи, а сред пепелището бил открит трупа на собственика. По всяка вероятност той е спял по време на инцидента и не усетил огнената стихия. Тялото е откарано за аутопсия в отделение \"Съдебна медицине\" при УМБАЛ - Бургас. Работата по случая продължава  от служители на Районно управление – Средец. ", "date": "2018.12.17", "title": "Газова бутилка уби 59-годишен мъж"}
{"url": "https://www.monitor.bg:443/bg/a/view/shumi-se-podobrjaval-makar-i-bavno-152443", "text": "Михаел Шумахер е показал подобрение при възстановяването си и вече не е прикован за леглото, твърдят последните информации за състоянието на бившия пилот от Формула 1. На 29 декември ще станат точно пет години от инцидента, при който Шумахер пострада по време на ски ваканцията си и претърпя мозъчни травми. Последните информации обаче сочат, че легендарният пилот вече не е прикован за леглото, благодарение и на интензивната рехабилитация, за която семейството му праща по 50 хиляди паунда на седмица, пише The MailOnline. Михаел Шумахер ще навърши 50 години на 3 януари. Уважаван във Формула 1 журналист твърди, че легендата живее заедно с най-близките си в централния корпус на имението в Швейцария. Това отхвърля предишните информации, че Михаел се намира в отделна сграда или в специализиран медицински център в замъка. Предишните новини за състоянието на Шуми дойдоха от неговия близък приятел Жан Тод, който сподели, че редовно посещава Михаел и дори са гледали заедно Гран при на Бразилия през ноември.", "date": "2018.12.17", "title": "Шуми се подобрявал макар и бавно"}
{"url": "https://www.monitor.bg:443/bg/a/view/borisov-zaminva-za-viena-za-sreshtata-na-visoko-ravnishte-es-afrika-152438", "text": "Премиерът Бойко Борисов заминава днес за Виена, където ще участва във форума на високо равнище „Африка – Европа\". Той се провежда в австрийската столица днес и утре, като тази вечер австрийският канцлер Себастиан Курц ще събере лидерите от ЕС и Африка на работна вечеря. Самият форум по същество ще се проведе във вторник, а срещата е под надслов \"Сътрудничество в дигиталната ера\". Тя ще бъде открита от Курц, а приветствено слово ще имат още президентът на Руанда Пол Кагаме, който оглавява Африканския съюз, председателят на Европейската комисия Жан-Клод Юнкер. На форума във Виена европейските и африканските лидери ще дискутират и очертаят конкретни действия за задълбочено сътрудничество в областта на цифровата икономика, съобщиха от пресслужбата на кабинета. Целта на срещата е да се насърчат иновациите и цифровизацията като важни фактори за бъдещото развитие на двата континента. По време на форума ще бъде поставено и началото на работна група на ЕС и Африканския съюз за цифрова икономика. Целта е да се проучи как Европа и Африка могат да изградят цифрово партньорство, да се подкрепи набелязването на конкретни действия и инициативи на Алианса за инвестиции и работни места Африка-Европа в сектора. Работната група ще работи по предоставянето на препоръки относно сътрудничеството за развитие по няколко приоритетни области, по които ще се дебатира и по време на форума. Сред тях са широколентова свързаност и цифрова инфраструктура, цифрови умения, цифрово предприемачество, електронни услуги, цифрово земеделие, стартъпи. По време на форума ще се проведат дебати по различни теми, а българският еврокомисар Мария Габриел ще направи изказване за предизвикателствата пред електронната търговия.", "date": "2018.12.17", "title": "Борисов заминава за Виена за срещата на високо равнище ЕС-Африка"}
{"url": "https://www.monitor.bg:443/bg/a/view/muzeite-vyv-v-tyrnovo-shte-rabotjat-na-praznicite-152446", "text": "Музейните обекти и експозиции във Велико Търново и Арбанаси ще приемат посетители по коледните и новогодишни празници. Най-посещаваният музеен обект в страната - Архитектурно-музеен резерват „Царевец“ ще приема туристи без прекъсване до края на годината, като на 31 декември работното време ще е от 9,00 до 13,00 ч. Историческата забележителност отново ще е единственият музей в България отворен за посещение на 1 януари 2019 г. Туристите ще могат да разгледат крепостта от 12,00 до 17,00 ч. На 24, 25, и 26 декември отворени за посетители ще са и църква “Св. 40 мъченици” във Велико Търново, както и църква „Рождество Христово” и музей „Констанцалиевата къща” в с. Арбанаси. По повод храмовия празник на арбанашката църква “Рождество Христово”, на Коледа, 25-ти декември, музейният обект ще приема безплатно посетители от 10.00 часа до приключване на празничната служба, при спазване на изискванията за извършване на богослужебни ритуали. Мултимедийният посетителски център “Царевград Търнов” няма да работи на 24, 25, 29, 30 ,31 декември 2018 г. и на 1 януари 2019 г., а музей “Констанцалиева къща” и църква-музей “Рождество Христово” в Арбанаси ще са затворени на 31 декември 2018 г. и 1 януари 2019 г. Заради годишна профилактика през почивните дни от 22 декември 2018 г. до 1 януари 2019 г., няма да приемат посетители Археологически музей, музей „Възраждане и Учредително събрание“, музей “Нова и най-нова история”, музей “Затвор”, музей “Сарафкина къща”, средновековните църкви“Св. Св. Петър и Павел”; “Св. Георги”; “Св. Димитър Солунски” в кв. Асенов. църква „Св. Архангели Михаил и Гавраил”, с. Арбанаси, църква „Св. Георги” в с. Арбанаси, Исторически музей – Килифарево, Мемориална къща “Филип Тотю”, с. Вонеща вода, и Археологически резерват  “Никополис ад Иструм”. Заради промяна режима на отваряне на музейните обекти за времето от 22 декември.2018 г. до 1 януари 2019 г. се преустановя продажбата на комбинирани билети. Информация за работното времена през празничните и почивните дни е поставена на входовете на музейните обекти и експозиции и е публикувана на сайта на Регионален исторически музей – Велико Търново www..museumvt.com.      ", "date": "2018.12.17", "title": "Музеите в Търново ще работят на празниците"}
{"url": "https://www.monitor.bg:443/bg/a/view/kmet-prevyrna-djipa-si-v-snegorin-152450", "text": "Кметът на дупнишкото село Бистрица, Кирил Огненски превърна джипа си в снегорин, само и само да се справи със зимната обстановка в населеното място. Дейният мъж решава да модернизира личния си автомобил, закача на него специално изработено гребло и така успява да разчисти снега в населеното място. „Тази сутрин станах в 4 часа, взех колата и започнах да работя. Изчистих първо главните улици, след това района около детската градина и магазина. Няма как всичко да е безупречно, но се опитвам максимално да улесня придвижването на хората от Бистрица. При нас снежната покривка достигна до 30 см.“, обясни Кирил Огненски. Така след като се справя с Бистрица, Огненски поема и към град Дупница. Отново със своя модернизиран автомобил се захваща да почисти и района около сградата на общинската администрация. „Реших с моя автомобил да помогна на колегите, защото е по-малък. Трудно там може да се вкара някоя от снегопочистващите машини. Иначе вариантът бе служители от чистотата да разчистят снега на ръка. Стана ми жал, а и аз се справих само за 20 минути“, коментира още кметът на Бистрица. Така вече в продължение на 3 години дейният мъж успява да посрещне подготвен зимата. За него няма изненади и непредвидени ситуации. „Съвсем нормално е по това време на годината да има сняг и не мисля, че е проблем да се справим с него. За себе си съм измислил решение и го правя с удоволствие за хората“, обяснява Кирчо, както го наричат бистричани.", "date": "2018.12.17", "title": "Кмет превърна джипа си в снегорин"}
{"url": "https://www.monitor.bg:443/bg/a/view/plovdiv-e-potencialna-kandidatura-za-svetovnoto-po-futbol-152448", "text": "Пловдив е един от потенциалните градове за участие в кандидатурата на България за домакинство на световното първенство по футбол през 2030 г. заедно с Гърция, Сърбия и Румъния. Това съобщи в отговор на журналистически въпрос министърът на спорта Красен Кралев, който откри в Пловдив две ремонтирани зали за лека атлетика. „Не искам да изпреварвам събитията. България трябва да разполага с 4 стадиона за по 40 000 места, за да сме адекватни партньори на това домакинство”, каза Кралев. Той уточни, че предстои среща в Белград с колегите му министри от другите три държави и с президентите на техните футболни съюзи. По думите на Красен Кралев министерството на спорта не разполага с големи суми, които да бъдат вложени в строителство или ремонт на големи инфраструктурни спортни обекти. Ремонтът на едната лекоатлетическа зала, която е до стадион „Локомотив”, е за 525 000 лева. В обновяването на другата закрита зала, в която тренира младата надежда Александра Начева, са отделени 139 000 лева. „Пловдив е столицата на българската лека атлетика и заслужава да има места за зимна подготовка. Без тези зали няма как да се очаква от атлетите да завършат пълния цикъл на подготовка през годината“, каза Кралев. По думите му момента се ремонтират залите в Кюстендил и в Добрич. Целта е все повече деца да спортуват и да последват примера на Александра Начева и Габриела Петрова, които да достигнат техните резултати. И двете зали са обновени с подкрепата на министерството на младежта и спорта. В бюджета за следващата година е предвидено изграждането на съблекалня за децата в залата на стадион „Локомотив“.  ", "date": "2018.12.17", "title": "Пловдив е потенциална кандидатура за световното по футбол"}
{"url": "https://www.monitor.bg:443/bg/a/view/novo-obvinenija-za-djefri-rysh-152445", "text": "Носителят на „Оскар“ Джефри Ръш се сдоби с ново обвинение за сексуален тормоз. То е отправено от актрисата Яел Стоун, известна с ролята си в сериала \"Оранжевото е новото черно\". 33-годишната австралийка разказа пред в. \"Ню Йорк таймс\", че актьорът е танцувал гол пред нея в Австралия, когато работели заедно над театралната продукция \"Diary of a Madman\" / \"Записките на един луд\"/ през 2010 и 2011 година. Ръш, който е сред малцината в света с „Тройната корона“ (б. а. - носител на награди „Оскар“, „Тони“ и „Еми), бил използвал огледалце, за да я наблюдава гола под душа и й изпращал неприлични есемеси. В опровержение, изпратено до вестника, актоьрът заявява ,че обвиненията на Стоун са \"некоректни и извадени от контекста им\". Обвиненият се оправда, че по време на работа влага повече страст в творческия процес и се извини на колежката си, ако й е причинил неудобства по време на репетициите. Стоун от своя страна заяви, че обвинява кино звездата в сексуален тормоз едва сега, тъй като навремето се е страхувала скандалът да не попречи на кариерата й.  Преди Стоун, Ръш беше обвинен от друга актриса Ерин Джийн Норвил. Според нея колегата й се държал непристойно по време на театралната продукция \"Крал Лир\", поставена от Театралната компания на Сидни през 2015-2016 година и я опипвал над пет пъти. След като тя го обяви за „сексуален хищник“ той изпадна в депресия, спря да се храни и да излиза от дома си. Дори представи документи пред съда за това. Екранният Алберт Айнщайн от поредицата на Нешънъл джиографик “Геният“, тогава отвърна на удара и заведе дело за клевета срещу редакторите на The Daily Telegraph.", "date": "2018.12.17", "title": "Ново обвинение за Джефри Ръш"}
{"url": "https://www.monitor.bg:443/bg/a/view/otkriha-nov-gkpp-s-rumynija-152439", "text": "Нов Граничен контролно-пропускателен пункт Крушари – Добромир, на границата ни с Румъния, бе официално открит. На церемонията присъстваха кметовете на Добромир /Румъния/ и Крушари, Димитру Жеака – перфект на окръг Констанца, Мариус Цуцуяну – председател на Окръжен съвет Констанца, Адриан Петку – от Министерството на вътрешните работи на Румъния. Обръщение към присъстващите направи полицейски кестор Татяна Иван, упълномощена за заместник-главен инспектор на Главен инспекторат на Гранична полиция Румъния. Тя изтъкна, че това е вторият сухопътен пункт, който има между двете държави, като добави, че ГКПП Добромир-Крушари ще изиграе своята роля за успешното продължаване добрите отношения с България в унисон с Шенгенската конвенция. От българска страна приветствие към присъстващите официални гости и жители на общините от двете страни на границата направи Светлан Кичиков – главен директор на ГД „Гранична полиция“, който сподели радостта от реализирания проект и припомни, че неговият старт е бил даден през предходния програмен период 2007-2013 г. „През тази година за наша обща радост бяха финализирани и открити и двата пункта – този между Крушари-Добромир и Кайнарджа – Липница. С тези два нови пункта, ГКПП-тата по границата ни с Румъния стават общо 12. Независимо, че процесът е доста дълъг, ние знаем желанието на местните хора и се радвам, че ще можем да закрепим връзките между двете държави България и Румъния и по-точно между местното население“ – каза още Св. Кичиков. С откриването на този пункт вече има достатъчно пунктове, през които да се осъществява трафикът между България и Румъния, добави още директорът на ГД „Гранична полиция“. Министерски съвет взе решение в средата на ноември за въвеждането на ГКПП Крушари – Добромир в експлоатация. Откриването му е в изпълнение на подписаното през 2012 г. междуправителствено споразумение с Румъния за откриване на две нови ГКПП-та между двете държави в точките Кайнарджа-Липница и Крушари-Добромир. В хода на разменените ноти са регламентирани и редица детайли - работно време на двата гранични пункта от 08.00 до 20.00 часа, ограничение за международен превоз на хора и стоки до лимита на общо тегло 3.5 тона. ГКПП-Кайнарджа бе открит с Решение на МС от 29 септември 2017 г. По силата на приетите и подписани документи шосейният граничен преход е изграден на румънска територия, като са предвидени съоръжения за гранични проверки както от румънските, така и от българските гранични полицейски органи. Със създаването на съвместните българо-румънски гранични пунктове се улеснява преминаването на лица и превозни средства през сухопътните пунктове, тъй като граничните проверки се осъществяват съвместно на едно спиране.              ", "date": "2018.12.17", "title": "Откриха нов ГКПП с Румъния"}
{"url": "https://www.monitor.bg:443/bg/a/view/bylgarija-sred-pyrvite-po-ryst-na-inflacijata-v-es-152429", "text": "България е сред първите страни по ръст на инфлацията в Европейския съюз (ЕС). Това сочат данни на Евростат за ноември 2018 г. Годишната инфлация в ЕС в 2% през ноември, а месец по-рано – 2.2%. За същия период през 2017 г. размерът е бил 1.8%. Най-висока е инфлацията в Румъния, Унгария и Естония, които взимат първите 3 места с 3.2% ръст. България се нарежда директно зад тях с 3 на сто, което е над средното ниво за Евросъюза. През септември и октомври пък това ниво е било 3.6%, а най-високо е било през август – 3.7%. Малко след нас са Латвия (2.9%), Белгия (2.9%) и Люксембург (2.6%). Най-ниско е увеличението на цените в Дания (0.7%), Ирландия (0.8%) и Португалия (0.9%). Най-много харчим за енергия, услуги, храна, напитки и цигари. Те допринасят за общата инфлация съответно с 0.88%, 0.57% за услугите и 0.38%. Неенергийните индустриални блага пък са спомогнали с едва 0.11%. В Еврозоната инфлацията е по-ниска – 1.9% за ноември, намаляла от 2.2% през октомври. Година по-рано тя е била 1.5%.", "date": "2018.12.17", "title": "България сред първите по ръст на инфлацията в ЕС"}
{"url": "https://www.monitor.bg:443/bg/a/view/moreto-izhvyrli-myjki-trup-na-varnenskija-plaj-152428", "text": "Труп на мъж е изхвърлило морето във Варна, алармира варненецът Кирил Великов, който публикува и снимка във фейсбук от мястото на инцидента. Безжизненото тяло било намерено през уикенда до Първа буна, след което веднага е подаден сигнал на тел. 112. От пресцентъра на ОД на МВР-Варна казаха, че на този етап самоличността му все още не е идентифицирана, но след първия оглед криминалистите са категорични, че няма данни за извършено престъпление. Най-вероятно става въпрос за нещастен инцидент с фатален край, коментират още полицаите. Зловещата находка била в близост до Крайбрежната алея, а сигналът е подаден на 15 декември в 8 часа сутринта. След огледа на място тялото е откарано в съдебна медицина за аутопсия. Знае се, че удавникът е мъж, бил е облечен, но не са намерени никакви документи, които да помогнат за установяване на самоличността му. Според патолозите, не е ясно все още колко време тялото е престояло във водата. Така, на този етап, не може да се каже кога и как е станало нещастието. По случая e образувано досъдебно производство в рамките на което трябва да се изяснят детайлите около инцидента, както и самоличността на удавника.", "date": "2018.12.17", "title": "Морето изхвърли труп на варненския плаж"}
{"url": "https://www.monitor.bg:443/bg/a/view/tajbe-usein-se-naredi-do-modrich-i-djokovich-152427", "text": "Световната и европейска шампионка по борба Тайбе Юсеин попадна в десетката на най-добрите в 46-ото издание на анкетата на БТА \"Спортист на Балканите\" за 2018 г. Юсеин не допусна нито една загуба през сезона в категория до 62 килограма. Тя е единствената представителка на България в топ 10, където попаднаха още: сърбите Новак Джокович (тенис) и Тияна Бошкович (волейбол), хърватите Лука Модрич (футбол), Марин Чилич (тенис) и Сандра Перкович (лека атлетика), гърците Елефтериос Петруниас (спортна гимнастика) и Катерина Стефаниди (лека атлетика), турчинът Рамил Гулиев (лека атлетика) и румънката Симона Халеп (тенис). Общо 28 спортисти получиха гласове в анкетата през тази година, като от българите беше посочена също и европейската шампионка и световна вицешампионка по бокс в категория до 54 килограма Стойка Петрова. В традиционното допитване участваха националните агенции на страните от региона - БТА (България), АНА-МПА (Гърция), АДЖЕРПРЕС (Румъния), Анадолска Агенция (Турция), ТАНЮГ (Сърбия), МИНА (Черна гора), МИА (Македония), ХИНА (Хърватия), ФЕНА (Босна и Херцеговина) и АТА (Албания). Победителят и резултатите в анкетата ще бъдат обявени през следващата седмица. Елефтериос Петруниас (Гърция, спортна гимнастика) Катерина Стефаниди (Гърция, лека атлетика) Лука Модрич (Хърватия, футбол) Марин Чилич (Хърватия, тенис) Новак Джокович (Сърбия, тенис) Рамил Гулиев (Турция, лека атлетика) Сандра Перкович (Хърватия, лека атлетика) Симона Халеп (Румъния, тенис) Тайбе Юсеин (България, борба) Тияна Бошкович (Сърбия, волейбол)", "date": "2018.12.17", "title": "Тайбе Юсеин се нареди до Модрич и Джокович"}
{"url": "https://www.monitor.bg:443/bg/a/view/pazardjishki-fotograf-grabna-pyrva-nagrada-za-modna-fotografija-152432", "text": "Пазарджишкият фотограф Стоян Георгиев спечели първо място в конкурса за модна фотография, организиран от „Bulgarian Fashion Photographers Association“ със снимка на булката Лили Златанова. Снимката, която бе победител през месец октомври т.г. и изпрати автора си на финала в надпреварата, събра 14 624 гласа от 1136 харесвания, 318 коментара, 374 споделяния, с осем медийни публикации, като по този начин спечели второто национално състезание. С тази победа, Стоян Георгиев си гарантира отпечатване на персонален еднолистов и участие в 12-листов благотворителен моден календар за 2019, в полза на асистираната репродукция в България, чрез кампанията „Мода за Здраве“, както и ВИП акредитация за 32-ра и 33-та Fashion Week Bulgaria 2019 в София. Стоян ще получи и публикация на корица на страницата и група на BFPA.  Организаторите осигуряват и участие във фото изложба в Пазарджик, както и представяне в България и в чужбина, чрез участие във фото изложба и акредитация за международна Fashion Week.Стоян е добре познат в Пазарджик, а от 2007 до 2010 той работи в панагюрската телевизия Астра-Пан. През  2010 се мести в Пазарджик и започва работа в местната телевизия „Телекабел“, след спечелен конкурс, където работи като оператор и по-късно като монтажист. През 2016 година напуска телевизията, след като е бил една година управител. Стоян е снимал за „ Господари на ефира“, снима и монтира материали за „ Диема Спорт“, а точният му обектив отразява всеки мач на волейболния клуб“ Хебър“-Пазарджик.", "date": "2018.12.17", "title": "Пазарджишки фотограф грабна първа награда за модна фотография"}
{"url": "https://www.monitor.bg:443/bg/a/view/studyt-udyljava-jivota-152430", "text": "Учени от океанографския институт \"Удс Хоул\" в Масачузетс откриха механизъм, чрез който ниската температура в средата, в която даден индивид се е установил, удължава живота му, съобщи Физ.орг. Според тях механизмът е свързан с определени гени, които кодират чувствителни към студа протеини.  Известно е, че сред факторите, които влияят върху продължителността на живота на даден индивид, са телесната му температура и температурата в средата, в която той живее. Редица видове безгръбначни живеят по-дълго при ниски температури. Причините за подобна зависимост досега не са подробно изследвани. Предполага се, че продължителността на живота се увеличава вследствие на забавения метаболизъм, а това на свой ред намалява клетъчните увреждания и формирането на активни форми на кислорода. Някои учени са на мнение, че зависимостта е обусловена от определен сигнален път. В рамките на новото изследване било анализирано въздействието на студа върху 11 култури от многоклетъчни Brachionus, които се срещат във водна среда. Целта била да се провери дали действително животът се удължава за сметка на термични реакции у животните. Очаквало се продължителността на живота на всички представители на вида да се увеличи еднакво. Резултатите обаче показали, че този показател се увеличил с 6 до 100 процента в зависимост от отделните култури. Специалистите освен това комбинирали въздействието на ниската температура с нисковъглехидратна диета и това довело до допълнително удължаване на живота. По мнението им, ключова роля играе ген, който кодира чувствителния към студа протеин TRPA1. В същото време учени от Харвардския медицински институт откриха механизъм, свързан със стареенето на имунната система, заради който възрастните хора са с по-голям риск от усложнения вследствие на инфекциозни заболявания, съобщи сайтът MedicalXpress. По време на експерименти с мишки било установено, че у възрастните гризачи е налице дефицит на Т-клетките, които атакуват причинителите на болести и освен това участват във формирането на имунна памет. Били симулирани сигнали, които предупреждават имунната система за проникването на патогени, като целта била да се активират Т-клетките. Но у възрастните гризачи Т-клетките били с отслабени функции, като по-специално растели по-бавно, произвеждали малко количество сигнални молекули и бързо умирали. Учените констатирали, че в Т-клетките у възрастните гризачи е налице недостатъчна активност на метаболитния път, на т.нар. метаболизъм на едновъглеродните фрагменти. Става въпрос за поредица биохимични реакции в митохондриите и цитозолите на клетките. В рамките на процеса се образуват аминокиселини и нуклеотиди, които са с роля на строителни блокчета съответно на белтъци и ДНК. С помощта на метаболизма на едновъглеродни фрагменти Т-клетките се възстановяват и делят. Учените добавили в клетките два компонента на едновъглеродния метаболизъм. Това позволило да се увеличи разпространението на Т-клетките и за тях рискът от смърт да намалее.", "date": "2018.12.17", "title": "Студът удължава живота"}
{"url": "https://www.monitor.bg:443/bg/a/view/obirdjiite-na-poshtenska-banka-neutralizirali-zashtitata-na-trezora-152431", "text": "Обирът на клона на Пощенска банка в Русе от 27 март 2016 г. е извършен изключително професионално, като престъпниците са успели да неутрализират системите за защита на трезора. Не са работели сензорните и топлинните датчици, които отчитат и най-малкото движение в помещението за съхранение на парите, стана ясно на започналото днес в Окръжния съд в Русе дело срещу 49-годишния Илиян П., обвинен в извършване на кражбата. Мъжът е имал и съучастник, който не е установен към момента, а и арестуваният мълчи за него. Засега не е ясно как е станало преодоляването на сложната система за охрана на банковия трезор и имало ли е помагачи в подготовката на обира. Дръзкото престъпление бе извършено в почивен ден чрез направа на отвор с размери 30/30 сантиметра в една от стените на трезора, граничеща с подстъп към подземни гаражи. Дупката е била достатъчна да се откраднат наредени на открито на метален стелаж пачки - 150 000 лева, 7000 британски паунда и 12 000 щатски долара, които са с обща равностойност 188 385,52 лева. Едва след кражбата в трезора била поставена голяма метална каса, където да се съхраняват парите, стана ясно при разпита на свидетеля Йонко Динев, който е управител на банковия клон. Достъп до трезора са имали главният касиер, ръководителят на сектор и управителят на клона. В случай на тяхно отсъствие били определени заместници, които да влизат в помещението с парите. Блиндираната врата се отключвала с два ключа, всеки съхраняван в отделна каса, и с парола, като в трезора влизали винаги двама души, поясни Динев. За сигурността на банковия клон отговорял отдел „Сигурност“ на централно ниво в София, където се следели денонощно и записите от камерата, монтирана на тавана на трезора. На централно ниво бил сключен и договорът с русенски СОТ, затова разпитаните служители не са наясно как е действала системата за защита и как може да е станало неутрализирането й. Делото продължава с разпит на свидетели. Илиян П. бе арестуван в София през декември 2017 г. и докаран в Русе, където съдът му наложи постоянна мярка за неотклонение задържане под стража. За престъплението законът предвижда наказание от 10 до 20 години лишаване от свобода и конфискация на част или цялото имущество. Съучастникът на Илиян се издирва по отделно дело.", "date": "2018.12.17", "title": "Обирджиите на Пощенска банка в Русе неутрализирали защитата на трезора "}
{"url": "https://www.monitor.bg:443/bg/a/view/na-300-deca-usetiha-magijata-na-snukyra-152434", "text": "Над 300 деца се включиха в деня на отворени врати на Българска снукър федерация. Събитието бе по случай 10-годишнината от създаването на организацията и се проведе в Bulgaria Mall през изминалия уикенд. На партера в мола беше поставена снукър маса в обстановка за професионален турнир. Именно там се изиграха и няколко мача от 4-ия ранкинг турнир за сезона към БСФ. Братислав Кръстев триумфира с титлата след победа с 4:1 над Георги Величков на финала. Величков реализира най-големия брейк по време на турнира от 91 точки. Много от участниците в деня на отворени врати направиха първите си удари с щека върху снукър маса. Феновете на този спорт в България показаха, че се увеличават постоянно и интересът към снукъра расте. Българските снукър рефери показаха на публиката някои тънкости и как се решават трудните ситуации върху масата. В събитието беше отделена и специална част за благотворителност, като българските снукър играчи и федерацията дариха целия награден фонд от турнира на фондация „Аутизъм Днес“. За своите 10 години българска снукър федерация се утвърди на международната сцена и извоюва своето място в световния снукър, благодарение на перфектната организация на редица събития. В България се проведоха 4 турнира за професионалисти от сериите PTC, където видяхме най-големите имена в спорта. Нашата федерация бе домакин на 12 европейски първенства и 3 световни шампионата за аматьори в рамките на тези десет години. Наши състезатели участваха на други 9 европейски първенства. Два пъти имахме представители в квалификациите за световното първенство в „Крусибъл“ в лицето на Ивайло Пеков и Братислав Кръстев. Последният е главен асистент треньор към Европейската снукър асоциация. В България вече има петима лицензирани треньори по снукър. За последните 10 години се изиграха над 80 ранкинг турнира в страната, където са участвали над 130 играчи. Всяка година в страната ни се организират демонстративни двубои с най-големите легенди като Рони О‘Съливан, Стивън Хендри, Джими Уайт, Джон Хигинс, Марк Уилямс и други. Не на последно място остана и страхотното развитие на българските снукър рефери. Българките Десислава Божилова и Пролетина Величкова се утвърдиха като елитни рефери в световния снукър и са част от календара на световната снукър федерация. Много други български съдии също реферират двубои на европейски първенство и други турнири.", "date": "2018.12.17", "title": "На 300 деца усетиха магията на снукъра"}
{"url": "https://www.monitor.bg:443/bg/a/view/edna-treta-ot-rabotodatelite-njama-da-dadat-koledni-bonusi-152437", "text": "Близо една трета от работодателите не предвиждат тази година да раздедят финансови възнаграждения във връзка с предстоящите коледни празници. Още 10 на сто не се двоумят дали имат възможности да отделят допълнителни средства за бонуси. Данните са от анкета на БТПП сред членовете на работодателската организация. Допитването бе извършено в периода 10-13 декември 2018 година с участие на представители на бизнес средите, по поръчка на Нова телевизия. Около 63% от работодателите планират да дадат коледни бонуси на служителите си, 27% няма да предоставят, а 10% все още не са решили окончателно. Резултатите от анкетата са сходни до тези в миналогодишното проучване, когато 64% от членовете на БТПП са посочили, че ще дават бонуси за Коледа. Празниците са основната причина, която мотивира работодателите да стимулират финансово служителите си – така са посочили 48% от тях. Около 15% от фирмите са отбелязали, че дават бонуси в края на годината, защото имат добри корпоративни резултати. Недоброто финансово състояние е причина за 14% от работодателите да не могат да зарадват служителите си за Коледа. 69% от фирмите, които планират да дават бонуси, заделят до 500 лв. на служител. Малко над 1/4 (26%) ще изплатят сума в рамките от 500 до 1000 лв. на персонала. При 5% от анкетираните работодатели ще има над 1000 лв. коледен бонус. Спрямо проучването от предходната година расте броя на фирмите, които отделят по-високи суми за бонуси – тогава само 8% са планирали коледни премии между 500 и 1000 лв. Половината работодатели планират да вдигнат заплатите на служителите догодина. Основната причина за това е мотивацията и задържането на кадри. Само 1% от участващите в анкетата са отбелязали, че ще се наложи намаление на възнагражденията на служителите им по финансови причини. Почти поравно са фирмите, които ще замразят заплатите на служителите си (25%) и тези, които още на са решили как да действат (24%). Основната част от фирмите, които ще увеличават заплатите догодина, имат намерение за ръст с до 10% - при 2/3 от анкетираните. Между 10 и 20 на сто по-високи заплати ще получат работещите при около 1/3 от фирмите, които планират увеличение. Само 2% посочват ръст на заплатите на служителите над 20%. Основната част от бизнеса планира да запази броя на наетите лица – 63%. Спад в заетостта очакват почти 7%, а увеличение и нови работни места планират 30%. В проучването участват фирми от всички сектори на икономиката, като преобладаващите са тези от сферата на услугите, търговията, производството на храни, текстилната индустрия и електрониката. По отношение на работния режим около Коледа, 41% ще работят, защото няма как да си позволят прекъсване на дейността или защото ще имат големи загуби от нереализирани приходи. Около 47% съобщават, че повечето им партньори няма да работят и за това и те ще почиват в този период. 12 на сто още не са решили все още.", "date": "2018.12.17", "title": "Една трета от фирмите без коледни бонуси"}
{"url": "https://www.monitor.bg:443/bg/a/view/12-tona-hrana-za-500-socialno-slabi-bylgari-152425", "text": "12 тона храна за социално слаби хора, изпаднали в нужда или временно затруднение е осигурена от различни търговски вериги, каза омбудсманът Мая Манолова. Социалната кухня се намира в двора на столичния храм „Св Св. Кирил и Методий“ и може да побере 500 души. Нуждаещите се могат да хапнат топъл обяд в студените зимни месеци всеки ден от 12 до 14 часа. Кампанията ще продължи до Великденските празници, а менюто е съобразено изцяло с постите на Българската Православна Църква и включва супа, хляб, кофичка кисело мляко или плод. 71- годишният Любо Кенаров е един от тези, които посетиха социалната кухня още в първия ден. Той е бивш журналист, който преживява с 220 лв. пенсия. За да не харчи повече, отколкото получава, живее на студено и посещава социалните кухни в кварталите \"Дружб\"а и \"Дървеница\". По думте му благотворителността не трябва да се случва само по празници. „Не ми харесва, че кофите за боклук са се превърнали в посредник между излишествата на хората и тези, които се нуждаят от милосърдие. Не може кофата за боклук да се превърне в институция“, казва Кенаров. Социалната кухня „Не хаби – дари“ беше открита в понеделник от патриарха на Българската църква, златните момичета от ансамбъла по художествена гимнастика и омбудсмана Мая Манолова. Кампанията е подкрепена от БЧК.", "date": "2018.12.17", "title": "Търговци дадоха 12 тона храна за 500 социално слаби "}
{"url": "https://www.monitor.bg:443/bg/a/view/cvetanov-obsydi-s-rubin-i-matu-bojs-sytrudnichestvoto-sys-sa-sht-152435", "text": "Шефът на ПГ на ГЕРБ и зам.-председател на партията Цветан Цветанов се срещна със зам.-помощник държавния секретар на САЩ Матю Бойс и американския посланик у нас Ерик Рубин. Цветанов и Бойс обсъдили двустранните отношения между България и САЩ и отбелязали високото ниво на сътрудничество във всички сфери от взаимен интерес. Подчертана била и важността на България за стабилността в регионите на Западните Балкани и Черно море. Двамата отчели, че затвърждаването на стратегическото партньорство между САЩ и България и от друга страна с ЕС са от ключово значение за успешното противодействие на опитите на трети страни за дестабилизиращо влияние в ЕС и региона, както и за уронване на демократичните ценности и за системно незачитане на международното право. Наред с това двамата дали и висока оценка за срещите в последните месеци. Една от тях е тази на премиера Бойко Борисов с държавния секретар на САЩ Майк Помпео в Ню Йорк, както и със зам.-държавния секретар Джон Съливан преди дни в София. Другите теми, които били обсъждани са енергийната сигурност и диверсификацията на енергийните източници, както и сътрудничеството в сектор сигурност и обмена на добри практики и експертиза.", "date": "2018.12.17", "title": "Цветанов обсъди с Рубин и Матю Бойс сътрудничеството със САЩ"}
{"url": "https://www.monitor.bg:443/bg/a/view/22-ma-vinari-si-merjat-pelina-na-22-dekemvri-v-zmejovo-152416", "text": "Двадесет и двама производители на вино от старозагорското село Змейово за 12-и път през последните години ще премерят на 22 декември уменията си по направата на пелин, дегустацията ще  извърши нарочно жури, имената ще бъдат запазени до последно в тайна, за да няма „натиск“.  На тази дата църквата отбелязва паметта на света великомъченица Анастасия, по този повод в местната черква „Свети Николай чудотворец“ ще има служба. Около 4,5-5 тона от дъхавата напитка се приготвят годишно в избите на змейовци като всеки от майсторите – пелинджии пази в дълбок секрет какви точно билки подрежда помежду пластовете дюли и ябълки преди да ги залее със старо вино в 200-литровите бъчви. Сред кандидатите за пелиновата корона със сигурност ще има две или три дами, коментира кметът Стоян Трифонов, който за пореден път ще извади бъчвичка от собственото си производство , но само за почерпка. От няколко години цената на пелина държи цена от 5 лв за литър, отделни производители обаче са отчели инфлацията и вече продават с по левче по-скъпо. Около 250 дка са лозовите масиви в землището, по-голямата част са собственост на един от местните жители, тукашните с носталгия припомнят времената когато е имало над 2 220  дка. Историята разказва, че за пръв път в Змейово се е произвел пелин през далечната 1919-а година, питието наложил тогава първомайсторът  Стоян Христов Найденов, който продължил традицията чак до смъртта си през 1968-а. За да се помни името му преди няколко години жителите сложиха на фасадата на дома му нарочна плоча. Според познавачите тайната на произвеждания в някогашното село Дервент насред Средна гора пелин била, че гроздето вирее на 420 метра надморска височина, а околните гори и поляни са пълни с билки, които придават невероятният му аромат.  Тукашните майстори настояват, че по три неща се разпознавала стоката им:сладяла на небцето, горчала на гърлото и и парела на стомаха. Задължително към глътките пелин се прибавяли хапки от тънки мезета-прясна сланинка с кожичката, цвръкнати на жар наденици и крехки свински ребърца с много подправки.Миналогодишният носител на титлата „цар на пелина“, строителният предприемач Валентин Вълев споделя, че изпорзва цели 17 видя билки, сред най-ценната била т.нар. „камшик“, която придавала характерен вкус и аромат.  Над 20 фолклорни състава от региона са се отзовали на поканата на самодейците от читалище „Пробуда 1928“ и ще се включат в превърналия се в традиция фестивал на пелина, споделя секретарката Емилия Петкова. Стартът на надпреварата ще бъде даден със залп от черешово топче, издялано от майстори при клуб „Традиция“ в Нова Загора, а любители на старинни пушкала ще обарутят въздуха над селото на някогашните пазители на прохода.", "date": "2018.12.17", "title": "22-ма винари си „мерят“ пелина на 22 декември в Змейово"}
{"url": "https://www.monitor.bg:443/bg/a/view/strelec-operator-e-naj-dobrijat-matros-na-vms-za-2018-godina-152422", "text": "Старши матрос втори клас Николай Казаков е най-добрият матрос на ВМС за 2018 г. Старши операторът на пускова установка и стрелец-оператор на базовия миночистач „Прибой” бе отличен с престижната награда, която списание „Клуб Океан” връчва всяка годнина на най-заслужилите военни моряци. „От 6 години съм на тази длъжност. Това, което съм днес го дължа на моите колеги, които споделиха с мен големия си професионален опит“, каза след награждването старши матрос Казаков. В категорията „старшина“ бе отличен флагманския мичман Тинко Димитров. Командирът на корветата „Бодри”, капитан III ранг Николай Цонев, бе обявен за офицер на годината. Екипаж на 2018 г. станаха военните моряци от минен ловец „Цибър”. Единственият награден цивилен служител бе Пенка Сярова, старши експерт в Щаба на ВМС. Всички отличени в индивидуалните категории получиха грамота и подарък - ръчен часовник, а екипажът на годината си тръгна от церемонията в Адмиралтейството със спортно оборудване. „Тази година беше изключително успешна за ВМС. В рамките на 2018 година те участваха в 14 международни учения, мисии и задачи зад граница. В 11 от тях участието беше с кораби, отбеляза  командирът на ВМС, контрадмирал Митко Петев. Независимо от трудностите в техническото осигуряване и проблемите, които трябваше да решаваме, българските моряци показаха, че ще продължават да изпълняват своя дълг, независимо от обстоятелствата”, добави Петев. Наградите на морското списание „Клуб Океан” се връчват за 17-та поредна година. Статистиката показва, че досега в индивидуалните категории са били наградени 74 души. От тях във Варна служат 40, от Бургас са 32, а по един отличен има от поделенията в Каварна и Маслен нос.", "date": "2018.12.17", "title": "Стрелец-оператор e най-добрият матрос на ВМС за 2018 година"}
{"url": "https://www.monitor.bg:443/bg/a/view/korejci-iznasjat-bg-produkti-v-azija-za-300-mln-152424", "text": "Южнокорейската търговска компания Encyiks&Human Group Co., Ltd. подготвя износ на български продукти от хранително-вкусовата промишленост на стойност 300 млн. долара за азиатския пазар. Това е станало ясно по време на среща на икономическият министър Емил Караниколов и Гилберт Лим, председател на южнокорейската компания, съобщиха от ресорното министерство. Encyiks&Human Group Co., Ltd. е ексклузивен дистрибутор в Азия на български продукти като минерална вода, млечни продукти и пробиотици, органични продукти, кашкавал и сирене, лавандулово масло и продукти, базирани на розово масло от български компании. Във връзка с подписването на договор преди месец за бизнес сътрудничество между южнокорейската търговска компания и базирана в Шънчжън китайска търговска компания се подготвя износ на български продукти на стойност 300 млн. долара за Китай и Република Корея. Гилберт Лим е посочил, че компанията вече от две години работи с над 15 български партньора износители и е подчертал, че българските продукти се приемат изключително добре на Азиатския пазар, поради изключителното им качество. По думите му целта на южнокорейската компания е да представи страната ни и нейните продукти като бранд за здравословни и био храни. Министър Караниколов е изтъкнал, че компанията може да разчита на пълна подкрепа от страна на Министерството на икономиката, както и че все повече фирми от двете страни проявяват засилен интерес за партньорство. „Това е поредният пример за положителното развитие на българо-корейските търговско-икономически отношения през последната година, в резултат на съвместните усилия на двете страни“, е подчертал икономическият министър. На срещата са присъствали още заместник-министърът на икономиката Лъчезар Борисов, Петър Андонов, посланик на България в Република Корея, както и представители на мениджмънта на компанията.", "date": "2018.12.17", "title": "Корейци изнасят БГ продукти в Азия за $300 млн."}
{"url": "https://www.monitor.bg:443/bg/a/view/gushterovi-izbraha-ime-za-bebeto-152421", "text": "Плеймейтката Светлана Василева и съпругът й - бизнесменът Хриситян Гущеров вече са избрали име за първия си общ наследник. Наскоро стана ясно, че изкусителката е бременна с момиче, а тя призна пред „Папараци“ още, че вече я наричат Бобка. Странното име се появило първо от устата на бъдещия татко,който след като видял снимката от видеозона започнал да вика на отрочето си „бобчето”. Светлана допълни, че се оженила бременна и в деня на сватбата почувствала, че носи дете. разказа тя. Новината била потвърдена 2-3 дни след сватбеното тържество, което се проведе на 12 юли. Красавицата си направила тест за бременност, който потвърдил новината, но за да е сигурна, бъдещата майка проверила още цели четири пъти. След това поставила последните три теса в кутийката на годежния пръстен и пратила майка си, която им била на гости, да я даде на съпруга й. Когато видял чертичките, Гущеров се разплакал. След появата на дъщеричката им, двойката ще работи за мъжка рожба.", "date": "2018.12.17", "title": "Гущерови избраха име за бебето"}
{"url": "https://www.monitor.bg:443/bg/a/view/predpochitame-s-250-lv-po-skyp-televizor-152420", "text": "През 2018 г. най-търсеният телевизор на изплащане беше по-голям с 6 инча и по-скъп с 250 лева в сравнение с 2017 г. Победителят за 2018 г. струваше 1050-1100 лева, а цената на най-търсения модел за 2017 г. бе 800-850 лева, сочи класацията „Топ 10 на изплащане“ от „БНП Париба Лични Финанси“. Интересът към големи телевизори беше стимулирано допълнително и от Световното първенство по футбол и желанието на феновете да гледат мачовете на по-големи екрани. Тенденцията за устойчиво търсене на по-скъпи неща се потвърждава и от факта, че в новото издание на класацията пет от десетте най-търсени стоки са по-скъпи в сравнение с 2017 г. Освен телевизорите, през изминалата година диваните бяха по-скъпи с 250 лева, цената на най-предпочитаните лаптопи се повиши със 150 лева, хладилниците са по-скъпи със 150 лева, а готварските печки с 350 лева. Две от най-търсените стоки, пералните и матраците, са на същата средна стойност, а три са по-евтини - смартфони, климатици и обзавеждане за спалня. Класацията показва и, че хората кандидатстваха за потребителски кредити за покупка на стоки за дневната на средна стойност 3000 лева, а за спалнята – на средна стойност 1000 лева. Това доказва, че холът е най-важното помещение за българите в дългосрочен план и затова клиентите на една от най-големите банкови институции, специализирани в потребителско кредитиране у нас купуваха нови дивани, климатици и телевизори. Телевизорите са на второ място в класацията, а победител са смартфоните. Новината през тази година е, че най-търсеният смартфон през 2018 година е по-евтин в сравнение с 2017-а. това е топ модел на по-слабо популярна компания на средна цена 900-950 лева. Година по-рано българите най-често купуваха на изплащане смартфони на средна цена 1250-1300 лева от един от безспорните лидери на пазара. През 2018 г. хората на възраст 20-39 години подадоха повече от 50% от заявленията за финансиране на покупката на стоки на изплащан. На второ място са 40-49 годишните с около 22% от заявленията, следвани от групата на 50-59 годишните с 13%. Най-много от заявленията за победителя в класацията, смартфонът, бяха подадени от 20-29 годишните - 36% от всички молби за финансиране на покупката на такива устройства. Хората на тази възраст най-често кандидатстваха и за покупка на изплащане на лаптопи като подадоха 32% от молбите. Това показва, че младежите са най-склонни да пазаруват модерни ИТ устройства, които отговарят на интересите и лайфстайла им, доминирани от социалните мрежи и геймърските общности.", "date": "2018.12.17", "title": "Предпочитаме с 250 лв. по-скъп телевизор"}
{"url": "https://www.monitor.bg:443/bg/a/view/myj-umrja-ot-izmryzvane-v-momchilgrad-152419", "text": "55-годишен мъж е починал от измръзване, след като е прекарал нощта навън. Тялото му е било открито в близост до жп прелез в Момчилград. Това съобщи БНР.  Според полицията няма данни за насилствена смърт. От два дни в района вали дъжд, а температурите през нощта са около нула градуса.", "date": "2018.12.17", "title": "Мъж умря от измръзване в Момчилград"}
{"url": "https://www.monitor.bg:443/bg/a/view/filipinka-stana-mis-vselena-152418", "text": "Мис Филипини Катриона Грей бе коронясана за Мис Вселена на престижния конкурс за красота, който се проведе в тайландската столица Банкок. 24-годишната красавица е филипинска от австралийски произход. Тя е телевизионна водеща, певица и манекенка. На въпроса кой е най-важният урок, който е научила в живота си, Грей отвърна, че се е научила да бъде благодарна и да се стреми към красота, докато преподавала на деца в неравностойно положение в предградията на Манила. Отначало журито огласи имената на всички претендентки за короната, след това отся 20 от най-отличилите се красавици, а накрая избра финалната тройка. Втора след Грей се класира 24-годишната Тамарин Грийн от Южна Африка , а трета - Стефани Гутиерес от Венецуела. По време на конкурса бяха представени на публиката видеоклипове с междинните етапи на съревнованието. Преди финала се проведе дефиле по бански костюми и във вечерни тоалети. След това на всяка от претендентките беше зададен въпрос, който трябваше да повлияе на окончателното решение на журито. 67-ият конкурс Мис Вселена се състоя за трети път в Тайланд, който за последно бе домакин на състезанието през 2005 г. На тазгодишното му издание за пръв път участва и транссексуална претендентка - представителката на Испания Анхела Понсе. Сред финалистите не се нареди нашата претендентка - Мис Свят България Калина Митева .", "date": "2018.12.17", "title": " Филипинка стана Мис Вселена (СНИМКА)"}
{"url": "https://www.monitor.bg:443/bg/a/view/sting-izbra-bylgarija-za-specialen-koncert-152423", "text": "Идването на Стинг в България винаги е голяма новина за меломаните, защото името на мегазвездата е гаранция за различна емоция всеки път. Дори и да сте ходили на 100 негови концерта, следващият обезателно ще ви изненада. Предстоящата му визита обаче обещава да е уникална, а организаторите „София мюзик ентърпрайсиз“ описват концерта, който ще се състои на 1 юни 2019-та в зала „Арена Армеец“ в София, като специален. Предстоящата му Многобройните почитатели на великия музикант ще станат част от ново невероятно и динамично шоу и ще чуят най-обичаните песни на Стинг, белязали впечатляващата му кариера, като “Englishman In New York,” “Fields Of Gold,” “Shape Of My Heart,” “Every Breath You Take,” “Roxanne,” “Message In A Bottle”, и др. Има още една добра новина – билетите ще са на и влизат в продажба от днес. Явно Стинг има специално отношение към българската публика след като за трета поредна година ще включи страната ни в турнето си. През 2017 и 2018 година той ни подари три изключителни концерта, като разпродаде най-голямата зала у нас „Арена Армеец“ и повтори успеха си два пъти в Античния театър в Пловдив. В София беше придружен от сина си Джо Съмнър, а в Пловдив – от реге иконата Шаги, с когото издадоха съвместния албум „44/876“, спечелил награда „Грами“ за Най-добър реге албум. Определян като един от най-емблематичните световни артисти, Стинг е носител на 16 награди „Грами“, две награди „БРИТ“, „Златен Глобус“, награда „Еми“, има 4 номинации за „Оскар“, номинация за награда „Тони“, награда на века от списание Билборд и Човек на годината за 2004 на MusiCares. Член е на Hall of Fame за автори на песни, носител е на награда „Кенеди център“, специалната награда на The American Music Award of Merit, и наградата на The Polar Music. През творческия си път е продал почти 100 милиона копия на албумите си като соло артист и заедно с The Police.", "date": "2018.12.17", "title": "Стинг избра България за специален концерт"}
{"url": "https://www.monitor.bg:443/bg/a/view/lidl-otkriva-93-ija-si-magazin-v-bylgarija-152426", "text": "Най-новият магазин на Lidl в София отвори врати в кв. Обеля. Това е 93-ият търговски обект на веригата в страната и 25-ият в столицата. „Вече с 25 магазина в столицата даваме възможност на жителите на София да имат достъп до повече локации, така че да намерят най-удобната за себе си, независимо където се намират. В нашите магазини те могат да открият широка гама от внимателно подбран асортимент от хранителни и нехранителни стоки, без да се налага да избират между цена и качество, а да получат и двете. Като водеща верига постоянно инвестираме в продуктови иновации и решения, които правят пазаруването в Lidl лесно и удобно, като в същото време пестим време и средства на потребителите“, коментира Милена Драгийска, главен изпълнителен директор на Лидл България. Най-новият магазин на Lidl се намира на бул. „Ломско шосе“ 218 и е изграден съобразно новата концепция на компанията, която предлага по-модерни и по-удобни пространства за клиентите и служителите. За всички клиенти на магазина веригата е подготвила и специална изненада – за всяка покупка на стойност минимум 25 лв. между 17 и 23 декември 2018 г. те ще получават талон за 50% отстъпка на избрани артикули с марка Baresa. Талоните могат да бъдат използвани в същия магазин в периода между 24 и 30 декември 2018 г. В новия магазин потребителите ще открият разнообразие от стоки за трапезата и дома с оптимално съотношение качество-цена – от продуктовата линия „Родна стряха“ с качествени продукти само от български производители, през специалната зимна селекция от висококачествени месни продукти, до множество хранителни и нехранителни предложения за незабравими коледни празници, с които да зарадват своите близки. Сред тях са дървените играчки Playtive Junior, вече познати и обичани от българските потребители, пълно меню от деликатесни предложения от серията Deluxe - от изискани предястия до гурме десерти, както и сладките изкушения от Favorina.", "date": "2018.12.17", "title": "Lidl открива 93-ия си магазин в България"}
{"url": "https://www.monitor.bg:443/bg/a/view/razsledvat-shofior-ubil-ovcharsko-kuche-152407", "text": "Павликенски полицаи разследват случай на убийство на пастирско куче. На 15-ти около обяд 59-годишен шофьор с джип „Форд” се спускал по пътя край село Лесичери. Венезапно към джипа му се спуснали седем кучета, които пазели стадо овце и крави. Едно от кучетата попаднало под гумите на певозното средство и умряло. Срещу водача е започнато досъдебно производство.", "date": "2018.12.17", "title": "Разследват шофьор убил овчарско куче"}
{"url": "https://www.monitor.bg:443/bg/a/view/trolejbusni-jici-padnaha-vyrhu-tri-koli-njama-postradali-152408", "text": "Стари и неизползвани от години тролейбусни жици паднаха върху три коли в пловдивския жилищен район „Тракия”. Като по чудо при инцидента няма пострадали хора, а щетите по автомобилите са минимални. Сигналът в полицията бил получен в 9,15 часа в понеделник. Минути преди това на кръстовището на ул. „Съединение” при търговския комплекс „Форум” тролейбусните жици били бутнати от преминаващ багер, разказаха свидетели. Те се срутили върху три леки автомобила, които били в движение. Шофьорите отбили и повикали полиция, която отцепила движението по ул. „Съединение” в участъка между улиците „Ванче Михайлов” и „Шипка”. Като по чудо при инцидента няма и пострадали пешеходци, въпреки че по това време на деня в началото на работната седмица мястото е оживено. На мястото бил повикан и представител на фирма „Градски транспорт”, чиито навремето бяха тролейбусите в Пловдив и съответно съпътстващата инфраструктура. След закриването на тролейбусния транспорт в града, фирмата собственик отказва да демонтира жиците и за целта води дълги години съдебни битки с община Пловдив. Това не е първо срутване на тролейбусни жици от преминаващи камиони. На 6 юли 2015 години камион, превозващ багер, скъса провиснали тролейбусни жици на бул. „Христо Ботев” в района на Централна гара в Пловдив. Тогава пострадала леко 59-годишна пешеходка, която на два пъти била ударена в главата от скъсаните жици. Тя била прегледана на място от екип на Спешна помощ, но отказала да ходи в болница и се прибрала вкъщи. Скъсаните тролейбусни жици тогава паднаха върху 13 автомобила, един от които бе със счупено стъкло. Най-тежкият случай с паднали тролейбусни жици в Пловдив обаче бе през август 2012г., когато камион, превозващ багер, скъса контактната мрежа на бул. „Васил Априлов” в района на кръговото до Централна гара. В същото време на пешеходна пътека пресичала 42-годишната Галя Халачева, която се връщала от работа. Камшичният удар на жиците по гърба на жената бил фатален. По време на съдебното дело стана ясно, че жиците са били провиснали под допустимия минимум от 5 метра и са били на височина 4,28 метра. Затова и лопатата на превозвания багер ги е закачила и откъснала.  Според съда до трагичния инцидент не би се стигнало и ако отговарящите за тролейбусните жици бяха спазили изискванията за тяхната височина, както и ако съответните компетентни органи бяха упражнили необходимия контрол.", "date": "2018.12.17", "title": "Тролейбусни жици паднаха върху три коли, няма пострадали"}
{"url": "https://www.monitor.bg:443/bg/a/view/dogodina-biznesyt-chisti-stari-zadyljenija-investira-v-inovacii-152409", "text": "Почти двойно намаление на просрочените задължения по-стари от година, отчита анкета сред фирмите на една от работодателските организации. Общият размер на просрочените задължения леко се повишава спрямо предходната година. Положителен факт е, че просрочията над една година от 41% през 2017 г. вече е 23 на сто през настоящата година. Сред задълженията с по-голямо забавяне най-много са в сектора на услугите, а най-малки са просрочията, от 1 до 3 месеца, в преработващата промишленост, отчитат от Българска стопанска камара в тазгодишното проучване сред 740 фирми. От работодателската организация отчитат като положителен момент сериозният ръст на планираните инвестиции на бизнеса в иновации, марки и патенти. Бизнес климатът у нас се е влошил през изминаващата година, отчете като акцент председателят на БСК Радосвет Радев. От анализа става ясно, че 49% от анкетираните фирми отчитат застой в развитието си, а 26% влошаване през тази година в сравнение с 2017-та. Едва 24% от анкетираните определят 2018 г. като успешна за развитието на бизнеса им.", "date": "2018.12.17", "title": "Бизнесът изчисти стари задължения, инвестира в иновации догодина"}
{"url": "https://www.monitor.bg:443/bg/a/view/livyrpul-sreshtu-bajern-na-1-8-finalite-v-sh-l-celijat-jrebij-tuk-152417", "text": "Днес от 13:00 часа българско време в Нион бе изтеглен дългоочакваният жребий за 1/8-финалите на Шампионската лига. 16-те най-добри отбори очакваха да разберат своите съперници за първата фаза на елиминациите. Те бяха разпределени в две урни. В първата бяха победителите в съответните групи, които бяха в ролята на поставени в жребия - \"Барселона\", \"Реал\" (Мадрид), \"Байерн\" (Мюнхен), \"Ювентус\", \"Манчестър Сити\", \"Пари Сен Жермен\", \"Борусия\" (Дортмунд) и \"Порто\". В другата бяха непоставените тимове, завършили на вторите места - \"Ливърпул\", \"Манчестър Юнайтед\", \"Тотнъм\", \"Атлетико\" (Мадрид), \"Аякс\", \"Лион\", \"Рома\", \"Шалке 04\". Един срещу друг не можеха да се паднат отбори от една страна, нито такива, които са били в една и съща група досега. Първите мачове от 1/8-финалите ще бъдат на 12/13-и и 19/20-и февруари, а реваншите са на 5/6-и и 12/13-и март.  В срещите от тази фаза вече ще бъде използвана системата ВАР.   Ето и осемте двойки: Шалке 04 - Манчестър Сити Атлетико Мадрид - Ювентус Манчестър Юнайтед - Пари Сен Жермен Тотнъм - Борусия (Дортмунд) Лион - Барселона Рома - Порто Аякс - Реал Мадрид Ливърпул - Байерн Мюнхен", "date": "2018.12.17", "title": "\"Ливърпул\" срещу \"Байерн\" на 1/8-финалите в ШЛ (Целият жребий тук)"}
{"url": "https://www.monitor.bg:443/bg/a/view/tushirat-naprejenie-v-asparuhovo-zaradi-pytnite-preustrojstva-152411", "text": "Ремонтите във варненския квартал „Аспарухово” се движат по график и трябва да приключат по план до пролетта на следващата година. Това съобщиха от Община Варна във връзка с желанието на жители на квартала за по-скорошното приключване на строителните дейности и внесената подписка с над 700 подписа срещу начина, по който се прави реконструкцията на основната транспортна инфраструктура в квартала. Подписката е адресирана до кмета и до Общинския съвет на Варна. Жителите на квартала получиха съдействието на съветниците от комисията по „Благоустройство и комунални дейности“ към Общинския съвет за организиране на среща между гражданите, администрацията и проектантите. Междувременно бе обяснено, че в южния участък на бул. „Народни будители“ е приключила подмяната на ВиК-мрежата, изградени са нова дъждовна канализация и бордюри, а пътната настилка е фрезована. Също така е положен износващ пласт от плътен асфалтобетон, изпълнено е уширение на съществуваща настилка, втори битумен разлив и е положен биндер. Изградено е ново кръгово кръстовище на ул. „Св. Св. Кирил и Методий“ и бул. „Народни будители“. В момента се извършват изкопни дейности за изграждане на двата нови подлеза – на сп. „Калин“ и до Морската гимназия „Св. Николай Чудотворец“. Съоръженията ще бъдат осигурени с асансьори за хора с увреждания и майки с колички. Вече са изградени телата на подлезите, излети са преходни плочи, приключено е поставянето на хидроизолация по стените и при подходящи метеорологични условия са готови за полагане на хидроизолация на горна плоча, съобщават още от Община Варна. До края на седмицата подлезът на сп. „Калин“ ще бъде готов за полагане на облицовки, а в подлеза до Морската гимназия ще бъдат готови стълбищата и асансьорната шахта. Временната и постоянната организация на движение в квартала е съгласувана с КАТ, уточняват още от Общинат. Бавят се, вървят трудно и не знаем какво ще стане накрая, пък е позицията на жителите на Аспарухово. Реконструкциите са част от проект „Интегриран градски транспорт на Варна-втора фаза“ с финансиране по Оперативна програма „Региони в растеж“ 2014-2020 г. BG16RFOP001-1.002-0003-C01, № РД-02-37-29/19.01.2017 г.  ", "date": "2018.12.17", "title": "Варненският кв.\"Аспарухово\" с подписка срещу транспортния хаос"}
{"url": "https://www.monitor.bg:443/bg/a/view/ochilata-n-real-light-predlagat-smesena-realnost-152412", "text": "Очилата със смесена реалност започват да навлизат на пазара. Компанията Magic Leap започна да предлага очилата си по-рано през година, но само на разработчици, като съществуват слухове, че и Apple планира да представи свой очила през следващите няколко години, но за сега потребителите могат да очакват с нетърпение през 2019 г., единствено очилата nReal Light. Очилата предлагат зрителен ъгъл от 52 градуса, така че потребителите няма да получат цялостна картина със смесена реалност, но това предлагат и други подобни устройства в момента. Разделителната способност е 1080p. До някъде, nReal Light са подобни на Snapchat Spectacles, които вече са на пазара, въпреки че очилата на Snapchat не предлагат добавена реалност, а само заснемат видео. При nReal Light, голяма част от обработката се прехвърля на отделно устройство, като смартфон или лаптоп, посредством USB-C кабел. Точно как очилата ще работят и какво ще може да очакват потребителите от тях, са някои от детайлите, които все още не са известни, но се знае, че ще разполагат с гласов контрол. Много компании, включително Apple използват термина „добавен реалност” (AR). Други използват термина AR, за графики, които се появяват пред погледа на потребителя, като известия от телефона или навигационни указания, които не е задължително да изглеждат като част от реалния свят. Очилата nReal Light ще бъдат пуснати в продажба през първата половина на 2019 година на цена от $ 1000, като предлаганото съдържание ще е в партньорство със Xiaomi.", "date": "2018.12.17", "title": "Очилата nReal Light предлагат смесена реалност"}
{"url": "https://www.monitor.bg:443/bg/a/view/zadyrjaha-myjyt-blysnal-policaj-v-sofija-152410", "text": "23-годишният мъж, който блъсна и рани полицейски служител в столицата беше задържан от полицаи, съобщиха от МВР. На 15 декември около 23.15 часа, когато екип на специализирани полицейски сили спира автомобилa на Захари Чернев за рутинна проверка, той включва задна скорост, удря спрян автомобил, след което прегазва единия униформен в тревните площи и успява да избяга. Колата на наркодилъра е открита изоставена в Студентския град. В нея полицаите открили голямо количество хладно оръжие- брадви, секири, мачете, както и палки и бухалки, съобщи Ангел Бадънков, началник на отдел \"Криминална полиция\" в СДВР. Пострадалият полицай, който е на 39 години, е в изключително тежко състояние, с опасност за живота. Той е настанен в УМБАЛ \"Света Анна\" със счупен крак, таз и седем ребра, увреден е и белият", "date": "2018.12.17", "title": "Задържаха мъжът блъснал полицай в София"}
{"url": "https://www.monitor.bg:443/bg/a/view/starozagorski-pensioneri-dariha-na-mvr-78-bona-152414", "text": "Близо 78 бона „дариха на МВР“ семейство пенсионери от Стара Загора, крупната сума е била оставена на два транша в чанти до трафопост на улица „Д-р Тодор Стоянович“. 69-годишната жена и с 2 години по-възрастният й съпруг били хванати в класическата схема на ало-измамниците на 6 декември, когато на домашния им телефон позвънил старши разследващ полицай, който им разказал „приказката“ за страховити бандити, които са ги взели „на мушка“ и за да бъдат хванати колегите му се нуждаят от съдействие. Минути след обаждането на мнимия следовател започнала атака от измамниците, които заплашвали многократно възрастната двойка с мъчения, палеж и убийство. В крайна сметка към 16,30 часа на 6 декември жената отнесла на уреченото място кожена чанта с 49 000 лв, а на следващия ден към 14,00 часа още една торба с 28 600 лв. Жалбата за измамата е била депозирана във Второ РУ „Полиция“ едва на 14 декември, жертвите обяснили закъснението с „наставленията „, дадени им от следователя, че за успешното задържане на бандитите е потребно повече време. Аналогична сума дадоха на 10 юли 82-годишен мъж и 78-годишната му съпруга, парите били в евро, които възрастната двойка изтеглили от сметките си в 4 търговски банки. С предколедния удар на ало-измамниците сумата от откраднати пари на територията на Стара Загора и региона за тази година достигна почти половин милион лева. Междувременно на 13 декември в две последователни заседания един и същ състав на районния съд постанови две условни присъди от 8 месеца и година за обвиняем в съучастие в пет измами, при които от жертвите /мъже и жени на възраст от 80 до 86 години/ са били отмъкнати общо 18 бона. Измамите са били извършени по същата схема във времето от 21 февруари до 14 март, мулето се оказал с чисто криминално минало и не познавал основните играчи .", "date": "2018.12.17", "title": "Старозагорски пенсионери „дариха на МВР“ 78 бона"}
{"url": "https://www.monitor.bg:443/bg/a/view/lovec-se-grymna-v-slabinite-s-breneke-152406", "text": "Пишман ловец се гръмна в слабините с боеприпаси за едър дивеч. Инцидентът станал в неделя по обяд в град Елена. 20-годишният авджия почиствал ловната си пушка, когато внезапно натиснал спусъка и тя произвела изстрел. Бренекето, предвидено за ловна диви прасета, се забило в интимната област на ловеца. Пострадалият веднага е откаран и е настанен в обласната болница във Велико Търново, където му е направена операция по спешност на корема, сърдечната област, както и уроогични интервенции. В момента състоянието му е вън от опасност. Тазът на мъжа обаче е раздробен и ще мине доста време преди той да успее да се възстанови отново. При направената от полицията проверка е установено, че оръжието, с което се е прострелял мъжът е законно. По случая е образувано досъдебно производство. Това е вторият подобен случай на инциденти с ловно оръжие в Еленския Балкан. Преди няколко месеца по време на лов, авджия простреля свой колега, изпречил се внезапно на пътя му. За щастие тогава куршумът не бе засегнал вътрешните органи и пострадалият оцеля.", "date": "2018.12.17", "title": "Ловец се гръмна в слабините с бренеке"}
{"url": "https://www.monitor.bg:443/bg/a/view/zadyrjaha-19-godishen-za-grabeji-nad-starici-152413", "text": "19-годишен жител на Сливен е задържан по обвинение, че е извършил в рамките на седмица серия грабежи над възрастни жени.  Белезниците щракнали около китките на непознатия до момента на криминалистите безработен Християн Георгиев, който от няколко месеца се изнесъл да живее на квартира в квартал „Даме Груев“. Нападенията си младежът осъществявал за времето от 6 до 11 декември  в тъмната част на денонощието по улиците на съседния квартал „Стоян Заимов“. Георгиев си набелязвал предимно възрастни жени, които нападал в гръб и след като ги повалял на тротоара им отмъквал чантите и портфейлите след което бързо изчезвал в сумрака. При претърсването на квартирата му са намерени вещи и пари, направени били пълни самопризнания. Няма данни момчето да е било наркозависимо, с прокурорска заповед му е наложена 72-часова мярка за неотклонение „задържане под стража“, работата по доизясняване на престъпната му дейност продължава .", "date": "2018.12.17", "title": "Задържаха 19-годишен за грабежи над старици"}
{"url": "https://www.monitor.bg:443/bg/a/view/kvestorite-na-ktb-otivat-na-syd-152415", "text": "Квесторите на фалиралата през 2014 година Корпоративна търговска банка (КТБ) Станислав Лютов и Елена Костадинчев отиват на съд за умишлена безстопанственост в особено големи размери. Софийска градска прокуратура (СГП) внесен в Софийски градски съд (СГС) обвинителен акт срещу двама за престъпление по чл. 219, ал. 4, вр. ал. 3, вр. ал. 1, вр. чл. 20, ал. 2, вр. ал. 1, вр. чл. 26, ал. 1 от НК. Станислав Лютов и Елена Костадинчев са предадени на съд, затова, че в периода от 20 август 2014г. до 14 януари 2015г., като квестори в КТБ и в съучастие не са положили достатъчно грижи за стопанисването и запазването на повереното им имущество и от това последвали значителни щети на Фонда за гарантиране на влоговете в банките (ФГВБ), като, според държавното обвинение, деянието е извършено умишлено и причинените вреди са в особено големи размери - общо 1 070 383,83 лв. Според обвинителния акт, Лютов и Костадинчев умишлено са разпоредили осчетоводяване на предсрочното прекратяване на 9 броя договори за индивидуални срочни депозити с привилегирован текущ годишен лихвен процент, вследствие на което депозитите били прехвърлени за изплащане към Фонд за гарантиране на влоговете в банките (ФГВБ), Разследването срещу двамата квестори започна през 2015 година, като в хода му бе разпоредено да се установят всички договори, сключени с банката при преференциален лихвен процент и изплатените суми по тях, в нарушение на реда за удовлетворяване на кредиторите, предвиден в Закона за банковата несъстоятелност. Още при старта на разследването премиерът Бойко Борисов заяви, че му е съобщено, че в последния си работен ден квесторите са изнесли огромно количество имущество от банката. Лютов и Костадинчев от своя страна тогава отговориха, че са действали по указания на БНБ и Фонда за гарантиране на влоговете, които са спазвали точно. Двамата обвиняеми са на свобода срещу мярка за неотклонение \"подписка\". Ако бъдат признати за виновни Станислав Лютов и Елена Костадинчев могат да получат наказание лишаване от свобода от 3 до 12 години, като съдът може да постанови и лишаване от право да заемат определена обществена или държавна длъжност и право да упражняват определена професия или дейност.", "date": "2018.12.17", "title": "Квесторите на КТБ отиват на съд"}
{"url": "https://www.monitor.bg:443/bg/a/view/fandykova-prez-2019g-shte-imame-48-km-metro-povecheto-avtobusi-shte-s-evro-6-152400", "text": "В края на 2019 г. в София ще има 48 км метро, като преди 10 години подземният транспорт е бил с дължина 10 км. Това обяви кметът на града Йорданка Фандъкова по време на семинар на Столичната община за проектобюджета на кметството за 2019г. едвидените средства на общината за следващата година ще бъде рекордни - 1,623 млрд.лв. Преди седмица бе обявено, че София ще разполага 1,587 млрд.лв., но заради добрата събираемост цифрата нараснала. Модернизацията на градския транспорт, развитието на метрото, образователната инфраструктура и обновяването на зелените пространстра са основните приоритети на кметството. Фандъкова уточни, че капиталовата програма на общината е 551 млн.лв., като 306 млн.лв. са заделени за метрото. Догодина през есента ще бъдат пуснати първите станции от третия лъч на метрото от \"Красно село\" до бул. \"Патриарх. Евтимий\", до края на 2019 г. тези от центъра до бул. „Владимир Вазов“, а в началото на 2020г. ще са готови спирките на подземния транспорт от „Овча купел“ до Околовръстния път при „Горна баня“. Кметът на столицата за пореден път изтъкна, че следващата година автопарка на градския транспорт ще бъде обновен на 90% и возилата ще бъдат с екологичен стандарт - Евро 6. Средната възраст на автобусите ще бъде 6 г., като преди десетилетия возилата са били 20 годишни. Със 100 млн. лв. ще бъдат закупени нови автобуси. Предстои и ремонти на 15 ключови булеварда в града, за които ще бъдат изхарчени 47,5 млн.лв. С 38 млн. лв. ще се обновяват вътрешно квартални улици. 4,5 млн.лв. пък ще бъдат вложени в осветлението на града. Трамвайните трасета по бул. “Цар Борис III” и ул. “Каменоделска” ще бъдат реконструирани със 17,6 млн.лв. Софиянци ще се возят и на 13 нови нископодови трамвая за 32,8 млн. лв. Рекордна сума е заделена и за образователна инфраструктура - 71,2 млн.лв. Ще започне основен ремонт и строителство на 15 училища. 9,5 млн. лв. отиват за изграждане на физкултурни салони и пристройки към 12 училища. През 2019 г. трябва да приключат и ремонтите на 26 училища и детски градини, финансирани с евросредства. С 17,9 млн.лв. ще се обновяват зелените пространства в града. Догодина столицата трябва да има и първия си аквапарк, който ще бъде изграден в парк “Възраждане”. Ще се обновят и минералните бани в Банкя и “Овча купел”. Бившата топлоцентрала при НДК пък трябва да се превърне в център за изкуства и култура. Председателят на Столичния общински съвет Елен Герджиков обяви, че бюджета влиза за обсъждане по комисии в началото на годината, а на 31 януари 2019 г. трябва да бъде гласуван от съветниците. Фандъкова припомни и основните ремонти, които общината направи през изминаващата година. Сред тях са реконструкциите на бул.”Васил Левски”, “България”, “Арсеналски”, “Тодор Каблешков”, “Пенчо Славейков”, “Монтевидео” и др. Тя припомни, че е започнала и най-мащабната реконструкция в града, а именно тази на ул.”Граф Игнатиев”. ", "date": "2018.12.17", "title": "Фандъкова: През 2019 г. ще имаме 48 км метро и повечето автобуси ще са с Евро 6"}
{"url": "https://www.monitor.bg:443/bg/a/view/24-godishna-jena-e-otkrita-ubita-v-stolichen-hotel-152401", "text": "Мъж, който работел като погребален агент, уби 24-годишно момиче с вилица в хотелска стая в столицата. Бруталното престъпление станало в популярния хотел „Рила“ в неделя срещу понеделник през нощта. До него се стигнало след тридневен запой и злоупотреба с дрога, смятат разследващите. За касапницата е задържан 37-годишния Димитър Ръжев от пловдивското село Брестник, който работел в погребално бюро. Смята се, че той често злоупотребявал с наркотици. Дори лежал в комуна преди около 8 години. Имал и разрешително за оръжие, но то му било отнето, след като го хванали дрогиран. Димитър имал връзка с по-младата от него Златена Стоянова. Двамата дошли в София и го ударили на веселие. Наели си и стая в намиращия се в идеалния център на столицата хотел „Рила“. В понеделник сутринта той се появил на рецепцията във видимо неадекватно състояние, говорещ несвързано. Служителите се усъмнили, че нещо може да не е наред и подали сигнал в полицията. Пристигналите униформени разбили вратата на стаята му, която се намирала на петия етаж и там заварили мъртвата Златена. Криминалисти установили, че тя е била пробождана многократно с вилица, която дори останала в окото й. Била е и душена. Според първоначалната информация именно нараняванията с вилицата станали причина за фаталния край на младото момиче. Димитър е задържан моментално. Съседи на Ръжев от Брестник, където той живеел, разказват пред trafficnews.bg, че открай време той бил много агресивен. Доскоро дори имал и съпруга, която го дарила с две деца. Младата майка обаче го напуснала. Оплаквала се от системен тормоз и душене. Близки хора до семейството разказват, че мъжът се опитал да запали къщата си в пловдивското село, залял я с нафта, но съсед го спрял да драсне клечката. Не е ясно от колко време Ръжев е имал отношения със Златена, нито какво е довело до ескалация на напрежението и смъртта на момичето. По всичко личи обаче, че 24-годишното момиче му се е доверявало, а последната седмица е прекарало плътно в неговата компания. От снимките му в социалните мрежи се вижда, че се е снимал заедно с жертвата в поп-фолк бар в нощта на 11-и срещу 12-и декември, когато двамата са посетили студентско парти.", "date": "2018.12.17", "title": "Погребален агент уби млада жена с вилица (ОБНОВЕНА)"}
{"url": "https://www.monitor.bg:443/bg/a/view/ochakva-se-okolo-5-6-sm-nova-snejna-pokrivka-v-severna-bylgarija-152398", "text": "Мобилното приложение LIMA на Агенция „Пътна инфраструктура” не работи в момента заради технически проблеми. Това е причината голяма част от хората да попаднат в капан на магистрала „Хемус” вчера. Това съобщи пред Нова тв Денислав Пейчев от ситуационният център на Агенцията. Вчера тежкотоварен камион наруши забраната за преминаване, аварира и препречи движението в посока към София, а чакащи пътници играха хоро в снега. Информацията на сайта на агенцията api.bg обаче се обновява в реално време, такава може да се получи и на дежурните телефони в ситуационния център. Над 600 машини са почиствали пътищата вчера заради обилния снеговалеж в Северна и Западна България. „В момента всички автомагистрали и първокласни пътища са без ограничения на движението, републиканската пътна мрежа е проходима при зимни условия, каза още Денислав Пейчев”, дежурен в ситуационния център. Заради снега ограничения има само на проходите „Троян Кърнаре”, „Превала” и на пътя Девин – Михалково. Очаква се около 5-6 см нова снежна покривка в Северна България, но пътищата се обработват превантивно. Околовръстният път на Монтана е буквално блокиран от тежкотоварни автомобили в посока към Враца. Пътна полиция пуска поетапно по 4 камиона на минута , причината е, че има задръстване и аварирали ТИРове между Ребърково и Ботевград, както и на магистрала „Хемус”. Стефан, който чака от 8 часа тази сутрин, обясни, че повечето камиони чакат на пътя от снощи и полицаите са им казали, че ще ги пуснат сутринта без да им дадат обяснение. Опасни условия за движение се очакват в четири области на страната днес. Предупреждения за сняг и поледици има в Плевен, Ловеч, Габрово, Велико Търново, Разград и Търговище. Мъгла с видимост до 150 метра има в района на Русе и на прохода \"Шипка\". Забрана за движение е наложена на тировете по всички магистрали, информират от АПИ. Има ограничения и по някои главни пътища. От КАТ съобщиха, че 30 шофьори ще бъдат санкционирани, заради неспазване на забраната за навлизане камиони над 12 тона по магистрала \"Хемус\". Към момента аутобанът е проходим при тежки зимни условия. Агенция \"Пътна инфраструктура\" ще глоби фирмата, която е трябвало да почиства магистрала \"Струма\" в област Кюстендил, защото не са започнали почистването на снега навреме. Към момента Летище София работи нормално, няма и закъснения в движението на влаковете.", "date": "2018.12.17", "title": "АПИ:Очаква се около 5-6 см нова снежна покривка в Северна България"}
{"url": "https://www.monitor.bg:443/bg/a/view/shest-oblasti-s-jylt-kod-za-opasno-snejno-vreme-152397", "text": "Снежната покривка днес ще достигне около 10 сантиметра в областите Ловеч, Плевен, Велико Търново, Габрово, Разград и Търговище. Затова там е в сила предупреждение с жълт код за опасно време. Облачността днес ще е плътна над цялата страна. В западната половина на страната ще се разкъсва на моменти през деня, но за кратко. Валежите от сняг ще са слаби и предимно в Централна Северна България. На изток ще вали дъжд. Заради захлаждането в Добруджа дъждът там през деня постепенно ще преминава в сняг. Температурите днес ще са най-ниски в Северозапада. През целия ден там ще е под нулата. Иначе през деня термометрите в страната ще се колебаят между 0 и 10 градуса. Най-топло ще бъде по Черноморието. В планините – валежите от сняг ще са в западните планински масиви. На изток ще вали дъжд. Температурите през деня – от минус 6 градуса по най-високите върхове до около 3 градуса в по-ниското. Времето остава динамично в следващите 48 часа. Пореден средиземноморски циклон носи нова порция влага, който в комбинацията с ниските температури във височина отново ще е причина за валежи и от дъжд и от сняг - най-интензивни днес ще са в Италия. За цялата страна е в сила оранжев код за опасно време. Валежите се придвижват на изток. У нас ще ги видим и усетим във вторник. По-интензивно ще вали сняг в западните и централните части на страната. На изток ще вали предимно дъжд. В нощта срещу сряда и дъждовете и снеговете ще започнат постепенно да спират навсякъде. Температурите падат в хода на седмицата. Очакваме най-студено да е след средата на седмицата, когато минималните сутрин и вечер ще са около минус 5 – минус 6 градуса.", "date": "2018.12.17", "title": "Шест области с жълт код за опасно снежно време"}
{"url": "https://www.monitor.bg:443/bg/a/view/socialnite-mreji-polzvani-ot-rusnacite-za-dezinformacija-152399", "text": "Всички основни социални мрежи и медийни платформи са били използвани от Русия в кампанията за дезинформация по време на президентските избори в САЩ през 2016 г. Цел на кампанията са били различни електорални групи, като работата е станала още по-активна, след като той е влязъл в Белия дом. Това се казва в нов доклад, подготвен за Комитета по разузнаване на американския Сенат, пише „Вашингтон пост“. Докладът открива нови аспекти на методите, използвани от руската Агенция за интернет изследвания, която американските власти обвиняват за намесата в избирателната кампания. Изследването е проведено от експерти на Оксфордския университет, работещи в Проекта за моделиране на пропагандата и компанията за мрежов анализ „Графика“. Те са проучили милиони постове във Фейсбук, Туитър, Инстаграм и видео в Ютюб. „Вашингтон пост“ разполага с чернова на непубликувания още доклад, който те наричат „най-мащабният анализ на руската дезинформационна кампания“. Руснаците „са положили големи усилия, за да мотивират консерваторите, използвайки теми, като правото на собственост на оръжие или миграционния проблем. „От естествена инфраструктура за изразяване на колективно недоволство и координиране на гражданския активизъм социалните мрежи са се превърнали в моделиран инструмент за социален контрол, който се манипулира от хитри политически консултанти и който в еднаква степен е достъпен за политиците и в демократичните страни, и за диктаторските режими“, се казва в доклада.", "date": "2018.12.17", "title": "Социалните мрежи ползвани от руснаците за дезинформация"}
{"url": "https://www.monitor.bg:443/bg/a/view/reshetki-za-shofior-premazal-60-godishna-peshehodka-152402", "text": "39-годишен шофьор попадна в ареста на полицията, след като блъсна и уби на място 60-годишна пешеходка. Пътният инцидент станал по тъмно в неделя вечерта в Съединение. Сигналът за катастрофата бил подаден на 112 в 18,30 часа. На място екип от Районното управление на полицията в пловдивското село Труд установил, че на ул. „Шести септември” в Съединение лек автомобил „БМВ” е блъснал пешеходката. На мястото била повикана и линейка, на дежурният медик само констатирал смъртта на жената. 39-годишният шофьор бил тестван за алкохол и дрога, като резултатите му били отрицателни. Въпреки това той бил задържан в ареста на районното в Труд за едно денонощие. От полицията в Пловдив уточниха, че се разследват причините и обстоятелствата, довели до трагичния инцидент на пътя.", "date": "2018.12.17", "title": " Решетки за шофьор, премазал 60-годишна пешеходка"}
{"url": "https://www.monitor.bg:443/bg/a/view/zalesiha-v-balchik-gorata-na-mladojenci-152403", "text": "Гората на младоженците Галя Шишкова и Джулиан Парментер беше залесена през миналата седмица, съобщи зам.-директорът на ДЛС-Балчик инж. Радослав Радев. През този месец в стопанството се появиха 52 декара нови гори, като средствата за фиданките на 2 декара от тях са дарени от младото семейство. Близо 1 300 дръвчета от видовете червен дъб и явор са залесили работещите в ДЛС-Балчик в гората на младото семейство. През пролетта ще поставим табелки в участъка, за да знаят хората където точно се намира гората на Галя и Джулиан, обясни инж. Радослав Радев. Той каза още, че се надява и други хора да последват примера на младото семейство и да оставят след себе си гора за идните поколения. Припомняме, че Галя Шишкова и Джулиан Парментер, които сключиха брак през тази година, бяха помолили всички, които ще дойдат на сватбата им да дарят пари, вместо да им носят цветя. Така те събраха 500 лева, които предоставиха за засаждането на нова гора. Галя е от Каварна, икономист по образование, скоро ще се дипломира в университет Кеймбридж, специалност „Устойчив бизнес“. В момента с Джулиан живеят в Брюксел, където Галя работи за голяма модна компания. „Избрахме да засадим дръвчета, защото искаме да оставим нещо, което ще живее през годините и което ще допринася за по-чист въздух. Имахме едно единствено изискване – дръвчетата да бъдат залесени в моя роден край, в който и Джулиан се влюби още при първия път, когато го посети, а именно около Каварна или Балчик”, обясни Галя.", "date": "2018.12.17", "title": "Залесиха 2 декара с пари дарени от двама младоженци в Балчик"}
{"url": "https://www.monitor.bg:443/bg/a/view/zavod-pogreba-trima-dushi-kraj-moskva-152404", "text": "Трима души загинаха при пропадане на покрив на завод в град Дзержинск край Москва. Други петима са извлечени изпод развалините със сериозни травми и са настанени в болница в тежко състояние. Инцидентът се случи в понеделник в едноетажната сграда на предприятие за производство на хладилно оборудване, като площта на пропадналия покрив се равнява на 170 кв. метра. Според първоначалните данни, покривът е паднал под тежестта на натрупалия през нощта сняг, но по-късно стана ясно, че най-вероятно причина за аварията е станало нарушение на техниката за безопасност при провеждане на строително-ремонтни работи. По предварителни данни са рухнали бетонни подпори. По случая е образувано наказателно дело, като следствието тепърва ще установява точната причина за инцидента, отнел три човешки живота.", "date": "2018.12.17", "title": "Завод погреба трима души край Москва "}
{"url": "https://www.monitor.bg:443/bg/a/view/spasiha-40-deca-blokirani-v-hija-aleko-152405", "text": "40 деца от група, която в неделя беше блокирана в хижа „Алеко“ е била спасена след отварянето на пътя. Те бяха блокирани от лошото време, след като камионите за опесъчаване са останали празни, заради повреда във фадромата, с която се натоварват. Това каза за Агенция „Фокус“ Ели Димитрова, един от управителите на хижата. „Това е проблем, който не се случва за първи път във Витоша, въпреки че сме на 20 минути от София“, обясни Димитрова и допълни, че в неделния ден два камиона са опесъчавали пътя до хижата, но фадромата се е счупила и това е възпрепятствало повторното им напълване.  По думите й много хора се качват в планината с неподходящи гуми. „Най-големият проблем при нас е градският транспорт, защото сме от двадесет години в тази планина и всеки път автобусът закъсва някъде в канавките“, споделя тя. Димитрова уточни, че децата е трябвало да си тръгнат от хижата към 15.00-15.30 ч., а извозването им е започнало към 19.00 ч. с джипове на столичния инспекторат. „Използвахме и наши автомобили, на персонала на хижата и последните деца бяха извозени до 21.00 ч.“, каза още Димитрова. Децата бяха на топло и нахранени - нямаше паника. Предложихме им, ако искат да останат да спят в хижата за по-голяма сигурност, но те решиха, че е по-добре да се приберат“, добави Ели Димитрова.", "date": "2018.12.17", "title": "Спасиха 40 деца блокирани в хижа „Алеко“"}
{"url": "https://www.monitor.bg:443/bg/a/view/skandal-s-asfaltirane-vyrhu-snjag-kraj-glojene-152396", "text": "Асфалтиране върху сняг предизвика скандал в Гложене, след като свидетел на строителния процес пусна клип във фейсбук. В клипа недоволният шофьор се кара със служители на „Трейс”,заради блокирания път и недопустимия строителен процес, като едва не се стига до физическа саморазправа. „Ситуацията беше много форсмажорна”, призна отговорният за неделното снежно асфалтиране инж. Венцислав Дилков, пред бТВ. По думите му вчера сутринта метеорологичните условия били добри, а прогнозата била, че в Тетевенско ще вали следобед. Така работниците асфалтирали едната лента… след което завалял сняг. Дилков подчерта, че е напълно разбира, че е недопустимо да се асфалтира върху сняг, но преценил, че ръбът, който се образува на вече завършената лента може да причини катастрофи. Затова и машините продължили да работят „с ясното съзнание, че когато времето се подобри, този допълнително положен пласт, който нулира ръба, ще го изфрезоваме и ще го коригираме”. Инженерът беше категоричен, че нещо такова се случва за първи път и не може да се твърди, че „Трейс” са разчитали на липса на контрол в неделния ден. „Тези пари няма да са за сметка на данъкоплатеца, а за сметка на фирмата”, подчерта той. По-късно в ефира на Нова телевизия председателят на Управителния съвет на Агенция \"Пътна инфраструктура\" инженер Светослав Глосов увери, че не съществува проблем при полагане на асфалт върху влажна повърхност, защото той е с висока температура. Според него всяка една пътна лаборатория може да установи дали има проблем. \"Ще бъдат направени проверки\", добави той.", "date": "2018.12.17", "title": "Скандал с асфалтиране върху сняг край Гложене"}
{"url": "https://www.monitor.bg:443/bg/a/view/skypijat-tok-oskypjava-noshtuvkite-v-hotelite-ot-ljatoto-152362", "text": "Скъпият ток за бизнеса ще вдигне цените на нощувките за следващия летен и зимен сезон. Това прогнозира за „Монитор“ Константин Занков от Института за анализи и оценки в туризма. Експертът припомни, че преди 2 месеца хотелиерите са вдигнали леко с 3-5% цените на зимните пакети, като причината е поскъпванетго на горивата и другите енергоносители. Според него, сега в разгара на сезона не може да се очаква вдигане на нощувките, защото пакетите са обявени преди това. „Няма информация и за поскъпване на някои от съпътстващите услуги“, допълни той. Председателят на Съюза на туристическия бизнес в Банско Малин Бистрин от своя страна и печалбите, заради повишените разходи на хотелиерите. „Трудно е да се коригират цените сега, защото основните договори с туроператорите са направени. В момента никой не иска вдига цените и по-високите разходи ще са за сметка на нашите печалби. Ще мислим за следващия зимен сезон, защото бизнесът не може да бъде губещ. Евентуални поскъпвания трябва да се правят много внимателно, за да не се уплашат туристите“, допълни той. Бистрин се уверен, че времето предполага добър сезон в зимните курорти. Браншовикът припомни за очакваните най-много туристи в Банско от съседните балкански страни - Македония, Гърция и Сърбия, а също така от Великобритания, Израел, Русия и Румъния. По думите му, „Най-важни за нас обаче са българите“, поясни той. В края на миналата седмица стана известно за поскъпването с 10% на картите за ски зоната в Банско. За половин ден (след 12,30 часа) цената вече е 50 лв. за възрастни, 45 лв. - за студенти и ученици, 35 лв. - за деца от 7 до 12 години и левче за деца под 7-годишна възраст. Еднодневната карта ставата съответно 65, 58 и 45 лв. За 9 дни - цените са съответно 560, 505, 245 и 9 лв. Сезонната карта пък за възрастни остава без промяна и, както и през миналата година е 1500 лв., за студенти и ученици - 1400, за деца от 7 до 12 години - 1300 лв. В тази връзка мениджърът на „Юлен“ и на ски зоната Иван Обрейков обясни, че цените им „Причините за поскъпването са комплексни - ток, горива, очакваното повишаване на минималните работни заплати. Другите курорти също са вдигнали цените“, каза той. На въпрос дали може да се очакват промени нагоре и на другите услуги в зоната, той отрече да се планира подобна мярка. „Ски училищата остават, екипировката под наем са както през миналата година“, добави той. Обрейков обясни, че всяка от машините подготвящи трасета на ски пистите харчи големи количества специално незамръзващо дизелово гориво.", "date": "2018.12.17", "title": "Скъпият ток оскъпява нощувките в хотелите от лятото"}
{"url": "https://www.monitor.bg:443/bg/a/view/dylgite-bolnichni-stopili-nad-336-mln-lv-ot-haznata-152370", "text": "Дългите болнични стопили малко над 336 млн. лв. от хазната, сочат данните на Националния осигурителен институт (НОИ) за първите девет месеца на 2018 г. Само за последните 4 месеца изплатената сума е скочила със 118,2 млн. лв. Обезщетенията били изплатени на 650 396 нашенци за 10 946 469 дни, което означава, че средно всеки е боледувал по 17 дни и е получавал по 30 лв. на ден. Сумата за тези, които са боледували поне 17 дни, набъбва до малко над 500 лв. Болничните се равняват на 80% от дохода, на който се осигуряват служителите. При месечна заплатата над максималния осигурителен доход, който е 2600 лв., лицето, което не може да изпълнява задълженията си, има право на 80% от максималния осигурителен доход. Това означава, че българските служители не могат да вземат обезщетение по-високо от 2080 лв. на месец При заплата от 4000 лв. например, ако служителят боледува месец, стандартът му на живот драстично ще спадне. Бюджетът му ще се стесни с 1920 лв. Най-болни според статистиката се оказват жителите на икономически добре развитите региони. Първенци по болнични са София, Пловдив и Варна. Това се дължи на факта, че именно там броят на осигурените лица е най-голям. Същевременно хората в регионите с голяма безработица не си позволяват да отсъстват от работа заради болест. Малък е броят на изплатените обезщетения във Видин, Силистра и Добрич. Същевременно жените боледуват по-често от мъжете. Дните, в които нежният пол не е бил в състояние да изпълнява служените си задължения, са с почти 2 млн. повече, а изплатената сума с 39 млн. лв. повече. Междувременно краят на 2017 г. беляза рекорден брой болнични, изплатени от НОИ и работодателите – над половин милиард лева. През 2010 г., когато бизнесът започна да изплаща първите три дни от болничния, сумата е била далеч по-малка. Дългите боледувания са стрували на държавата около 288 млн. лв. С тази мярка се целеше намаляване на разходите на осигурителния институт. Тя даде резултат, но за кратко. От 2013 г. насам разходите само растат. Миналата година правителството е заделило със 72% повече държавни средства спрямо 2009 г. когато всичко се поемаше от осигурителния институт.", "date": "2018.12.17", "title": "Дългите болнични стопили над 336 млн. лв. от хазната"}
{"url": "https://www.monitor.bg:443/bg/a/view/vzriv-do-televizija-v-atina-152391", "text": "Мощна експлозия е имало до сградата на гръцки телевизионен канал.  Взривното устройство е било задействано до сградата на частния канал Skai в Атина в нощта на 17 декември, съобщава \"Асошиейтед прес\". Според информацията, преди това, в централата на телевизионния канал е имало телефонно позвъняване с предупреждение за предстоящото действие. Хората са били евакуирани. Сградата претърпяла значителни щети. Все още няма по-подробна информация за инцидента.", "date": "2018.12.17", "title": "Взрив до телевизия в Атина "}
{"url": "https://www.monitor.bg:443/bg/a/view/peta-jertva-na-terora-v-strasburg-152392", "text": "Поляк е петата жертва от атентата в Страсбург, разкрива в. \"Фигаро\". Той е починал от своите рани в болницата, уточняват от прокуратурата. В момента не се разкриват повече подробности за починалия. Би Би Си съобщи, че става дума за 36-годишния Барто Педро Орент-Ниджелски. Той е бил в кома през последните дни. На 12 декември Шериф Шекат откри стрелба на Коледния пазар в Страсбург. Няколко дни той беше убит при престрелка с френската полиция. Нападателят е бил в списък с имената на хора, които представляват потенциална заплаха за сигурността на Франция. 29-годишният се е радикализирал в затвора. Париж потвърди, че нападението е тероризъм.", "date": "2018.12.17", "title": "Пета жертва на терора в Страсбург"}
{"url": "https://www.monitor.bg:443/bg/a/view/chernata-zlatka-iska-dyshterichka-152365", "text": "Плеймейтката Златка Димитрова иска да стане майка и на момиченце. Това стана ясно от официалния профил на изкусителката в Инстаграм, където тя отговоря на въпроси не феновете си. Чаровната брюнетка заяви, че много иска дъщеричка, но в момента точно не мисли за втори наследник. На въпроса дали ще се притеснява, ако синът й Миро-младши един ден види еротичните й фотосесии и написаното в жълтите издания, тя отсече: Най-близките ми хора знаят коя съм и какъв човек съм. Всичко друго е дим!“. Димитрова получи и адмирации за перфектната си форма, след като сподели, че при бременността е качила 25 кг, а сега е скромните 58 при ръст 1, 76 височина. Черната Златка успя и да тушира спекулациите, че се е разделила с бащата на детето си Мирослав и че има нов мъж до себе си. Двамата са заедно, а в отговорите си тя го нарича „мъжа ми“. Макар и да нямат брак, Златка и Миро живеят на семейни начала и възпитават заедно сина си, който се появи на бял свят през 2016 г.", "date": "2018.12.17", "title": "Черната Златка иска дъщеричка"}
{"url": "https://www.monitor.bg:443/bg/a/view/zaporiraha-zaplatite-i-stipendiite-na-vtu-predi-koleda-152394", "text": "Заплатите на преподавателите и служителите от Великотърновския университет \"Св. Св. Кирил и Методий\" са блокирани преди Коледа от строителна фирма. Същото е сполетяло и стипендиите на студентите, съобщи БНР. От русенската строителна фирма \"Скални материали\" претендират за извършени, но неплатени ремонти от времето на предишното ректорско ръководство. Проф. Бонжолов заяви, че на този етап няма гаранции за изплащане на възнагражденията. \"Правя всичко възможно, което зависи от мен. Не зная дали ще успеем да се справим. Не можем да вземем заем. Има запор, ако не вдигнат запора трудно ще се оправим\", каза той. Водят се три дела, по които общата сума е 167 хиляди лева, заяви ректора на ВТУ проф. Христо Бонджолов. По едно от делата вече се произнесе Върховният касационен съд в полза на строителя. Частен съдебен изпълнител запорира сметките на университета. Това блокира изплащането на аванса за декември и студентските стипендии. Това е втори запор върху сметките на университета. Миналата година при подобна ситуация покойният вече бизнесмен Петър Христов даде личен заем за изплащането на заплатите.", "date": "2018.12.17", "title": "Запорираха заплатите и стипендиите на ВТУ преди Коледа"}
{"url": "https://www.monitor.bg:443/bg/a/view/studena-vojna-triumfira-na-evropejskite-oskari-152379", "text": "„Студена война“ на полския режисьор Павел Павликовски се превърна в големия победител в 31-ите награди на Европейската филмова академия. На отличията, които бяха връчени в Севиля през уикенда, лентата взе призове в 4 от петте категории, в които бе номинирана. Те са за най-добър европейски филм, режисьор, сценарист (отново Павликовски) и актриса (Йоанна Кулиг). Това е втори триумф за автора на „Студена война“ на наградите на ЕФА в последните пет години. През 2014 г. неговият „Ида“ спечели най-много симпатии на т.нар. европейски оскари. По-късно заглавието си завоюва и чуждоезичен „Оскар“. Тази година „Студена война“ отново е сред фаворитите в същата категория на отличията на Американската филмова академия. Дали ще продължи в битката за номинация на 91-ите оскари, както и дали българското заглавие „Вездесъщият“ ще получи шанс да се бори за приза, ще разберем по-късно днес.", "date": "2018.12.17", "title": "„Студена война“ триумфира на европейските оскари"}
{"url": "https://www.monitor.bg:443/bg/a/view/stjag-zatrupa-evropa-152393", "text": "Студ и сняг сковаха Европа. В Сърбия валя цяло денонощие, в столицата Белград снежната покривка е 20 сантиметра. На някои места е натрупало до 50 см. Трима души загинаха при автобусна катастрофа в южната част на страната. Автобус с македонска регистрация е поднесъл на пътя и се е преобърнал на магистрала близо до град Лесковац. При инцидента, който е станал през нощта, са загинали трима души, 32-ма са пострадали. Състоянието на четирима от тях е сериозно. Побеля и половин Румъния. В 9 окръга в западните райони на страната е обявен оранжев код, за други 17 е в сила жълт. Съобщава се за затворени пътища и катастрофи. Летищата работят при зимни условия. В Западна Румъния снежна покривка и паднали дървета блокираха на места железопътното движение. Очаква се снеговалежът да продължи. Мокри и хлъзгави са пътищата и в северозападните, източните и централните части на Хърватия. Заради зимните условия е забранено движението на камиони с ремаркета в планината Лика и по всички пътища от Истрия до Далмация и обратно. Ограничения има на места и заради силен вятър. С подобни проблеми се справя и Унгария. Сняг покри и много райони на Австрия, включително столицата Виена, а в планините отбелязват истинското начало на ски-сезона. Сняг вали и в Швейцария, зимното време предизвика и там автобусна катастрофа с една жертва край Цюрих. Службите на летището в града поддържат трафика в зимни условия.", "date": "2018.12.17", "title": "Сняг затрупа Европа"}
