{"url": "http://www.monitor.bg/a/view/45692-%D0%9D%D0%BE%D0%B2%D0%B0-%D0%BA%D0%B0%D0%BC%D0%B5%D1%80%D0%B0-%D1%89%D0%B5-%D0%BB%D0%BE%D0%B2%D0%B8-%D0%B4%D0%B6%D0%B8%D0%B3%D0%B8%D1%82%D0%B8%D1%82%D0%B5-%D0%BD%D0%B0-%D0%9E%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%BE%D1%82%D0%BE/", "text": "Само за пет часа били заснети 102-ма нарушители \n                    Стационарна камера за скорост ще бъде монтирана на Околовръстното шосе на София в участъка между Казичене и разклона за магистрала „Хемус“. Това съобщиха от Пътна полиция за „Монитор“. Основите на устройството вече бяха подготвени във вторник, а днес и самата камера ще бъде поставена.\n\nПо думите на инспектор Николай Крушарски от КАТ в този участък се наблюдава „едно предразполагане на водачите за каране с превишена скорост“.\n\nКъм момента ограничението там е 90 км/ч, но според служителя на Пътна полиция само за 5 часа в понеделник са засечени 102-ма нарушители\n\n\n\nНай-честото превишение е с 30-40 км/ч повече от разрешеното, допълва Николай Крушарски.\n\nВ този обновен участък от Околовръстното се правят често гонки и в неделя премиерът Бойко Борисов обеща да бъде сложа камера за скорост там, за да се прекрати тази практика.\n\nСъвсем скоро шофьорите ще имат директна връзка от Северната скоростна тангента до АМ\n„Тракия“ по нов 8-лентов път, написа пък премиерът Бойко Борисов в профила си във Facebook. Той допълва, че е проверил напредъка на ремонта на източната част на Околовръстното шосе.\n„Разпоредих да се поставят камери за наблюдение, защото ме информираха, че вече са започнали да се правят гонки“, пише още премиерът в социалната мрежа.\nДокато уредът влезе в експлоатация, там\n\n\n\nкоято да заснема всички нарушители, допълниха от Пътна полиция.\n\nОт там очакват съвсем скоро да се сдобият със 70 нови преносими и стационарни камери. В момента все още текат процедури по обществени поръчки. Тече и процедура по изграждане на единен център за обработка на нарушенията и така няма да се налага на служителите в различните дирекции да обработват фишове, а само ще установяват нарушения и ще ги изпращат към центъра.\n                    ", "date": "2017.11.14", "title": "Нова камера ще лови джигитите на Околовръстното"}
{"url": "http://www.monitor.bg/a/view/74238-54-164-%D0%B5%D0%B2%D1%80%D0%BE-%D1%86%D0%B5%D0%BD%D0%B0%D1%82%D0%B0-%D0%9F%D0%B5%D1%82%D1%8F-%D0%B4%D0%B0-%D0%B6%D0%B8%D0%B2%D0%B5%D0%B5/", "text": "Мечтае за рожба, но първо трябва да пребори рака, не иска да се предава\n                    7 200 лева струва на месец лекарството на 30-годишната Петя Костова от Кърджали. За пълния курс на лечение й трябват 54 164,06 евро. Това е цената на живота на младата жена, която е била диагностицирана преди 10 години с Болест на Ходжкин. До 2014г. е била в ремисия. Преди три години обаче заболяването й се връща с пълна сила и кошмарът за Петя започнал отново.\n\nСлед като се почувствала зле преди три години, отишла в болница в Пловдив, където й направили необходимите изследвания и й съобщили ужасната новина. „Преминах през няколко вида химиотерапии (ABVD, ESHAP, MINE), 16 имунотерапии с Brentuxmab , множество лъчетерапии. Чаках с надежда, че изследванията ще са по добри, но уви! Оказа се, че не се влияя от тях. С мъка разбирах, че изпитанието ми продължава”, пише Петя в своята фейсбук страница „Да помогнем на Петя”. Лъч надежда се появил, когато й казали, че има шанс, чрез трансплантация на стволови клетки, да бъде стопирано коварното онкозаболяване. За съжаление и това не дало резултат, а в последните две години Петя загубила и родителите си, които били нейната най-голяма опора. „Подкрепа от семейството ми остана само братчето ми и мъжа ми, с който така мечтаем да имаме дете”, казва младата жена.\n\nПреди два месеца тя започнала терапия с ново лекарство, което дава шанс за живот на хора с нейната диагноза. Преди да започне приема на новото лекарство Петя не можела вече да ходи, лимфните й възли били много подути и имала ужасяващи болки. По думите й съвсем скоро лекарството започнало да дава резултати и тя сега се чувства по-добре, но цената му на месец е 7 200 лева. „Имам последен шанс да се боря с рака, но лекарството, все още не се поема от здравната каса. Принудена съм да си го закупувам сама, но сумата е невъзможна за набавяне.  Нуждая се от 54164,06 евро. Досега се борихме със собствени сили и средства за живота ми. Вече няма как да се справим. \nМоля всички вас да не ме оставяте сама в тази трудна битка с коварната болест. Вие сте последната ми надежда. Преминах през толкова много …. Не мога да се предам. Няма да се предам!”, не спира да се бори Петя.\n\n \n\n\n\nРайфайзен банк\nIBAN: BG40RZBB91551087733102\nBIC: RZBBBGSF\nТитуляр: Петя Костова\n\n \n                    ", "date": "2017.11.14", "title": "54 164 евро – цената Петя да живее"}
{"url": "http://www.monitor.bg/a/view/77644-%D0%9E%D0%BC%D0%B1%D1%83%D0%B4%D1%81%D0%BC%D0%B0%D0%BD%D1%8A%D1%82-%D0%B3%D0%BE%D1%82%D0%B2%D0%B8-%D0%B7%D0%B0%D0%BA%D0%BE%D0%BD%D0%BE%D0%B2%D0%B8-%D0%BF%D1%80%D0%BE%D0%BC%D0%B5%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%B4%D1%83%D0%BF%D1%87%D0%B5%D0%BD%D0%B5%D1%82%D0%BE-%D0%B7%D0%B0-%D0%B3%D0%B0%D0%B7-%D0%B2-%D0%94%D0%BE%D0%B1%D1%80%D1%83%D0%B4%D0%B6%D0%B0/", "text": "\n                    Мая Манолова започва да подготвя промени в законодателството в защита на протестиращите срещу добива на газ в Добруджа. Това стана ясно след двучасовата среща на омбудсмана с граждани в една от залите на Община Генерал Тошево. Манолова посети добруджанската община по покана на Инициативния комитет срещу добива на газ в Добруджа. С нея пристигна и зам.-министърът на околната среда и водите, Красимир Живков.\n\nЕдна от промените, за която ще настоява омбудсманът, е промяна в Закона за опазване на земеделските земи и това да гарантира, че плодородни земеделски земи, не само в Добруджа, а и в цялата страна, няма да бъдат обект на проучвания за находища на различни подземни богатства. Това да е написано в закон, да е правило, което да се спазва от всички, отсече Манолова.\n\nВ предварителен разговор с Инициативния комитет, омбудсманът е получила писмени материали, в които са изложени всички притеснения на хората, като се започне от далечната 2003 г., откогато, според Инициативния комитет, е нарушена процедурата и има пропуски по удължаване на срока за правото на проучвания с 3 години на „Бешкиргеология”, която точно в този период преотстъпва това право на „Русгеоком БГ”, тогава АД, с капитал едва 50 000 лв., без „Русгеоком БГ” да отговаря на нито едно условие.\n\nИзглежда, че докладът по ОВОС не е убедил хората, че добивът на газ в Генерал Тошево е безопасен и че няма да навреди на земята, почвата, водата, въздуха, че няма да попречи на земеделието и пчеларството, каза още Манолова и повярва на твърденията им, че в региона не са правени никакви екологични проучвания. Според протестиращите, съществува опасност 4 800 куб. м въглеродни диоксиди да бъдат изхвърлени в атмосферата. А и въпросът за начините за добива на газа – конвенционални или неконвенционални, все още „виси във въздуха”, смята Манолова. Според хората в залата, омбудсманът е повярвала на страховете им е застанала зад тях.\n                    ", "date": "2017.11.14", "title": "Омбудсманът готви законови промени заради дупченето за газ в Добруджа"}
{"url": "http://www.monitor.bg/a/view/84663-4000-%D1%81%D1%82%D1%83%D0%B4%D0%B5%D0%BD%D1%82%D0%B8-%D1%81%D0%BC%D0%B5%D0%BD%D0%B8%D1%85%D0%B0-%D1%85%D0%B0%D1%80%D1%82%D0%B8%D0%B5%D0%BD%D0%B0%D1%82%D0%B0-%D0%BA%D0%BD%D0%B8%D0%B6%D0%BA%D0%B0-%D1%81-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B0/", "text": "\n                    4000 първокурсниците в УНСС вече смениха хартиената студентска книжка с електронна. Така те вече могат да запишат нов семестър или да видят оценките си от изпитите си само на няколко клика разстояние. Е-студентската книжка беше представена официално вчера от ректора на УНСС проф. Стати Статев. Новата услуга е въведена с позволението на образователния министър Красимир Вълчев, който приветства иновацията в УНСС. Така икономическият вуз е първият университет в страната, която замени хартиената електронна книжка с електронна. Проф. Статев обясни,че проектът е осъществен със собствени средства на УНСС. Той обясни, че студентската електронна книжка представлява пластика, същата по формат като личните карти и шофьорските книжки, и съдържа дебитна карта, на която има чип за съхраняване на информацията\n\nШефката на образователната парламентарна комисия Милена Дамянова пък обясни, че се надява електронна студентска книжка да се въведе и в други университети. \n\n \n                    ", "date": "2017.11.14", "title": "4000 студенти смениха  хартиената книжка с електронна "}
{"url": "http://www.monitor.bg/a/view/28113-%D0%A6%D0%B0%D1%86%D0%B0%D1%80%D0%BE%D0%B2-%D0%B7%D0%B0-%D0%BF%D0%BE%D1%80%D0%B5%D0%B4%D0%BD%D0%B0%D1%82%D0%B0-%D1%84%D0%B0%D0%BB%D1%88%D0%B8%D0%B2%D0%B0-%D0%BD%D0%BE%D0%B2%D0%B8%D0%BD%D0%B0-%D0%BD%D0%B0-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%9D%D0%B5-%D0%BA%D0%BE%D0%BC%D0%B5%D0%BD%D1%82%D0%B8%D1%80%D0%B0%D0%BC-%D0%BE%D0%B1%D0%B2%D0%B8%D0%BD%D1%8F%D0%B5%D0%BC%D0%B8-%D0%BB%D0%B8%D1%86%D0%B0/", "text": "Цацаров: Не коментирам обвиняеми лица, КОНПИ: Спазваме закона     \n                    Разградският бос Иво Прокопиев пусна в действие медийната си машина за лъжи в опит да опази имането си от запор на Комисията за за отнемане на незаконно придобито имущество (КОНПИ). Рано сутринта във вторник изданията на олигарха „Дневник“ и „Капитал“, както и присъдружната им медия – „Медиапул“ (собственост на говорителката на Командира – Стояна Георгиева – б.р.) излязоха с истерично отворено писмо от „издателите на „Икономедиа“. В писмото се твърди, че върху председателя на КОНПИ Пламен Георгиев се оказва \"силен натиск от главния прокурор\" и депутата от ДПС и наш издател Делян Пеевски, за да запорира имущество на Иво Прокопиев.\n\nИзвън абсурдността на твърденията в него, писмото по същество представлява опит за публичен натиск върху държавни разследващи органи с медийни манипулации. Това е стар прийом на разградския олигарх, който използва медиите си за\n\n\n\n\n\nвсеки път, когато стана ясно, че наближава възмездие за вършените от него далавери. Така например в опит да хвърли димка в обществото и да се спаси от правосъдието Прокопиев обяви преди миналата Коледа, че предстои да стане обвиняем за аферата „ЕВН“. Разградският бос беше получил призовка да се яви в следствието и за да намали публичната щета за имиджа си, заяви, че делото било плод на политически натиск. За обичаен виновник пък винаги се набеждава вечният враг Пеевски, превърнал се в такъв, защото и той, и изданията му „Телеграф“, „Монитор“, „Политика“ и Агенция Монитор неуморно разкриват далаверите на задкулисието у нас.\n\nОт писмото на „Икономедия“ става ясно, че по незаконен начин Прокопиев и хората му са разбрали, че предстои КОНПИ да запорира активи на Иво Прокопиев и Галя Прокопиева, включително и на фирмата \"Икономедия\", в която Прокопиев има мажоритарен дял. По закон както данните от течащото производство в КОНПИ, така и дневният ред на комисията са класифицирана информация. Освен това медиите на Прокопиев услужливо пропускат и други два факта в защитните си статии в полза на шефа си. Първо по закон, за да се поиска запор на имането му, това означава, че инспекторите на комисията са\n\n\n\n\n\nа след това решението за налагане на обезпечителни мерки се взима от съда.\n\nПовод за проверката е дело срещу Иво Прокопиев, известно като ЕВН. По него той е обвиняем заедно с бившите министри Симеон Дянков и Трайчо Трайков и други. Неотдавна делото бе върнато на прокуратурата за доразследване. По закон срокът за проверка на КОНПИ е до 1 г., като той може да бъде продължаван с още 6 месеца. Най-вероятно искането за запор, което ще внесе КОНПИ в съда, ще бъде на активи на фирмата \"Икономедиа\", в която Прокопиев има мажоритарен дял.\n\nОт комисията бяха лаконични, че изпълняват закона. \"Съгласно чл. 25, ал. 1 от Закона за отнемане в полза на държавата на незаконно придобито имущество (ЗОПДНПИ), проверка на имуществото започва след уведомление на прокурор за повдигнато обвинение по изрично упоменати в чл. 22 от ЗОПДНПИ членове от НК. Съгласно чл. 27, ал. 1 и 2 от ЗОПДНПИ проверката продължава до една година, като с решение на комисията този срок може еднократно да бъде увеличен с 6 месеца\", се казва в позицията на КОНПИ. Оттам обаче не влизат в конкретика за имуществото на Прокопиеви, въпреки че става ясно, че е започнала проверка на имуществото им, след като е получено уведомление за повдигнато обвинение на Иво Прокопиев.\n\n„Не коментирам изявления на обвиняеми лица, както и публикации в издаваните от тях медии“. Това заяви пък лаконично за Агенция Монитор главният прокурор Сотир Цацаров, помолен за коментар по повод разпространения по-рано през деня пасквил на „Икономедиа“.\n\nМеждувременно лъсна, че в отчаян опит да опази престъпното си имане\n\n\n\n\n\nЛозан Панов. Оказва се, че съпругът на Черния лебед (както протестъра Христо Иванов нарича жената на Панов – Бети – б.р.) се пробва да спре процеса срещу разградския олигарх чрез тълкувателно дело. То е образувано през декември 2016 г., когато стана ясно, че Прокопиев ще се сдобие с обвинение за аферата „ЕВН“ и има за цел да реши дали прекратено наказателно производство води до автоматично прекратяване и на дело за конфискация. След като е тупкал топката близо година, Панов в крайна сметка е препратил въпроса към „отбрани“ юристи на задкулисието. Сред тях се виждат имената на Боряна Мусева от политическото ГМО „Да(й), България“, грантаджията Михаил Екимджиев и костовистката Нели Огнянова. Искане за становище е изпратено само до едно НПО – щедро финансираното от грантовете на милиардера спекулант Джордж Сорос – „Прозрачност без граници“. Очевидно целта на занятието е да се блокират процесите за бъдеща конфискация срещу Прокопиев и аверите му.\n \n                    ", "date": "2017.11.14", "title": "Прокопиев пусна машината за  лъжи, за да брани имането си (ОБНОВЕНА)"}
{"url": "http://www.monitor.bg/a/view/85549-%D0%9E%D1%81%D0%BC%D0%BE%D0%BA%D0%BB%D0%B0%D1%81%D0%BD%D0%B8%D0%BA-%D0%BC%D0%BE%D0%BD%D1%82%D0%B8%D1%80%D0%B0%D0%BB-%D1%88%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BA%D0%B0%D0%BC%D0%B5%D1%80%D0%B0-%D0%B2-%D1%88%D0%BA%D0%BE%D0%BB%D1%81%D0%BA%D0%BE-wc/", "text": "\n                     \n\n \n\nНепълнолетен ученик от 8-и клас на старозагорската ПМГ „Гео Милев“ е монтирал видеокамера в момичешката тоалетна на школото, съобщиха 5 дни след намирането на джаджата от районната прокуратура.\n\n15-годишният хлапак е установен в хода на образуваното досъдебно разследване на престъпление по член 339 а от НК, той е направил самопризнания. Според разследващите камерата била сложена като продължение на словесен спор между тийнеджъра и малко по-голямо от него момиче. „Решил е да се направи на мъж!“, иронично коментираха запознати с детайлите на досъдебното производство. Според тях едва ли ще се стигне до съд, най-вероятно хлапакът ще бъде предаден на общинския съвет за работа с непълнолетни извършители на престъпни деяния за набелязването на възпитателни мерки.\n\nДиректорът на елитното училище Николина Куличева научи от представители на медиите за развоя на следствието, на този етап тя се въздържа от коментар за самоличността на „майсторчето“, което според запознати се казва Ангел К.\n\nТепърва ще се насрочи дата за провеждането на разширен педагогически съвет с участието на представители от родителското настоятелство и учениците, на което да се обмисли какво да бъде наказанието.\n\nМомчето е било прието с конкурс след седми клас, класният му ръководител го познава твърде бегло, за да го охарактеризира, уточни Куличева, която смята че с извършителя на престъпното деяние трябва да бъде проведен много сериозен разговор. Тепърва с децата от ПМГ „Гео Милев“ ще водят разговори психолози.\n\nСпоред педагозите напрежението е започнало да утихва,само появата на журналисти из коридорите вдигала „температурата“.\n\nСтруващата 60 лв камера е била маскирана като закачалка за дрехи в една от момичешките тоалетни на третия етаж, тя е била намерена от момичета в четвъртък /9 ноември/, които след като изгледали част от записите споделили за „откритието“ с родителите си, а те на свой ред уведомили училищното ръководство.\n\nКамерата е работела в офлайн режим, записите са се съхранявали на микрокартата и не са били разпространени в интернетмрежата, уточниха запознати. Според тях тепърва картата ще бъде подложена на технически анализ, това щели да извършат специалистите от криминологичния институт при МВР – София.\n\nОт пловдивската апелативна прокуратура разпространиха във вторник официално съобщение до медиите, според което старозагорската районна прокуратура „наблюдава досъдебно производство за извършено престъпление по чл. 339а, ал. 1 от Наказателния кодекс, за това, че на 9 ноември 2017 г. в гр. Стара Загора, без надлежно разрешително, което се изисква по закон, е използвано специално техническо средство, предназначено за негласно събиране на информация. Техническото средство е било монтирано в дамска тоалетна на ПМГ „Гео Милев“-гр. Стара Загора.Извършителят на деянието е установен. Той е непълнолетен. Предстои по случая да бъдат извършени съответните процесуално-следствени действия под ръководството на Районна прокуратура -Стара Загора. Срокът за разследване по досъдебното производство е до 10 януари 2018 г.“\n                    ", "date": "2017.11.14", "title": "Осмокласник монтирал шпионската камера в школско WC     "}
{"url": "http://www.monitor.bg/a/view/62047-%D0%9A%D1%80%D1%83%D1%88%D0%B8%D1%82%D0%B5-%D0%BD%D0%B5-%D0%BF%D0%B0%D0%B4%D0%B0%D1%82-%D0%BF%D0%BE%D0%B4%D0%B0%D0%BB%D0%B5%D1%87-%D0%BE%D1%82-%D0%B4%D1%8A%D1%80%D0%B2%D0%BE%D1%82%D0%BE/", "text": "\n                    \n\n\n                    ", "date": "2017.11.14", "title": "Крушите не падат по-далеч от дървото (I глава от книгата \"Газовия барон\")"}
{"url": "http://www.monitor.bg/a/view/70984-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%A5%D0%BE%D1%80%D1%8A%D1%82-%D0%BD%D0%B0-%D0%B0%D0%B3%D0%B5%D0%BD%D1%82%D0%B8%D1%82%D0%B5-v-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB/", "text": "\n                     Юли 2017-а. Собственикът на сайта „Фрогнюз“ Огнян Стефанов, известен още с ДС псевдонима си агент Академик, току-що се е сдобил с обвинение за данъчни престъпления. По информация на Агенция Монитор той бил хванат да укрива налози след проверка на данъчните. Те направили пълна инспекция на имането му – семейно и фирмено, и установили, че Стефанов е лъгал хазната, като не е декларирал всичките си доходи. За това престъпление Наказателният кодекс предвижда до 6 години затвор, както и конфискация на имуществото. Любопитен факт е, че за същите престъпления пред Темида се изправиха и двама от олигарсите от кръга „Агнешки главички“, които агент Академик брани в изданието си – Огнян Донев и Гриша Ганчев. Подобно на тях и Стефанов в момента се опитва да се изкара жертва, въпреки че данъчната ревизия категорично е показала, че е престъпил законите на страната.Държавното обвинение продължава да разследва Стефанов и за друго престъпление – фалита на вестник „Торнадо“. Изданието потъва в дългове и завлича десетки журналисти с неплатени заплати, като в същото време Стефанов е получавал солидни траншове от забегналия зад граница банкер Цветан Василев за медийно обслужване.За периода от 30 юни 2011 до 13 септември 2012 г. агент Академик е „заработил“ 300 000 лева чрез дружеството си “Торнадо медия” към фирма, свързана с Василев. И до днес няма данни сумата да е платена, тъй като фирмата на Стефанов, която издаваше скоропостижно издъхналия на 69-ия си брой седмичник “Торнадо”, поиска обявяване във фалит през 2012 г., а процедурата по несъстоятелност все още тече. Версиите за фалита на „Торнадо“ ще опишем малко по-нататък, за да се спрем сега на едно наистина любопитно сътрудничество. Огнян Стефанов бе партньор във “Фрогнюз” с бизнесмена Младен Мутафчийски, а двамата стоят и зад скандално нашумелия навремето интригантски сайт “Опасните”.Подкрепата на Мутафчийски за Стефанов бе повече от ексцентрична - той му отпускаше средства през дружеството “Слънчев бряг” АД, на което бе изпълнителен директор, припомнят от ПИК. За периода от януари 2007 г. до март 2010 г. дружеството ”Слънчев бряг” АД, което е със 75% държавно участие, е платило на контролирания от Младен Мутафчийски и Огнян Стефанов сайт “Фрогнюз” 916 000 лв. “Фрогнюз” е фирма, в която оръжейният търговец Младен Мутафчийски бе съсобственик заедно с Огнян Стефанов. В същото време Мутафчийски беше председател на дружеството ”Слънчев бряг” АД и практически е сключвал договори със себе си.Докато тече проверката за данъчни престъпления, Стефанов прави тегели до Белград и обратно. И усърдно препредава мислите на един беглец от правосъдието, отседнал в луксозен хотел. Стефанов е сред хранениците на бившия банкер. Друга любимка на мустакатия аферист е Люба Кулезич, която пък е редактор на книгата на агент Академик с интересното наименование „Мафията от КГБ до ДС“. В нея служителят на Държавна сигурност, представящ се също и като журналист, твърди, че проследява историята на мафията, която познавал от самото й зараждане. В обемистото си творение той повдигал завесата над поръчковите убийства и корупцията по високите етажи на властта, правейки внушения и манипулативни асоциации.Няколко години преди Стефанов да се възбуди на мафиотски теми, той самият пострада при инцидент, посрещнат много противоречиво от журналистическата гилдия, в която открай време се знае, че работата на Стефанов не е читава. Датата е 23 септември 2008 г. Главният редактор и настоящ шеф на „Фрогнюз“ Огнян Стефанов вечеря в ресторанта на своя партньор и собственик на интернет изданието Младен Мутафчийски \"Кипарис\". Заведението се намира на столичната улица \"Петко Каравелов\". На масата Стефанов е в компанията на известния наркотрафикант Евелин Банев-Брендо, който по-късно ще обясни, че посредничел за реклами за сайта. За аудиторията е ясно, че нито Брендо, нито агент Академик ще назоват някога точните причини да са си толкова близки по това време, нито ще споделят истинските теми, които са дискутирали. На излизане от ресторанта Стефанов е пребит с чукове.Малко по-късно става ясно, че агент Академик е бил обект на разследване от родното ФБР по разработка, която е трябвало да установи дали има изтичане на класифицирана информация от ДАНС към медиите. Пак тогава става ясно, че Стефанов е имал телефонна любов с една от адвокатките на олигархията – Татяна Дончева. В кратък отрязък от време двамата провели 80 разговора. По-късно от разсекретените списъци с гостите на банкера беглец Цветан Василев стана ясно също така, че Стефанов често е бил „на килимчето“. Това всъщност винаги си е личало от сайта, който продължава да се поддържа само защото обслужва интересите на спонсорите на агент Академик.Вещият в ДС похватите агент Академик знае как да сътвори абсолютна манипулация, когато това се изисква от него. Изглежда, че той има афинитет и към оръжейните търговци. Сега е нещо като адвокат на Емилиян Гебрев и обслужва мустакатия аферист Василев в опита му да заграби „Дунарит“ чрез ченгеджийски манипулации, които тиражират неговият сайт „Фрогнюз“ и присъдружните медии от фабриката за фалшиви новини.Да се върнем на драмата с журналистите от „Торнадо“, защото те наистина бяха грозно прецакани, докато шефът им си живееше никак не зле. Докато държавата се заканва на некоректните работодатели и обмисля заедно с омбудсмана Мая Манолова мерки за тази порочна практика, да видим как един некоректен работодател се грижи за собствените си интереси. В началото на 2015 г. издателят и ченге от Второ главно управление на ДС Огнян Стефанов успява да изплати кредит от 100 000 евро. Това показва справка в имотния регистър. Нищо чудно, че журналистите в „Торнадо“ бяха прецакани. Ето че бившият им шеф Огнян Стефанов не си е оставил магарето в калта, както казва народът.Според самия Стефанов кредитът, теглен през 2010 г. срещу ипотека на 100 кв. апартамент в „Младост 2”, е бил за финансиране на медийния му проект – вестник „Торнадо”. Въпреки че задълженията на издателя към бившите му колеги, печатница “София”, която е ползвал и я завлича с 408 757 лева, а също и към няколко фирми, дали пари за проекта му, са все още непогасени, Стефанов намира начин и на 19 януари 2015 г. заличава ипотеката на апартамента в „Младост”.Заради съмнителните дългове на ексдоносника Софийската районна прокуратура образува досъдебно производство срещу него в качеството му на управител на „Торнадо Медия” ООД по съмнения за умишлен фалит на дружеството. Наказанието е лишаване от свобода до 3 години или глоба до 5 хиляди лева, като това е втори досег на Стефанов с разследващите. Първият беше, след като преди години АДФИ подаде сигнал до прокуратурата за скандални рекламни договори на „Слънчев бряг” АД за над 1,7 млн. лева, сключени по времето, когато в борда на курорта беше друг благодетел на агент Академик - вече покойният Младен Мутафчийски.Според експерти е напълно възможно Огнян Стефанов да е предизвикал умишлен фалит на своето издание, за да не плаща на своите кредитори. Сред тях е и самият Цветан Василев, който косвено чрез свързаната с него фирма „БГ Корпорейшън” е финансирал с 300 бона „Торнадо”. И до днес няма данни сумата да е платена, но е твърде възможно непотърсеният от фалиралия банкер заем да е всъщност цената за медийната любов, с която го засипва агент Академик в последните няколко години.Ако реши да работи не само за прослава, още един дописник на фабриката за фалшиви новини може да разчита винаги на щатно място.Неотдавна агент Сашо постигна ненадминати висоти в доносническата си същност, като в комбина с обслужващите медии сайтчета на олигархията псевдоанализаторът се пробва да брани забегналия зад граница Цветан Василев и ортаците му - ловешкия подсъдим бизнесмен Гриша Ганчев и скандалния оръжеен бос Емилиян Гебрев, които в момента ограбват за втори път фалирания от банкера беглец трезор. По схемата, разкрита и от стенограмите по аферата „АГРО-гейт”, агент Сашо пусна фалшив анализ във Фейсбук профила си, който моментално беше препечатан от изданията от фабриката за фалшиви новини на задкулисието с „параванното” уточнение, че текстът бил взет от социалните мрежи.Самият „анализ” пък е нагъл опит на идеологическия агент да представи стенограмата от втората среща на „Дондуков” 2 за КТБ, която бе публикувана от президентството като доказателство, че банката била едва ли не в цветущо състояние по време на поставянето й под спецнадзор. Това всъщност е теза, която главният виновник за фалита на банката Цветан Василев се опитва да пробута вече три години. Въпреки ясните цифри в стенограмата, показващи още през лятото на 2014 г., че банката е куха, а парите - откраднати, отгледаният под крилото на Иван Костов агент Сашо излиза с твърдението, че държавата е трябвало да налее средства в КТБ и тя щяла да заработи без проблем. Наглостта на ДС доносника стига и още по-далеч, като се опитва да прикрие и вторичния грабеж, чрез който менторът му Цветан Василев продължава да си пълни джобовете и да води охолния си начин на живот в Белград.На агент Сашо му е втора природа да си измисля разни неща и да ги тълкува с дълбоко компетентен вид, който може да излъже само шепата грантаджии и соросоидни лапачи, които му пригласят. Ще припомним как бившият агент на ДС подмолно атакува главния прокурор Сотир Цацаров и се включи в хора на Агнешките главички, които искат да обяздят Темида. Евтиният трик, който използва, беше да излъже, че в един от рехавите протести на задкулисието са участвали 4-5 хиляди демонстранти. Истината е, че бе умножил хората от пуча по 10 или толкова му се е искало да направи съдебна реформа, че в един протестиращ е видял вместо един цели десетима. Нямаше да обръщаме внимание на бръщолевенията на агента, ако не се беше прицелил във ВСС и не обслужваше олигархични кръгове на задкулисието. Той се изяви като първи защитник на шефа на ВКС Лозан Панов и на острието им в съвета съдия Калин Калпакчиев. Първият се проверява от ВСС заради чистката в неговия съд, а вторият заради тайната среща с провалилия се правосъден министър Христо Иванов, скандалната съдийка от ССБ Мирослава Тодорова и еврочиновника Юри Тавание, който бе в дъното на тиражираната от „Медиапул” фалшива новина - че Еврокомисията иска оставката на главния прокурор Сотир Цацаров, опровергана часове по-късно от Брюксел.Публична тайна е, че агент Сашо и сега е особено близък с великия „антикомунист” и „борец” срещу ченгетата Иван Костов. Затова през далечната 1997 г. оглавява Агенцията за чуждестранни инвестиции и остава на този пост до 2000 г., когато заминава посланик в Москва. Някогашният агент не изневерява на навиците си и е все така деен и днес. Компетентен е по всички въпроси, особено когато трябва да защити кръга на Агнешките главички или да нападне Русия и Путин, за да се хареса на Сорос и грантаджиите му в България.Личното му дело, което се пази в архива на Комисията по досиетата и с копие от което вестник „Телеграф“ разполага, показва, че той е бил свръхактивен и много амбициозен агент още през 80-те години на миналия век.Илиян Драганов Василев е роден на 7 юли 1956 г. в гр. София. Произхожда от семейство на служещи. Баща му е инженер, член на БКП от 1947 г. Бил е на задгранична работа дълги години като ръководител строежи в Сирия и Либия. Награждаван е с правителствени награди. Майка му е работила като икономист в Министерството на строежите. Илиян Василев е активен член на ДКМС от 1970 г. и още в гимназията е взел активно участие в комсомолския живот, поради което е бил избиран за член на Дружественото бюро на ДКМС.След време ще стане и член на казионното БЗНС - нещо, което е съгласувал с ПГУ-ДС, както пише в личното му дело неговият вербовчик ст. лейтенант Христо Христов. Агент Сашо завършва 114-а гимназия с преподаване на английски език. Отбива военната си служба в НШЗО и в поделение в град Харманли. От 1976 г. е студент във ВИИ „Карл Маркс”, специалност „Международни отношения”. Там студентите са приемани само след разрешение на Софийския градски комитет на БКП. В института продължава неговата активна комсомолска дейност. Избиран е за член на Дружествения комитет на ДКМС, където е отговарял за учебно-възпитателната работа на комсомолците. Василев привлича вниманието на офицерите от ДС още като студент през 1978 г., за което свидетелства запазена справка на Държавна сигурност. От 1981 г. той вече е на работа в отдел „Международни връзки” на Постоянното присъствие на БЗНС, направление „Най-развити капиталистически страни”. Справка на ДС от 1985 г. сочи, че великият „русофоб” Илиан Василев е имал контакти и с РУ-ГЩ. С други думи от военното разузнаване на режима - РУМНО, скача направо в Първо главно управление на ДС. Година по-късно с Илиян Василев вече е осъществен оперативен контакт от ДС. Снети са неговите оперативно значими връзки и са му възложени поръчения.Едно от тези поръчения на ПГУ-ДС е по време на 35-ия конгрес на БЗНС през май 1986 г. и последвалата след това международна среща. Кандидат-агентът е трябвало да проучи представителя на Великобритания на тези мероприятия. Илиан Василев е бил крайно изпълнителен и много идеологически мотивиран кандидат-агент, впечатляващ с това всички служители на ДС, които са контактували с него. Затова в края на 1987 г. е направено предложение да бъде привлечен за секретен сътрудник на ПГУ-ДС. Агент Сашо всъщност се е доказал като едно от най-двуличните ченгета на ДС, приели сътрудничество на силна идеологическа основа. \n                    ", "date": "2017.11.14", "title": "Иво Прокопиев: Хорът на агентите (V глава от книгата \"Хищникът от \"Капитал\")"}
{"url": "http://www.monitor.bg/a/view/3173-%D0%92%D0%BD%D0%BE%D1%81%D1%8A%D1%82-%D0%BD%D0%B0-%D1%80%D1%83%D1%81%D0%BA%D0%B8-%D0%B3%D0%B0%D0%B7-%D0%B2-%D0%A2%D1%83%D1%80%D1%86%D0%B8%D1%8F-%D1%81-%D1%80%D1%8A%D1%81%D1%82-%D0%BE%D1%82-%D0%BF%D0%BE%D1%87%D1%82%D0%B8-22/", "text": "\n                    Вносът на природен газ от Русия в Турция от началото на годината се е увеличил с 21,7% спрямо същия период на 2016 г. и е достигнал обем от 24,8 млрд. куб. м, сочат данни на „Газпром”, цитирани от RNS. Количеството синьо гориво, продадено на югоизточната съседка на България е с 4,4 млрд. куб. м по-голямо и се равнява на доставките за цялата минала година.\n\nОт руския монополист припомнят, че нарастващите доставки за Турция оправдават изграждането на газопровода по дъното на Черно море до района на Източна Тракия.\n                    ", "date": "2017.11.14", "title": "Вносът на руски газ в Турция с ръст от почти 22%"}
{"url": "http://www.monitor.bg/a/view/86657-%D0%97%D0%B0%D0%BB%D1%8F%D1%82%D0%B0%D1%82%D0%B0-%D1%81-%D0%BA%D0%B8%D1%81%D0%B5%D0%BB%D0%B8%D0%BD%D0%B0-%D0%91%D0%B5%D0%BB%D0%B0-%D0%B1%D0%B8%D0%BB%D0%B0-%D0%BF%D0%BE%D0%B4%D0%BB%D0%BE%D0%B6%D0%B5%D0%BD%D0%B0-%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B5%D0%BD-%D1%82%D0%BE%D1%80%D0%BC%D0%BE%D0%B7-%D0%BE%D1%82-%D0%B1%D0%B8%D0%B2%D1%88%D0%B8%D1%8F-%D1%81%D0%B8/", "text": "Костадин заплашвал със саморазправа и сестрите й\n                     разказа бащата на пострадалата за \"Здравей, България\". Според родителя на жертвата бившият й мъж я биел и тормозел нея и четирите й деца. Близките на потърпевшата крият къде е настанена за лечение Бела от страх бившият й да не я открие и да налети пак да я бие. Във велинградския квартал“Анезица“, където живее Бела М., са потресени от случилото се с 32-годишната жена. Едната сестра на Бела е на гурбет в Гърция и именно тя сподели в социалната мрежа за случката със залятата с киселина нейна близка и така се даде гласност на инцидента. „Дъщеря ми си идва от работа и пита дали има хляб. Отива до магазина и се връща. На първия стълб я издебнал. Събаря я с юмруци и ритници. Сетне я държи и ѝ излива киселина на главата”, разказва бащата на пострадалата пред „Нова тв“. Тя се добрала до вкъщи и успяла да каже на баща си, че мъжът й я е залял с киселина. „ Пушеше ѝ цялата глава. Аз излязох да го гоня, но видях само колата му как отива в посока квартал“Чепино“, през сълзи разказа мъжът.По думите му пострадалата е много уплашена и говори само с него и сестрите си, а лечението ѝ може да продължи месеци наред.Бела е напуснала мъжа си след две години системен психически и физически тормоз към нея и децата ѝ, твърди баща ѝ.Преди година и половина насилникът чупи носа на жена си, но тя не подава жалба. Прави го обаче след друг побой преди пет месеца. След жестокото нападение, станало на 8 ноември около 19 ч., насилникът бил задържан в местната полиция.„Извикаха го. Мисля, че го накараха да се подпише, че няма да я притеснява. Не стана. Доволен съм от полицията. Хората си свършиха професионално работата.допълва бащата. Заподозреният пък е задържан за 24 часа, но \n                    ", "date": "2017.11.14", "title": "Залятата с киселина Бела била подложена на системен тормоз от бившия си"}
{"url": "http://www.monitor.bg/a/view/56088-%D0%9F%D0%B8%D1%8F%D0%BD-%D0%B4%D1%8F%D0%B4%D0%BE-%D0%BF%D0%BE%D0%B4%D0%BA%D0%B0%D1%80%D0%B0-%D0%9F%D0%B5%D0%B6%D0%BE-%D1%81-%D1%84%D0%B0%D0%BB%D1%88%D0%B8%D0%B2%D0%B8-%D0%BD%D0%BE%D0%BC%D0%B5%D1%80%D0%B0/", "text": "\n                    72-годишният И.П. от Добрич се напи посред бял ден и седна зад волана на Пежо, съобщиха от полицията. На 13 ноември, около 12.30 часа той бил спрян за проверка в района на ж.к. „Дружба”. Оказало се, че регистрационните номера на Пежото са издадени за лек автомобил Вартбург. При извършената проверка за употреба на алкохол с техническо средство, цифровата индикация ударила наличието на 2,36 промила.\n\nСъщия ден, но сутринта, в 08.40 часа, за проверка в района на с. Бранище бил спрян лек автомобил Опел. При тест за употреба на наркотични вещества се оказало, че шофьорът, 29-годишният И.П., от Добрич се е надрусал с метаамфетамин. Освен това, И.П. е криминално проявен и неправоспособен. Шофьорът е задържан за 24 часа=\n                    ", "date": "2017.11.14", "title": "Пиян дядо подкара Пежо с фалшиви номера"}
{"url": "http://www.monitor.bg/a/view/17429-%D0%A2%D0%B5%D1%80%D0%B5%D0%B7%D0%B0-%D0%9C%D0%B5%D0%B9-%D1%89%D0%B5-%D0%B7%D0%B0%D1%89%D0%B8%D1%82%D0%B0%D0%B2%D0%B0-%D0%95%D0%B2%D1%80%D0%BE%D0%BF%D0%B0-%D0%BE%D1%82-%D0%A0%D1%83%D1%81%D0%B8%D1%8F-%D1%81%D0%BB%D0%B5%D0%B4-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Британският премиер Тереза Мей заяви, че правителството на Великобритания ще спази ангажимента си да защитава Европа след Брекзит, и обвини Русия във военна агресия и намеса в избори, предаде Ройтерс. Мей каза, че Великобритания ще продължи да оказва помощ на страни, които са жертва на агресия.\n\"Великобритания ще остане безусловно ангажирана с поддържането на сигурността на Европа\", заяви тя в реч в Лондон. \"Всестранното ново икономическо партньорство, което искаме, ще подсили общия ни ангажимент към отворените икономики и свободните общества пред лицето на тези, които искат да ги подкопаят\", каза Мей.\nТя обвини Русия, че разпалва насилие в Източна Украйна, нарушава въздушното пространство на държави в Европа и провежда кампания за кибератаки.\nМей обвини Русия в намеса в избори и извършване на хакерски атаки срещу датското министерство на отбраната и германския парламент, а също така обвини руските държавни медии, че разпространяват фалшиви истории и обработени с фотошоп изображения с цел подкопаване на западните институции.\nТя каза, че британското правителство работи за реформиране на НАТО, така че алиансът да е в по-добра позиция да противодейства на руската враждебност, и засилва военната и икономическата подкрепа за Украйна.\n\"Ще предприемем необходимите мерки, за да противодействаме на руската дейност\", заяви Мей. Тя каза, че иска по-добри отношения с Русия, ако Москва работи за насърчаване на мира. \"Русия може да избере този различен път и се надявам, че един ден ще го направи\", заяви Мей.\n\"Но докато Русия не направи това, ние ще действаме заедно, за да защитаваме нашите интереси и международния ред, от който зависят те\", каза тя. Мей определи Русия като главната страна, която се опитва да подкопае международната система от правила и обвини руския президент Владимир Путин, че \"се стреми да превърне информацията в оръжие\", посочва АП.\nСъщевременно Мей каза, че не иска връщане към Студената война или \"състояние на вечно противопоставяне\". \"В това време, когато трябва да сме бдителни, ние също така искаме взаимодействие и именно затова в близките месеци външният министър (Борис Джонсън) ще посети Москва\", каза тя.\n                    ", "date": "2017.11.14", "title": "Тереза Мей обеща на Европа защита срещу Русия след Брекзит"}
{"url": "http://www.monitor.bg/a/view/66442-%D0%94%D0%B6%D0%BE%D0%BD%D0%B8-%D0%94%D0%B5%D0%BF-%D1%81%D1%8A%D0%B4%D0%B8-%D0%B0%D0%B4%D0%B2%D0%BE%D0%BA%D0%B0%D1%82%D0%B0-%D1%81%D0%B8-%D0%B7%D0%B0-30-%D0%BC%D0%B8%D0%BB%D0%B8%D0%BE%D0%BD%D0%B0/", "text": "\n                    Холивудският ас Джони Деп подаде съдебен иск срещу доскорошния си адвокат Джейкъб Блум. По думите на звездата от „Карибски пирати“ юристът помагал на бившите му мениджъри да го разорят. Сумата, за която ще претендира актьорът в съда, е 30 милиона долара. „В заговор те са структурирали заем, без да оповестят на г-н Деп, както изисква законът. Това им е послужило като коз в източването на милиони долари, маскирани като „непредвидени разходи“, обясняват говорителите на Джони.\n\nПрипомняме, че 54-годишният актьор заведе дело и срещу мениджърите си в началото на годината. Компанията The Management Group, представлявана от братята Джоел и Робърт Мандел, не плащала редовно данъците му, давали са неразрешени кредити и са правили неоправдано високи разходи за охрана и други дейности, твърди Деп. Мениджърите се защитиха тогава, че това е \"постановка\" на звездата срещу тях, тъй като те правили всичко по възможностите си, за да предпазят Деп от безотговорните му харчове.\n                    ", "date": "2017.11.14", "title": "Джони Деп съди адвоката си за 30 милиона"}
{"url": "http://www.monitor.bg/a/view/34107-%D0%9B%D0%B5%D0%BF%D0%B0-%D0%91%D1%80%D0%B5%D0%BD%D0%B0-%D0%B2%D0%BE%D0%B4%D0%B8-%D1%81%D0%B8%D0%BD%D0%B0-%D1%81%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Легендата на югофолка Лепа Брена ще доведе сина си Стефан, за да излязат заедно на сцената в „Арена Армеец“ по време на големия й концерт у нас. Това ще бъде дебютно представяне на младия певец в България, който в момента е сред изгряващите звезди в Сърбия.\n\nШоуто на Лепа Брена у нас ще е част от световното турне на звездата, с което тя ще отпразнува 35-ия си професионален юбилей. Музикалната обиколка ще стартира на 11 ноември във Виена, а у нас звездата ще даде тон за песен на 18 декември. Като своеобразен подарък към българските си фенове, Брена ще излъчи и документален филм за кариерата си, разработен единствено за родната публика. Именно лентата ще даде старт на шоуто й в „Арена Армеец“ половин час, преди певицата да вдигне градуса на настроението с някои от най-големите си хитове. Специално за документалния проект изпълнителката на Ti si moj greh събира архивни кадри от паметния си концерт на националния стадион „Васил Левски“ от 1990 г. За целта певицата отправи апел за помощ към почитателите й, присаствали на историческия лайв – всеки, който разполага с кадри от шоуто, може да изпраща снимки и записи на имейл .\n\nПропуски за концерта на Лепа Брена в „Арена Армеец“ могат да бъдат намерени на цени от 30 до 55 лв. в мрежата на Eventim.\n                    ", "date": "2017.11.14", "title": "Лепа Брена води сина си в София"}
{"url": "http://www.monitor.bg/a/view/80273-%D0%9C%D0%B0%D0%B9%D0%BA%D1%8A%D0%BB-%D0%94%D0%B6%D0%BE%D1%80%D0%B4%D0%B0%D0%BD-%D1%81%D0%B5-%D1%83%D1%80%D0%B5%D0%B4%D0%B8-%D1%81-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0-%D1%81%D0%BD%D0%B0%D1%85%D0%B0/", "text": "Брюнетката и Джефри са сгодени и представени на родата\n                    Един от най-популярните милиардери в света на спорта ще става тъст в България. Това е живата легенда на баскетбола Майкъл Джордан, чийто син Джефри е загубил ума си по пищната българка Радина Анева. Брюнетката дори вече била представила изгората си на своето семейството, пише наш всекидневник. За целта той е прелетял от Щатите до България, за да разбере къде се раждат такива яки моми.Джефри Майкъл Джордан е видял доста от забележителностите на столицата ни. Най-много обаче му харесала архитектурата на народния театър \"Иван Вазов\", която уважил със селфи с годеницата си в сластна целувка пред него.Радина е публикувала изобилие от други фотографии в своя Инстаграм профил, повечето от които илюстрация на пищната и снага. Не липсват обаче и такива с Джефри и баща му - Въздушния, както е известен в баскетболните среди Майкъл Джордан. Годеникът е бил обещал да доведе и своята рода в родината на своята изгора. Поводът за първото му посещение обаче е бил официалното предложение за брак, което й е отправил, преди да се представи на нейните родители. Тя приела без колебание, поне това се вижда от постовете й. Като цяло обаче крие връзката им и не е щедра на сензационни съобщения и хвалби.Радина отдавна има пристрастия към баскетбола и по-точно към баскетболистите. Тя имала дори роман с американски играч в наш отбор. Но заминава за САЩ по-късно, преди 2 години, когато вече са разделени. Там прави бърза кариера, която й носи независимост и популярност в киноиндустрията. Става дори шеф на звено в \"Туенти Сенчъри Фокс\".Джефри тръгва по пътя на баща си, играе баскетбол до 2012 г., след което се отказва от активния спорт. Трудно е да оцелее в сянката на Въздушния, която го преследва навсякъде. После става мениджър в компанията \"Найк\".Сега остава да се разбере къде ще е сватбата. Май и родата на булката, и на младоженеца искат да са домакини на такова събитие. А то може да мине и в два епизода - у нас и отвъд океана.\n\n\n                    ", "date": "2017.11.14", "title": "Майкъл Джордан се уреди с българска снаха"}
{"url": "http://www.monitor.bg/a/view/23519-%D0%A2%D0%B8%D0%BD%D0%B0-%D0%9C%D0%B0%D0%B7%D0%B5-%D1%87%D0%B0%D0%BA%D0%B0-%D0%B1%D0%B5%D0%B1%D0%B5/", "text": "\n                    Двукратната олимпийска шампионка в алпийските дисциплини на ските Тина Мазе обяви прекрасна новина. 34-годишната словенка очаква първата си рожба тази зима. Мазе съобщи новината в социалните мрежи като публикува снимка, на която е заедно с дългогодишния си приятел и треньор Андреа Маси.\n\n“Тази зима ще бъде много специална. Очакваме нова поезия - един нов живот. Няма думи, с които да опиша нашето щастие и благодарността ни за това, че ще станем родители”, гласи посланието на словенката към феновете й във Facebook, Twitter, Instagram, като текстът завършва с хаштаг “24 седмици”.\n\nТина Мазе сложи край на професионалната си кариера през 2015 г. Тя има 4 медала от олимпийски игри (2 златни и 2 сребърни) и 9 от световни първенства (4 златни и 5 сребърни). Мазе е носителка на Големия кристален глобус за 2013 година с рекорден брой точки - 2414. Словенката има 26 победи и общо 81 подиума в състезания от Световната купа. Тя е и една от шестте алпийски с поне по една победа във всяка от петте дисциплини от Световната купа.\n                    ", "date": "2017.11.14", "title": "Тина Мазе чака бебе"}
{"url": "http://www.monitor.bg/a/view/4809-%D0%A4%D0%B5%D1%85%D1%82%D1%83%D0%B2%D0%B0%D1%87%D0%BA%D0%B0-%D1%81%D1%82%D0%B0%D0%BD%D0%B0-%D0%91%D0%B0%D1%80%D0%B1%D0%B8-%D1%81-%D1%85%D0%B8%D0%B4%D0%B6%D0%B0%D0%B1/", "text": "\n                    Американският производител на играчки Mattel пусна за пръв път в историята на пазара световно известната кукла Барби, облечена с мюсюлмански аксесоари. Куклата, главата на която е покрита с хиджаб, е посветена на състезателката от олимпийския отбор на САЩ по фехтовка Ибитаж Мухамад.\n\nЛюбопитно е, че Ибитаж по време на игрите в Рио де Жанейро стана първата американка изобщо, която се появи на състезание от олимпийската програма с хиджаб на главата. „Тя вдъхновява момичетата и жените по цял свят да прекрачат изкуствено наложените им граници”, обясниха от Mattel в официално комюнике вчера. „Целта на новата Барби е да демонстрира, че момичетата могат всичко”, казват от компанията.\n\nСамата Ибитаж Мухамад не скри радостта си от превъплъщението. „Много съм горда, че сега момичетата по цял свят ще могат да си играят с една Барби, която се е престрашила да носи хиджаб, казва тя.\n\nМеждувременно Mattel вече пусна реклама, на която спортистката държи в ръка новата кукла. Освен хиджаб, новата Барби носи екип за фехтовка. Продуктът ще излезе на пазара догодина.\n                    ", "date": "2017.11.14", "title": "Фехтувачка стана Барби с хиджаб"}
{"url": "http://www.monitor.bg/a/view/23076-%D0%9A%D0%B8%D0%BA%D0%B1%D0%BE%D0%BA%D1%81%D1%8C%D0%BE%D1%80%D0%B8%D1%82%D0%B5-%D0%BD%D0%B8-%D1%81-3-%D1%81%D0%B2%D0%B5%D1%82%D0%BE%D0%B2%D0%BD%D0%B8-%D1%82%D0%B8%D1%82%D0%BB%D0%B8-%D0%B2-%D0%91%D1%83%D0%B4%D0%B0%D0%BF%D0%B5%D1%89%D0%B0/", "text": "\n                    Българите записаха най-силното си участие в историята на световните първенства по кикбокс за мъже и жени. Шампионатът в Будапеща събра над 1500 състезатели от 60 страни, а за първи път състезанието беше в общо 7-те стила на ринг и татами по едно и също време.\n\nБългарската конфедерация по кикбокс и муай тай (БККБМТ) изпрати отбор от 30 души, които се завърнаха с 10 медала – 3 златни, 3 сребърни и 4 бронзови.\n\nЕмануил Димитров спечели 4-а поредна световна титла (в кат. до 79 кг)- Така от 6 години няма загуба в стила лайтконтакт. „Този път беше много трудно, защото съперниците вече ме познават много добре и подготвят специална тактика за двубоите си срещу мен, каза Димитров, който работи като финансист. – Играх общо 4 срещи, на финала срещу стар познайник от Италия. Резултатът беше равен 30 сек. преди края, но все пак успях да надделея.”\n\nАлександър Петров (81) стана шампион в най-тежкия стил К-1.\n\nВ К-1 е и третият ни златен медал – на Християн Корунчев (75), победил словенец на финала\n\n„Очевидно сме на прав път, каза Виктор Меламед, съпредседател на БККБМТ. – Благодарни сме на ММС за подкрепата, както и на всички състезатели и треньори за себераздаването в подготовката и на самото световно първенство.”\n\nСребърни медали взеха Кристина Николова (50) в киклайт, Богдан Шумаров (71) - К-1, Атанас Божилов (75) - лоу кик, а бронзови - Албена Ситнилска (60) - киклак, Борислав Радулов (57) - пойнт файтинг, Емануил Димитров (79) - пойнт файтинг, Сидер Иванов (84) пойнт файтинг.\n                    ", "date": "2017.11.14", "title": "Кикбоксьорите ни с 3 световни титли в Будапеща"}
{"url": "http://www.monitor.bg/a/view/25377-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D0%BE%D0%B3%D0%BB%D0%B0%D0%B2%D0%B8-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%8F-%D0%B6%D0%B5%D0%BD%D1%81%D0%BA%D0%B8-%D0%B1%D0%BE%D0%BA%D1%81/", "text": "\n                    Единствената жена, член на УС на Българска федерация по бокс (БФБ) Емилия Груева бе избрана за Председател на женската комисия към международната боксова асоциация (АИБА). Поканата за високия пост идва лично от Франко Фалчинели, който е изпълняващ длъжността президент на световната федерация (АИБА) на мястото на отстранения д-р Ву.\n\n„Вашият опит и страст към женския бокс са разпознаваеми за всички и аз съм убеден, че вие сте големият актив за бъдещето развитие на нашия спорт и по-специално за женския бокс“, пише Фалчинели в писмото си до Емилия Груева.\n\nКато председател на тази комисия, Груева автоматично става и член на Изпълнителния комитет на световната федерация (АИБА) и на практика я прави българката с най-висок пост в световния бокс след покойния вече акад. Емил Жечев, който бе председател на Европейската боксова асоциация (ЕАБА) и вицепрезидент на световната (АИБА).\n\n„Назначението на Емилия Груева е поредно огромно признание за добрата работа и дейността на Българската федерация по бокс и ние много се гордеем с това“, коментира президентът на БФБ Красимир Инински.\n                    ", "date": "2017.11.14", "title": "Българка оглави световния женски бокс"}
{"url": "http://www.monitor.bg/a/view/76966-%D0%A4%D1%80%D0%B5%D0%BD%D1%81%D0%BA%D0%B8-%D1%81%D0%BF%D1%83%D1%81%D0%BA%D0%B0%D1%87-%D0%B7%D0%B0%D0%B3%D0%B8%D0%BD%D0%B0-%D0%BD%D0%B0-%D1%82%D1%80%D0%B5%D0%BD%D0%B8%D1%80%D0%BE%D0%B2%D0%BA%D0%B0-%D0%B2-%D0%9A%D0%B0%D0%BD%D0%B0%D0%B4%D0%B0/", "text": "Давид Поасон излетял от трасето и се забил в дърво\n                    Кошмарен инцидент с френски скиор завърши фатално в Канада. 35-годишният Давид Поасон падна по време на тренировъчно спускане в Накиска, след като излетя от трасето, заби с в дърво и загуби живота си. Поасон е бронзов медалист от световното по екстремно спускане през 2013 г. Той се е готвил в провинция Албърта за предстоящите стартове от Световната купа в Северна Америка.\n\n„Потресени от тази новина. Президентът Мишел Вион, техническият директор Себастиан Сагес и всички други членове на тима изказват своите съболезнования на близките в този тежък момент”, се казва в изявление на френската федерация по ски.\n\nТрагедията с Давид Поасон намери отзвук и сред колегите му от швейцарския лагер. „Аз съм тотално шокиран”, каза шефът на тамошната федерация Урс Леман. Той познава Поасон от над 15 години, през които следи изкъсо кариерата му.\n\n„Не съм запознат в подробности за причините за този трагичен инцидент, каза още той. – През ноември винаги треперим за живота на спускачите. Тогава те тренират най-интензивно за своята дисциплина. Това е периодът на преход от лятната подготовка към достигането на лимитите преди старта на сезона и всичко е много страшно.”\n\nШвейцарската звезда на женските ски Лара Гут също реагира на шокиращата вест в Twitter. „Почивай в мир Давид. Твоята усмивка ще ни липсва”, написа тя.\n\n„Това е тотален шок за целия ски свят, каза Патрис Моризо, треньор на асове като Дидие Кюш и Дидие Дефаго, работил с Поасон в продължение на пет години. – Не е честно. Давид беше невероятен боец, той беше сърцето на това прекрасно семейство на френските спускачи. Има неща в живота, които просто не бива да се случват, но се случват.”\n\nДавид Поасон е участник на две олимпиади, завърши 7-и в спускането през 2010 г. и 16-и през 2014-а. Единствения си подиум за Световната купа печели в края на декември 2015 г., когато става трети в спускането в Санта Катерина (Италия). Той е четвъртият френски скиор, загинал на пистите след Втората световна война. Той беше баща на син на едва година и половина. Неговият баща е бил починал преди само 15 дни. Предишната трагедия във френските ски бе със световната шампионка в супергигантския слалом Режин Каваню, която загина, след като се сблъска с германския треньор Маркус Анвандер по време на тренировка през 2001 г.\n                    ", "date": "2017.11.14", "title": "Френски спускач загина на тренировка в Канада"}
{"url": "http://www.monitor.bg/a/view/55354-%D0%A5%D1%83%D0%B1%D1%87%D0%B5%D0%B2-%D0%BF%D1%80%D0%B8%D0%B7%D0%B5%D0%BC%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D1%82%D0%B5-%D1%81%D0%BB%D0%B5%D0%B4-%D1%83%D1%81%D0%BF%D0%B5%D1%85%D0%B0-%D0%B2-%D0%9B%D0%B8%D1%81%D0%B0%D0%B1%D0%BE%D0%BD/", "text": "Попето: Този отбор има бъдеще\n                    Националният отбор на България победи с 1:0 Саудитска Арабия в контрола, играна в Лисабон. Единственото попадение падна в края на мача, като точен бе капитанът Ивелин Попов. Като цяло нашите момчета заслужено спечелиха срещу участника на Мондиал 2018, тъй като през по-голямата част от срещата бяха по-активният тим и имаха повече чисти положения. Все пак съперникът показа, че е сериозен отбор и на няколко пъти също бе близо до гола, но при две ситуации Пламен Илиев се намесваше отлично след статични положения, а веднъж и Михаил Александров изби от голлинията. На трибуните в португалската столица пък близо 100 души подкрепяха нашите момчета.След мача треньорът Петър Хубчев бе доволен от успеха, но предупреди играчите да не се главозамайват. Интересното е, че това бе първи приятелски мач за спеца начело на държавния ни тим, след като досега записа 9 срещи от квалификациите за Мондиал 2018. “Полезна проверка за нас и сериозно изиграна от всички, коментира Хубчев. - Отношението бе такова през целия лагер и за радост успяхме да го пренесем и на терена този път, защото преди невинаги успявахме. Във футбола бързо губиш и печелиш самочувствие. Много добра проверка, но някои не са в отлична физическа кондиция. Нека не се залъгваме и да останем здраво стъпили на земята, имаме още много работа“, предупреди треньорът на „лъвовете“.Голмайсторът Ивелин Попов пък подкрепи думите на селекционера, че това е просто контрола, а истинското изпитание ще са квалификациите за Евро 2020. “Радвам се за победата, която ще ни даде самочувствие. Отборът заслужи този успех. Това са контроли, но аз винаги съм концентриран на терена и давам всичко от себе си. Има колектив в тима и според мен този отбор има бъдеще“, сподели капитанът на България. Така националите завършват с победа годината, а Хубчев вече постави висока цел пред тима – класиране на европейското „с цената на всичко“.\n1:0 Попов (81)Съдия: Фабио Белисимо (Ит)Пламен Илиев, Михаил Александров, Николай Бодуров, Васил Божиков, Антон Недялков , Георги Костадинов, Тодор Неделев (65-Андрей Гълъбинов), Симеон Славчев (63-Георги Миланов), Мартин Райнов, Ивелин Попов (89-Иван Минчев), Спас Делев (78-Александър Тонев)У. Али, С. Ал Мувалид, М. Кубрани, М. Ал Фатил, М. Ал Харби, А. Ал Сулайхим (66- У. Бакшун), Ал Ал Закан, Н. Ал Муса, С. Мувашар (71- Я. Аишери), Т. Ал Джасам (61- А. Асири), М. Абу Радиа\n\n\n                    ", "date": "2017.11.14", "title": "Хубчев приземи националите след успеха в Лисабон"}
{"url": "http://www.monitor.bg/a/view/71474-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D1%83%D1%80%D0%B5%D0%B4%D0%B8-%D0%9C%D0%B5%D1%80%D0%BA%D0%B0%D0%B4%D0%BE-%D0%BE%D1%82-%D0%93%D1%80%D0%B0%D0%BD%D0%B0%D0%B4%D0%B0/", "text": "Чорбаджийски шампион по четене, Бодуров бил най-умният\n                    ЦСКА-София постигна договорка с испанския „Гранада“ за откупуването на правата на крилото Кевин Меркадо. Двата клуба са се споразумели за сумата по трансфера, а „Гранада“ ще получи и процент от следваща продажба.“Армейците” обаче все още не са се разбрали за личните условия на играча. В момента се водят преговори с неговия агент, който е пристигнал в България, но на този етап двете страни имат някои разминавания. Лявото крило е поискало увеличение на заплатата, за да остане в тима и през следващата година. Очаква се клубът и играчът да се разберат и най-късно до четвъртък всички детайли около преминаването на Меркадо за постоянно в ЦСКА-София да бъдат финализирани. Еквадорецът е под наем от „Гранада“ до края на тази календарна година, като преди дни заяви, че иска да остане в България. Към него има интерес от бившия му отбор „ЛДУ Кито“. Меркадо също така се очаква да получи и български паспорт, като клубът има готовност веднага да задейства процедурата. С такъв вече се сдоби нападателят Фернандо Каранга, с което се освободи още една от квотите за чужденци извън ЕС. С подобен на “Армията” са трима - Густаво Кулма, Енрике Рафаел и Меркадо, а последният в момента се радва на сериозна подкрепа от феновете, след като заби победния гол за успеха с 2:1 над „Лудогорец“.В същото време от клуба публикуваха забавно видео, в което част от футболистите отговарят на блицвъпроси. От анкетата става ясно как играчите определят съотборниците си. Така например за най-умен бе избран Николай Бодуров, най-много книги чете Божидар Чорбаджийски, а Фернандо Каранга е човекът, който слуша музика постоянно. За шампион в две категории – най-голям любител на селфита и най-голям сваляч, пък бе излъчен младежкият национал Кирил Десподов.\n\n\n                    ", "date": "2017.11.14", "title": "ЦСКА-София уреди Меркадо от „Гранада“"}
{"url": "http://www.monitor.bg/a/view/76482-%D0%AE%D0%BD%D0%BE%D1%88%D0%B8%D1%82%D0%B5-%D0%BD%D0%B5-%D0%B8%D0%B7%D0%B4%D1%8A%D1%80%D0%B6%D0%B0%D1%85%D0%B0-%D1%81%D1%80%D0%B5%D1%89%D1%83-%D0%90%D0%BD%D0%B3%D0%BB%D0%B8%D1%8F-%D0%B2-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                    Юношеските национали на България до 19 години допуснаха поражение в последния си мач от първия квалификационен кръг за Евро 2018. Тимът на Ангел Стойков загуби с 0:1 от връстниците от Англия и така остана на второто място в група 8 с 6 точки. \"Трите лъва\" пък завършиха на първото място с пълен актив от 9 точки.Срещата на \"Трейс Арена\" в Стара Загора нямаше особено значение за двата отбора, тъй като те вече си бяха осигурили място в елитния кръг на квалификациите напролет. Нашите започнаха силно срещата и още в 3-ата минута Иван Тилев можеше да открие резултата. Ударът му от пряк свободен удар обаче срещна напречната греда на гостите. Победното попадение за Англия пък падна в 11-ата минута, когато Стърлинг центрира към Санчо, който с глава прати топката във вратата на Шейтанов.\n\n\n                    ", "date": "2017.11.14", "title": "Юношите не издържаха срещу Англия в Стара Загора"}
{"url": "http://www.monitor.bg/a/view/78617-%D0%96%D0%BE%D1%80%D0%B4%D0%B8-%D0%93%D0%BE%D0%BC%D0%B5%D1%81-%D1%89%D0%B0%D1%81%D1%82%D0%BB%D0%B8%D0%B2-%D0%BF%D1%80%D0%B8-%D0%94%D0%B5%D0%BB%D0%B8%D0%BE-%D0%A0%D0%BE%D1%81%D0%B8/", "text": "\n                    Звездата на „Левски“ Жорди Гомес е щастлив от треньорската смяна на „Герена“ и засипа със суперлативи Делио Роси. Както е ясно, италианският спец наследи Николай Митов на поста и резултатите на закъсняха. Гомес също така подчерта, че не мисли за трансфер и се чувства добре в настоящия си клуб. “Радвам се, че Делио Роси е тук, сподели испанският халф в интервю за BIT. - Не мисля, че тренировките при него са тежки. Не започнахме добре сезона и промяната беше нужна. Роси внесе своите идеи. Мисля, че сега сме по-организирани и започваме малко по малко да играем по начина, по който той желае. Смятам, че вървим в правилната посока. Щастлив съм от първия миг, в който пристигнах в „Левски“ и изпитвам удоволствие от футбола. Аз съм убеден, че ще направим добър сезон“, завърши юношата на „Барселона“, който е неизменен титуляр за „сините“ от началото на сезона.В тима пък се готвят за гостуването на „Витоша“ (Бистрица) този уикенд, като надеждите са, че французинът Габриел Обертан ще бъде възстановен.\n\n\n                    ", "date": "2017.11.14", "title": "Жорди Гомес щастлив при Делио Роси"}
{"url": "http://www.monitor.bg/a/view/34428-%D0%A7%D0%B0%D0%BE-%D0%98%D1%82%D0%B0%D0%BB%D0%B8%D1%8F/", "text": "Буфон се отказа със сълзи в очите, уволняват треньора Вентура днес\n                    Националният отбор на Италия записа един от най-големите провали в историята си. \"Скуадра адзура\" завърши 0:0 с Швеция на \"Сан Сиро\" в Милано в реванша от плейофите за класиране на Мондиал 2018. Скандинавците бяха спечелили първата среща с 1:0 и това се оказа достатъчно, за да се доберат до участие на световното първенство в Русия догодина. Четирикратните световни шампиони пък пропускат мондиал едва за втори път в историята си, след като направиха това и през 1958 година.След мача всички погледи бяха насочени към две фигури – треньорът Джанпиеро Вентура и капитанът Джанлуиджи Буфон. Селекционерът изуми медии и фенове с думите си, че не смята да подава оставка, въпреки че всички хвърлиха вината именно върху него. Все пак се очаква раздялата с 69-годишния спец да бъде факт след среща на шефовете, която е предвидена за днес. „Извинявам се, но не мисля, че съм виновен. Резултатът не е най-важното“, коментира Вентура, който вбеси феновете, след като цял мач не пусна в игра намиращия се в отлична форма нападател Лоренцо Инсиние.Вратарят Буфон пък се прости с възможността да играе на шесто световно първенство в кариерата си. Ветеранът бе обявил, че ще се откаже от националния отбор след Мондиал 2018, но заради краха „пенсионирането“ му бе предсрочно. След двубоя вратарят избухна в сълзи и бе неутешим в мъката си. Със сетни усилия той направи обиколка на стадиона и помага за сбогом на тифозите, които изпратиха него с аплодисменти, а останалите играчи – с бурни освирквания. „Не мога да опиша колко ме боли. Много, много съм разочарован. Съжалявам. Време е да отстъпя място на младите момчета“, заяви Буфон, който е рекордьор по мачове за националния отбор – 175.Интересното е, че освен Буфон още няколко от основните фигури в състава на Италия обявиха, че се отказват. Крахът с Швеция се оказа последен мач и за Даниеле де Роси, Андреа Бардзали и Джорджо Киелини. „Това е мрачен момент за целия италиански футбол. Не съжалявам толкова за нас, че се оттегляме с такъв мач, а по-скоро за феновете, които е нормално да са разочаровани“, заяви Де Роси. Именно той пък бе в центъра на любопитен момент по време на двубоя. В средата на второто полувреме той бе пратен да загрява, но въпреки това дефанзивният халф се разкрещя на треньора: „Защо ще пускаш мен! Трябват ни голове, не да пазим резултата!“.Очаква се следващият треньор на Италия да е Карло Анчелоти, който ще има за цел да наложи нов облик след провала.\n\n\n                    ", "date": "2017.11.14", "title": "Чао, Италия!"}
{"url": "http://www.monitor.bg/a/view/58250-%D0%A4%D1%83%D1%82%D0%B1%D0%BE%D0%BB%D0%B8%D1%81%D1%82-%D0%B8-%D0%BF%D0%BE%D0%B5%D1%82%D0%B5%D1%81%D0%B0-%D0%BD%D0%B0%D0%BF%D0%B8%D1%80%D0%B0%D1%82-%D0%B7%D0%B0-%D0%93%D0%BB%D0%B0%D1%81%D1%8A%D1%82-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Футболист, поетеса и управител на завод за заключващи устройства са сред колоритните образи, пробвали късмета си на предварителния кастинг за петия сезон на „Гласът на България“. Макар предварително заявка за участие да са дали около 2000 души, на терен в София, Пловдив, Велико Търново, Варна и Бургас се появиха с хиляда ентусиасти повече. Вокалните си способности пред музикалното жури тестваха и хора от 10 държави, сред които Русия, Франция, Полша, Англия, Италия, Молдова, Чехия, Китай, Гърция и други. Най-младият кандидат за слава е едва на 8 години, а най-възрастният е на 69.\n\n„Гласът на България“ ще се завърне в ефира на bTV през пролетта, като водещи и този път ще бъдат Павел и Венци Венц. Предаването ще се движи по различен регламент от добре познатия ни досега, но какви ще бъдат промените, от екипа все още не издават.\n                    ", "date": "2017.11.14", "title": "Футболист и поетеса напират за „Гласът на България“"}
{"url": "http://www.monitor.bg/a/view/25901-%D0%9D%D0%B5%D0%B7%D1%80%D1%8F%D1%89%D0%B0-%D0%B1%D0%BE%D0%BB%D1%8F%D1%80%D0%BA%D0%B0-%D0%B8%D0%B7%D0%BF%D1%8F-%D0%BF%D0%B5%D1%81%D0%B5%D0%BD-%D0%B7%D0%B0-%D0%BA%D1%83%D1%87%D0%B5%D1%82%D0%BE-%D0%B2%D0%BE%D0%B4%D0%B0%D1%87/", "text": "\n                    13-годишно незрящо момиче от Велико Търново и попфолк изпълнителят Орхан Мурад изпяха песен за кучетата водачи на слепи хора. Песента носи името „Вярно куче – Аватар” и е посветена на най-верния помощник на хората с проблеми в зрението – кучето водач. Музиката на песента е дело на Орхан Мурад, текстът е на Владимира Велинова от ансамбъл „Българе”, а режисьор на клипа е Стойо Попов. Видеото вече може да се види в платформата YouTube. Изпълнителка на песента Кристиана Кирилова живее в близкото до Велико Търново село Шереметя и въпреки проблема със зрението е избрала да ходи на училище наравно с останаите деца, а не да посещава специализирано такова. Криси има десетки грамоти, награди и отличия от многобройни певчески кункурси у нас и в чужбина. Участвала е в кастингите на българските певчески телевизионни формати. Сега заедно с идола си Орхан Мурад искат да привлекат вниманието на хората в България към проблемите на хората с увредено зрение. Дуетът си те представят по повод Международния ден на незрящите - 13 ноември. Изпълнението им е апел към здравите хора, които виждат света нормално, но не могат да вникнат в трудностите, които изпитват лицата с нарушено или напълно липсващо зрение.\n\n\n                    ", "date": "2017.11.14", "title": "Незряща болярка изпя песен за кучето водач"}
{"url": "http://www.monitor.bg/a/view/32473-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D1%81%D1%82%D0%B0%D0%BD%D0%B0-%D1%82%D1%80%D0%B5%D1%82%D0%B8-%D0%BF%D0%BE-%D0%BA%D1%80%D0%B0%D1%81%D0%BE%D1%82%D0%B0-%D0%B2-%D1%81%D0%B2%D0%B5%D1%82%D0%B0/", "text": "\n                    Моделът Кирил Славов спечели трето място в световен конкурс за красота. Титлата за България той донесе след блестящо представяне на подиума в Париж. Нашето момче грабна бронза в надпревара с 27 претенденти. Макар да е роден в Норвегия и израстнал в Швеция, Кирил избира да се развива тук. Завършва висшето си образование в Софийския университет и признава, че никак не му е било лесно. През лятото той получи корона от „Мис и Мистър глухи – България“, която му гарантира мястото на световния конкурс във френската столица. След победата няколко модни агенции вече търсят Славов с предложения за професионални ангажименти. Голяма подкрепа той получава от фондацията „Глухи без граници“, която организира конкурса в България. На престижния форум „Мис и мистър глухи звезди“ се яви и друга наша представителка - Светла Ибришимова, която мери талант с още 33 дами.\n\n\n                    ", "date": "2017.11.14", "title": " Българин стана трети по красота в света"}
{"url": "http://www.monitor.bg/a/view/23027-30-%D1%85%D0%B8%D0%BB%D1%8F%D0%B4%D0%B8-%D0%B3%D0%BB%D0%B5%D0%B4%D0%B0%D1%85%D0%B0-%D0%92%D1%8A%D0%B7%D0%B2%D0%B8%D1%88%D0%B5%D0%BD%D0%B8%D0%B5/", "text": "\n                    Рекорден брой зрители за последните седем години отчете българската лента „Възвишение“ по време на премиерния си уикенд. Лентата на Виктор Божинов направи официалния си дебют на голям екран на 10 ноември, като оттогава до края на почивните дни за билет са се редили близо 30 хиляди киномани, сочат данни на Националния филмов център. Така вдъхновеният от едноименния роман на Милен Русков филм се нарежда на второ място по интерес от страна на феновете след успеха на „Мисия Лондон“ през 2010 г. Филмът, режисиран на Димитър Митовски, привлече в салоните над 46 хиляди българи по време на премиерния си уикенд.\n\nСюжетът на „Възвишение“ се завърта около група полу-революционери, полу-бандити. Основни действащи лица са Гичо (Александър Алексиев) и Асенчо (Стоян Дойчев), чиито приключения започват с мисията да предадат писмо на Дякона Левски.\n\n„Възвишение“ се излъчва на общо 65 екрана в страната, а прожекциите на филма стартираха малко преди официалната му премиера. Първи възможността да се насладят на лентата имаха любителите на седмото изкуство в Котел, откъдето стартира националното турне на екипа. „Сблъсках се с хора, които са пропътували разстоянието от различни градове до Котел. И видях в очите им удовлетворение, не разочарование. Което за мен е много важно“, обясни пред „Монитор“ режисьорът Божинов.\n                    ", "date": "2017.11.14", "title": "30 хиляди гледаха „Възвишение“"}
{"url": "http://www.monitor.bg/a/view/36515-%D0%9B%D1%83%D0%BD%D0%B0-%D0%B2%D0%BB%D0%B5%D0%B7%D0%B5-%D0%BF%D1%80%D0%B8-%D0%93%D0%BE%D0%BB%D0%B5%D0%BC%D0%B8%D1%8F-%D0%B1%D1%80%D0%B0%D1%82-%D0%BD%D0%B0-%D0%BA%D0%BE%D0%BD/", "text": "\n                    \n                                        Позабравената фолкикона Луна прекрачи прага на „Биг Брадър: Most Wanted” на кон. Изпълнителката на шлагера „Хищна хиена“ се разписа с второ паметно влизане в риалити формата. През 2015 г. тя стартира участието си по народна носия и с песен на уста, а в актуалния сезон направи няколко обиколки в двора на гърба на жребец и рецитира стихотворение. „Отново улиците опустяват и всички Луничка гледат в „Биг Брадър“, гласи част от творбата й. Майката на тв водещата Албена Вулева - Людмила Захажаева, която бе част от „ВИП Брадър 2014“, не пропусна да коментира зрелището. „Аристократите използват коне със стройни крака. А не с дебели като този. Как може такова нещо? Това е за пренасяне на чувал с картофи и мляко“, възмути се Захажаева.Това провокира Луна да се отдели от останалите съквартиранти. Тя се излегна на диванче в двора, а всеки нов участник посрещаше с думите: „Не ти трябва да влизаш там. По-добре стой тук“. Певицата напомни, че се гласи са политик и позволи да я наричат „госпожице президент“.\n                    \n                                    ", "date": "2017.11.14", "title": " Луна влезе при Големия брат на кон"}
{"url": "http://www.monitor.bg/a/view/69237-%D0%94%D0%B6%D0%B5%D1%81%D0%B8%D0%BA%D0%B0-%D0%90%D0%BB%D0%B1%D0%B0-%D1%81%D1%8A%D0%BD%D1%83%D0%B2%D0%B0-%D0%B4%D0%B5%D1%81%D0%B5%D1%80%D1%82%D0%B8/", "text": "\n                    Холивудската актриса Джесика Алба сънува десерти откакто е в очакване на трети наследник. Въпреки това, 36-годишната красавица се въздържа от сладките изкушения, за да запази стройна фигура. „Не мислих, че ми се прияждат нови неща, докато не осъзнах, че постоянно ми се хапва японска кухня. И всъщност сънувам десерти, но се опитвам да не качвам много килограми с това бебе, затова само си мечтая“, разказа в „Късното шоу на Джими Фелън“ тя.Алба даде жокер за бременността си чрез кратък видеоклип в Инстаграм през август. На кадрите тя и двете й дъщерички – 9-годишната Онър и 5-годишната Хейвън, държат по един балон съответно с цифрите 1, 2 и 3. „Ще бият мен и Каш по брой. Бебе на борда. Отново.“, гласят думите й към клипа. Актрисата и Кеш Уорън си казаха заветното „да“ през 2008 г. Звездата от „Фантастичната четворка“ неведнъж споделя, че се старае да поддържа близост с отрочетата си и редовно ги взима със себе си на работа. През почивните дни обича да релаксира гледайки филми с тях или с дълги семейни разходки.\n\n\n                    ", "date": "2017.11.14", "title": "Джесика Алба сънува десерти"}
{"url": "http://www.monitor.bg/a/view/52638-%D0%A0%D0%B0%D0%B4%D0%B8%D0%BD%D0%B0-%D0%9A%D1%8A%D1%80%D0%B4%D0%B6%D0%B8%D0%BB%D0%BE%D0%B2%D0%B0-%D1%87%D0%B5%D1%80%D0%B5%D0%BD-%D0%BB%D0%B5%D0%B1%D0%B5%D0%B4-%D0%BD%D0%B0-%D0%94%D0%BE%D1%81%D1%82%D0%BE%D0%B5%D0%B2%D1%81%D0%BA%D0%B8/", "text": "Актрисата е екстатична Настася Филиповна в „Идиот“\n                    Сгъстен мрак и концентрирано страдание е премиерният спектакъл „Идиот“ на проф. Маргарита Младенова от Програмата Достоевски „Изгонването на бесовете“ на Театрална работилница „Сфумато“. Сценичната версия също е на Маргарита Младенова и тя е повече от достойна за този велик роман, в чиито философски дълбини е по-лесно да навлизаш четейки, нежели да го асимилираш в мимолетността на изричането от сцената. Но дори и романът на моменти отпуска хватката около душата с внезапни проблясъци на хумор, за разлика от драматизацията, която започва с оня монолог за(отзвук от личния опит на самия Достоевски - осъден и в последния миг помилван) с пронизващото прозрение, че главата поне още секунда съзнава, че е отхвръкнала, и що за понятия ще има тя... Абсолютното добро, олицетворявано от княз Мишкин – житейска проекция на Христос, е обречено на провал в този свят, в който състрадаването и помощта за духовното спасение на ближния – като естествен импулс, а не като морална доктрина, са отхвърлени и подиграни. Убедителен в ролята на княза е съвсем младият Александър Тонев. А в българския театър едва ли е имало по-изразителна Настася Филиповна – фатална жена, страдалка и предтеча на феминизма, от Радина Кърджилова чието изпълнение се приближава до онова мрачно руско дуенде, до онова изстъпление на ръба на припадъка, така характерно за героите и героините на Достоевски. Екстатична и изпита, тя използва ниския регистър на гласа си, като го форсира до истерия, за да влезе в саморазрушителния вихър на героинята, да предаде импулса й към смъртта. В общество, което я е превърнало в обект на покупко-продажба и ловен трофей, тя търси любовта-унижение, любовта-жертва и бяга от любовта-дух, за която се смята недостойна. Тя е Черният лебед на Достоевски. Белият – олицетворение на чистота, невинност и доброта, е Аглая Епанчина на Виттория Николова, но в спектакъла и тя използва интонациите на фурия. Сценографията и костюмите са на Борис Далчев и Михаела Добрева, музиката – на Асен Аврамов.Вторият спектакъл от програмата „Изгонването на бесовете“ под режисурата на проф. Иван Добчев е по самия роман „Бесове“, раздираща философско-политическа сатира. Там властва Ставрогин – абсолютното зло и цинизъм,Постановката е изградена около главата „Тихон“ за озлочестяването на 14-годишно момиченце, която навремето потриса издателя на Достоевски и той пуска романа без нея. „Страшно е да четеш такова нещо, камо ли да го поставяш“, казва режисьорът, извървял този разтърсващ път с част от своите студенти. Парадоксално е, че обществото гледа на Ставрогин като на бог и иска да е като него, а се надсмива над Мишкин, коментира той.В днешната пустиня на всепозволеност интелектът и знанието явно не променят нещата към добро, смятат идеолозите на „Сфумато“, затова те търсят като Диоген с фенера оня безхитростен човек, способен спонтанно да спаси ближния си, когато се свлича надолу. Заради поголовното сриване на ценностите те са предприели точно сега чрез творчеството на Достоевски този „невъзможен за понасяне поглед към човека като свят в света“. \n\n\n                    ", "date": "2017.11.14", "title": "Радина Кърджилова – черен лебед на Достоевски"}
{"url": "http://www.monitor.bg/a/view/32043-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%BD%D0%B5-%D0%B4%D1%8A%D1%80%D0%B6%D0%B0%D0%BB-%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "\n                    Бившият премиер на Каталуния Карлес Пучдемон заяви, че при определени обстоятелства може да не се изисква независимост на провинцията от централните власти в Мадрид. \"Аз бях готов и продължавам да съм готов спрямо това да призная възможността за друг вид отношения с Испания\", отговори той пред в. „Велт”, на въпроса дали има алтернатива на исканията за независимост. Според него алтернативното развитие на събитията е \"абсолютно възможно\". \"Винаги съм бил за единство, но причината за всичко, което се случва е отмяната на статута на автономия от 2010 г., което беше одобрено от парламентите на Испания и Каталуния \", каза той. Пучдемон не отговори на въпроса дали ще участва в изборите в Каталуния на 21 декември, които бяха назначени от испанските власти. \"Ще стана кандидат само ако има силна коалиция в нашите редици и само с цел да се блокира прилагането на член 155 от Конституцията, както и да се намалят щетите, причинени от испанската държава\", каза бившият лидер на каталонските власти. На 27 октомври парламентът на Каталуния, въз основа на референдума, одобри резолюция за обявяването на независима република. Този документ беше обявен за невалиден на 8 ноември от Конституционния съд на страната. Пучдемон сега е в Белгия, а Испания изисква депортирането му.\n                    ", "date": "2017.11.14", "title": "Пучдемон не държал на независимостта на Каталуния"}
{"url": "http://www.monitor.bg/a/view/28004-%D0%9E%D1%80%D1%8F%D0%B7%D0%B2%D0%B0%D1%82-%D0%BF%D0%B5%D0%BD%D1%81%D0%B8%D0%B8%D1%82%D0%B5-%D0%BD%D0%B0-%D0%B1%D0%B8%D0%B2%D1%88%D0%B8%D1%82%D0%B5-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8-%D0%BD%D0%B0-%D0%A1%D0%90%D0%A9/", "text": "\n                    Членовете на Камарата на представителите в американския Конгрес приеха законопроекта, налагащ таван на размера на пенсиите, които бившите президенти на САЩ взимаха досега. Плановете на американските конгресмени предвиждаха годишните пенсии на бившите държавни лидери да се намалят с 5 хиляди долара. В момента петимата живи бивши президенти на САЩ взимат по 205 хил. долара. По време на заседанието почти всички конгресмени защитиха тезата, че бившите държавни глави заработват и без това милиони долари от изнасянето на лекции и продажбата на мемоарите си - затова не се нуждаят от допълнително държавно подпомагане. Както отбеляза и по-рано инициаторът на проекта – републиканецът Джоди Хейс, \"в момента няма нужда средствата на данъкоплатците да се използват за поддръжка на бившите държавни лидери\". Освен съкращаването на размера на пенсиите, новоприетият закон предвижда и намаление на средствата в размер на 500 хил. долара годишно, от които всичките бившите президенти се възползват за наемането на офисни помещения и плащането на щатните си служители. Според плановете тази сума ще бъде автоматично намалена до 350 хил. долара в рамките на следващите 5 години, а след това и до 250 хиляди долара. Плащанията на бившите държавни глави от държавната хазна се различават обаче значително в момента. Така, например Джими Картър е получил през 2016 година едва 230 000 долара, а Джордж Буш-старши - три пъти повече (малко над 600 хил.). Най-голямата дадена сума също принадлежи на семейство Буш. Според одитите през въпросната година Буш-младши е взел 800 000 долара. Годишната аренда за офис на Барак Обама пък се очаква, че ще бъде между 500 и 550 хил. долара годишно.\n                    ", "date": "2017.11.14", "title": "Орязват пенсиите на бившите президенти на САЩ"}
{"url": "http://www.monitor.bg/a/view/65838-%D0%A2%D1%80%D1%8A%D0%BC%D0%BF-%D0%9C%D0%BB%D0%B0%D0%B4%D1%88%D0%B8-%D1%81%D0%B8-%D0%BF%D0%B8%D1%81%D0%B0%D0%BB-%D1%81-%D0%A3%D0%B8%D0%BA%D0%B8%D0%BB%D0%B8%D0%B9%D0%BA%D1%81-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D1%80%D0%B5%D0%B4%D0%B8%D0%B7%D0%B1%D0%BE%D1%80%D0%BD%D0%B0%D1%82%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F/", "text": "\n                    Доналд Тръмп младши, синът на президента на САЩ, е разменял поредица съобщения с организацията \"Уикилийкс\" по време на предизборната кампания на своя баща миналата година. Това потвърди самият той, след като списание \"Атлантик\" първо съобщи, че сайтът \"Уикилийкс\", който публикува имейли от щаба на демократката Хилари Клинтън, му е изпратил няколко електронни писма с искане да публикува данъчните декларации на баща си, предадоха ДПА и Асошиейтед прес.Тръмп младши публикува снощи в \"Туитър\" сканирани копия от съобщенията на \"Уикилийкс\". Освен поканата да предостави \"една или две\" данъчни декларации на баща си, организацията предлага Тръмп старши да оспори изборните резултати, ако бъде победен от Клинтън. От \"Уикилийкс\" освен това искат вече избраният по онова време президент на САЩ да каже на Австралия да назначи основателя на \"Уикилийкс\" Джулиан Асандж за посланик във Вашингтон.В \"Туитър\" Доналд Тръмп младши обяви като маловажен факта, че е отговарял на писмата на \"Уикилийкс\". \"Ето цялата верига от съобщения с @wikileaks (заедно с моите крещящи три отговора), за които комисиите в Конгреса решиха, че са селективно изтичане. Колко иронично!\", написа Тръмп младши.Неговите адвокати са предоставили разменените съобщения на трите комисии в Конгреса, които разследват за евентуална намеса на Русия в президентските избори в САЩ миналата година.Размяната са тези електронни съобщения е започнала през септември 2016 и е продължила до юли, когато стана известно, че най-възрастният син на президента се е срещал с руска юристка, защото бил проявил интерес към информация, която вреди на конкурентката на баща му вна изборите Хилари Клинтън.След като Тръмп младши публикува снощи кореспонденцията си с \"Уикилийкс\", в акаунта на организацията @wikileaks се появи потвърждение на нейната достоверност.\n\n\n                    ", "date": "2017.11.14", "title": "Тръмп Младши си писал с \"Уикилийкс\" по време на предизборната кампания"}
{"url": "http://www.monitor.bg/a/view/46368-%D0%A0%D1%83%D1%81%D0%BA%D0%B8-%D0%BA%D0%B0%D0%B4%D0%B5%D1%82%D0%B8-%D1%81%D0%B8-%D0%B2%D1%80%D1%8A%D1%89%D0%B0%D1%82-%D0%90%D0%BB%D1%8F%D1%81%D0%BA%D0%B0/", "text": "\n                    Депутатката от руската Дума Анна Кувичко записа клип с възпитаници на волгоградското кадетско училище, в което децата изпълняват песен за готовността си да умрат в последен бой за „чичо Вова“. Видеото е изпълнено с кадри с президента Владимир Путин и е качено на YouTube.          В последния куплет на песента кадетите пеят: „Севастопол наш и Крим - за потомците ще съхраним, и в родното пристанище Аляска ще приютим…“  Освен готовността да си върнат Аляска от американците, в клипа учениците изразяват и критичното си отношение към западната политика. „В Евросъюза няма мнения, а Близкият Изток стене от беди…“, гласи рефренът. В песента е изложена и крайна позиция относно Курилските острови, на чиято южна част претендира Япония. Малките изпълнители са категорични, че „самураите никога няма да получат този хребет“. Част от клипа е заснет пред паметника „Родина мать“ във Волгоград. Депутатката Кувичко през цялото време пее заедно с децата и доволно се усмихва. След заснемането на клипа, тя благодари на учениците за проявената висока гражданска отговорност. По думите на парламентаристката, която е от управляващата партия „Единна Русия“, „кадетите тепърва ще се сблъскват с нови  предизвикателства и винаги ще бъдат победители“.          Религиозният и обществен деец Андрей Кураев рязко разкритикува депутатката, посочвайки, че не бива деца да бъдат призовавани да отиват „в последен бой“. Първоначално Кувичко публикувала клипа на страницата си във Фейсбук, но след това го изтрила, най-вероятно заради гневните коментари.\n\n\n                    ", "date": "2017.11.14", "title": "Руски кадети ще си връщат Аляска"}
{"url": "http://www.monitor.bg/a/view/35404-%D0%9E%D1%82%D0%BA%D1%80%D0%B8%D1%85%D0%B0-iphone-%D0%BD%D0%B0-%D0%BA%D0%B0%D1%80%D1%82%D0%B8%D0%BD%D0%B0-%D0%BE%D1%82-xix-%D0%B2/", "text": "\n                    Докато съзерцавал картина на австрийския художник Фердинанд Георг Валмюлер любителят на изкуството Питър Ръсел от Глазгоу изпаднал в технологичен транс и „открил“ на нея iPhone. На творбата „Очакваната“, която е датирана с 1860 година, е наистина е изобразено момиче, което върви забило поглед в нещо, което доста прилича на смартфон и всеки човек, който не си представя живота без мобилни телефони, би разпознал именно това, което е видял шотландецът – позата наистина е доста характерна.Естествено мистър Ръсел не пропуснал да качи „откритието“ си в интернет и с това да предизвика куп коментари и обяснения, включително и от страна на специалисти в областта на изобразителното изкуство. Например директорът на австрийска арт-агенция Хералд Вайнполтер има съвсем друга версия, която коренно се различава от мнението на Питър и е доста близо до реалността: „Момичето на картината не играе на телефона си, а отива на църква и в ръцете си държи малък молитвеник“, коментирал той.Случилото се за пореден път демонстрира до какъв начин развитието на технологиите може да модифицира интерпретацията на художественото произведение, измествайки целия му контекст.Това съвсем не е първа подобна „грешка“ на възприятието. Неодавна смартфон бе „открит“ в ръцете на индианец на картина на Умберто Романо от 30-те години на ХХ в., изобразяваща пристигането на колонизаторите в Америка.\n\n\n                    ", "date": "2017.11.14", "title": "Откриха iPhone на картина от XIX в. "}
{"url": "http://www.monitor.bg/a/view/79082-%D0%9C%D1%83%D0%B7%D0%B8%D0%BA%D0%B0%D1%82%D0%B0-%D0%B4%D0%B5%D1%84%D0%BE%D1%80%D0%BC%D0%B8%D1%80%D0%B0-%D0%BF%D1%80%D0%BE%D0%B4%D1%83%D0%BA%D1%82%D0%B8%D0%B2%D0%BD%D0%BE%D1%81%D1%82%D1%82%D0%B0/", "text": "\n                    Ако работата изисква концентрация и мобилизация на умствените способности, музиката помага да се справиш по-бързо с поставената задача. Учени намериха ново потвърждение, че т.нар. ефект на Моцарт не само съществува, но и може да донесе съществена полза. Помощта на музикалния фон обаче е избирателна - любимите композиции, които са с ролята на фон при решаването на творчески задачи, действително влияят положително върху резултата. Но при решаването на особено сложни задачи, които изискват максимална концентрация, е възможно да възникнат проблеми. При това учените отбелязват, че от особено значение е естеството на фона - ако музиката е приятна, производителността се увеличава, но в случай че музиката не съвпада с предпочитанията на индивида, мозъкът му се опитва да изолира звуци и продуктивността му намалява.\n\nПсихолози от университета в Кардиф изясниха, че влиянието на музиката върху човешката психика е недооценено. По мнението на специалистите, приобщаването на децата към музиката позволява да се увеличат когнитивните им способности и успехите им в училище.\n                    ", "date": "2017.11.14", "title": "Музиката (де)формира продуктивността"}
{"url": "http://www.monitor.bg/a/view/19944-%D0%A1%D0%B0%D0%BC%D0%BE%D1%82%D0%BD%D0%B8%D1%82%D0%B5-%D0%B6%D0%B5%D0%BD%D0%B8-%D0%BF%D0%BE%D1%89%D0%B0%D1%81%D1%82%D0%BB%D0%B8%D0%B2%D0%B8-%D0%BE%D1%82-%D1%81%D0%B0%D0%BC%D0%BE%D1%82%D0%BD%D0%B8%D1%82%D0%B5-%D0%BC%D1%8A%D0%B6%D0%B5/", "text": "\n                    Процентът на самотните жени, които са доволни от статуса си, превишава аналогичния показател при мъжете. Резултатите от анкета на маркетинговата фирма \"Минтел\" сочат, че 61 на сто от самотните жени са удовлетворени от личния си живот и не се стремят да имат продължителни връзки, включително съпружески. Изследването разкрива, че делът на доволните от самотата си мъже е далеч по-малък - 49 процента.\n\nОсвен това 75 на сто от интервюираните жени заявили, че през последната година не са се стремили да имат надеждна връзка. Сред мъжете този показател също е по-нисък - 65 на сто. Тенденцията е особено ярко изразена сред хората над 45-годишна възраст.\n\nПо думите на Емили Гранди от университета на Есекс, подобно поведение може да се обясни с това, че пълноценното отношение изисква от жените значително повече усилия, отколкото от мъжете. \"Жените продължават да вършват повече работа вкъщи - те готвят, грижат се за дома и имат по-големи емоционални загуби\", каза тя.\n\nГранди допълни, че самотните жени са общителни, докато омъжените са потопени изцяло в семейния живот.\n                    ", "date": "2017.11.14", "title": "Самотните жени по-щастливи от самотните мъже"}
{"url": "http://www.monitor.bg/a/view/11130-%D0%A8%D0%B5%D1%81%D1%82%D0%BE-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%BA%D1%8A%D0%BC-%D0%91%D1%83%D1%88%D1%81%D1%82%D0%B0%D1%80%D1%88%D0%B8-%D0%B7%D0%B0-%D1%81%D0%B5%D0%BA%D1%81%D1%83%D0%B0%D0%BB%D0%B5%D0%BD-%D1%82%D0%BE%D1%80%D0%BC%D0%BE%D0%B7-%D0%BD%D0%B0-%D0%BC%D0%B0%D0%BB%D0%BE%D0%BB%D0%B5%D1%82%D0%BD%D0%B0/", "text": "\n                    Още една жена обвини бившия президент Джордж Буш в неуместно поведение, предаде АП.Пред сп. \"Тайм\" Розлин Кориган разказва, че тя е била на 16 години, когато Буш я сграбчил за задните части, докато двамата позирали за снимка през 2003 г. на събиране на служители от ЦРУ северно от град Хюстън. Розлин била на проявата заедно с майка си и баща си, който бил анализатор на разузнавателни данни.Пред изданието тя разказва, че е била ужасена и много объркана. Розлин споделя, че не е казала нищо на президента тогава, защото по думите й една тийнейджърка не можела да каже пред всички на бивш президент на САЩ, че не трябва да я опипва по този начин. Сп. \"Тайм\" пише, че Розлин е разказала за посегателството на седем души след няколко години. Кориган е една от шестте жени, обвинили Буш-старши в опипване.Говорителят на 41-ия президент на САЩ - Джим Макграт, каза, че Буш съжалява за каквито и да е обидни действия, извършени от него.Същевременно лидерът на републиканците в Сената на американския Конгрес Мич Макконъл призова кандидат от неговата партия за място в Сената от щата Алабама да се оттегли незабавно от надпреварата заради отправени срещу него обвинения за опипване на малолетна предаде АФП.Рей Мур, магистрат от Алабама, е кандидат за място в Сената на изборите на 12 декември. В петък обаче в. \"Вашингтон пост\" публикува разказ на жена, която твърди, че през 1979 г. Мур, който бил тогава на 32 години, я завел у дома си и я опипал през дрехите. Тогава тя била на 14 години. Три други жени също разказват, че са излизали на срещи с Мур, преди да навършат 18 години, но не са имали сексуални контакти с него.Магистратът е подкрепян от бившия съветник на Тръмп Стивън Банън и отрича обвиненията.\n\n\n                    ", "date": "2017.11.14", "title": "Шесто обвинение към Буш-старши за сексуален тормоз на малолетна"}
{"url": "http://www.monitor.bg/a/view/27829-%D0%A0%D0%B0%D0%B7%D1%87%D0%B8%D1%81%D1%82%D0%B2%D0%B0%D1%82-%D0%BF%D1%80%D0%BE%D1%81%D1%8F%D1%86%D0%B8%D1%82%D0%B5-%D0%B2-%D0%B8%D0%BD%D0%B4%D0%B8%D0%B9%D1%81%D0%BA%D0%B8-%D0%B3%D1%80%D0%B0%D0%B4-%D0%B7%D0%B0-%D0%BF%D1%80%D0%B5%D0%B4-%D0%98%D0%B2%D0%B0%D0%BD%D0%BA%D0%B0-%D0%A2%D1%80%D1%8A%D0%BC%D0%BF/", "text": "\n                    Властите в Хайдерабад се захванаха да прочистят южния индийски град от просяци преди посещението по-късно този месец на Иванка Тръмп, която ще участва в международна конференция. През изминалата седмица повече от 200 просяци са били откарани в приюти, намиращи се на територията на два градски затвора. Иванка Тръмп е съветник на своя баща Доналд Тръмп. Този месец тя ще бъде специален гост и ще говори на Глобалната среща на високо равнище по въпросите на предприемачеството, която ще се състои в Хайдерабад.\n                    ", "date": "2017.11.14", "title": "Разчистват просяците в индийски град за пред Иванка Тръмп"}
{"url": "http://www.monitor.bg/a/view/41208-%D0%A5%D1%83%D0%BB%D0%B8%D0%B3%D0%B0%D0%BD-%D0%BE%D1%81%D1%8A%D0%B4%D0%B5%D0%BD-%D0%B7%D0%B0-%D1%85%D0%B2%D1%8A%D1%80%D0%BB%D0%B5%D0%BD%D0%B0-%D0%BE%D0%B1%D1%83%D0%B2%D0%BA%D0%B0-%D0%B8-%D1%83%D0%B4%D0%B0%D1%80-%D0%BF%D0%BE-%D0%BF%D0%BE%D0%BB%D0%B8%D1%86%D0%B0%D0%B9/", "text": "\n                    \n                    ", "date": "2017.11.14", "title": "Хулиган осъден за хвърлена  обувка и удар по полицай"}
{"url": "http://www.monitor.bg/a/view/84355-%D0%A2%D1%8A%D1%80%D1%81%D0%B5%D0%BD%D0%B5%D1%82%D0%BE-%D0%BD%D0%B0-%D0%B5%D0%BD%D0%B5%D1%80%D0%B3%D0%B8%D1%8F-%D0%BA%D1%8A%D0%BC-2040-%D0%B3-%D1%81%D0%BA%D0%B0%D1%87%D0%B0-%D1%81-%D0%BD%D0%B0%D0%B4-40/", "text": "\n                    Търсенето на енергия към 2040 г. ще нарасне в сравнение със сегашните нива с 40,3% и ще достигне ниво от 19,3 млрд. т нефтен еквивалент. Това се казва в годишния обзор World Energy Outlook 2017 на Международната агенция по енергия (МАЕ), цитиран от ТАСС. Преди година от агенцията прогнозираха по-голям обем от 19,636 млрд. тона.\n\nТърсенето на суров петрол след около 22 години ще се увеличи с 24,8% и ще достигне до 5,477 млрд т. Нуждата от газ ще скочи д почти 56% до 4,682 млрд. т нефтен еквивалент, а на въглища - с 34,4% до 5,045 млрд. т нефтен еквивалент. Според прогнозите делът на петрола в световния енергиен баланс ще падне през 2040 г. от 32% сега до 28 на сто, на газа ще се увеличи от 22” на 24%1 а на въглищата ще намалее от 27% на 26%.\n                    ", "date": "2017.11.14", "title": "Търсенето на енергия към 2040 г. скача с над 40%"}
{"url": "http://www.monitor.bg/a/view/67266-%D0%A1%D0%90%D0%A9-%D0%B2%D0%B4%D0%B8%D0%B3%D0%B0%D1%82-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D1%81%D1%82%D0%B2%D0%BE%D1%82%D0%BE-%D1%88%D0%B8%D1%81%D1%82%D0%BE%D0%B2-%D0%BF%D0%B5%D1%82%D1%80%D0%BE%D0%BB-%D0%B4%D0%BE-617-%D0%BC%D0%BB%D0%BD-%D0%B1%D0%B0%D1%80%D0%B5%D0%BB%D0%B0-%D0%B4%D0%BD%D0%B5%D0%B2%D0%BD%D0%BE/", "text": "\n                    САЩ ще увеличи през декември производството на шистов петрол с 80 хил. барела на денонощие до ниво от 6,17 млн. барела, съобщава Reuters, като се позовава на прогноза публикувана от Управлението за енергийна информация (EIA).\n\nВ най-големия нефтен басейн на щатите Permian през следващия месец се очаква дневните добиви да скочат с 58 хил. барела и да достигнат 2,7 млн. барела. Производството в находището Bakken в Северна Дакота ще се увеличи с 5600 барелла на денонощие до 1,1 млн. барела, което е най-високото им ниво от март миналата година. Добивите в района на Eagle Ford ще останат на ниво от 1,2 млн. барела на ден, сочат прогнозите на EIA за декември.\n\nОт агенцията предполагат още, че производството на природен газ в САЩ през следващия месец ще се увеличи до рекордните 1,8 млрд. куб. м на денонощие. Това ще стане за сметка на ръста на добивите във всички находища на шистов газ. Основен принос ще имат находищата в блока Appalachia, където влизат и формациите Marcellus и Utica.\n\nПрез октомври американските геолози са пробили 1203 сонди като в най-големите шистови находища в щатите, като 1065 от тях са готови за добив на газ. Отделно продължава работата по още 7342 сонди.\n                    ", "date": "2017.11.14", "title": "САЩ вдигат производството на шистов петрол до 6,17 млн. барела дневно"}
{"url": "http://www.monitor.bg/a/view/34015-%D0%9C%D0%BE%D1%81%D0%BA%D0%B2%D0%B0-%D1%80%D0%B0%D0%B7%D1%80%D0%B5%D1%88%D0%B8-%D0%B2%D0%BD%D0%BE%D1%81-%D0%BD%D0%B0-50-%D1%85%D0%B8%D0%BB-%D1%82-%D0%B4%D0%BE%D0%BC%D0%B0%D1%82%D0%B8-%D0%BE%D1%82-%D0%A2%D1%83%D1%80%D1%86%D0%B8%D1%8F-%D0%B4%D0%BE-%D0%BA%D1%80%D0%B0%D1%8F-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    Руското министерство на селското стопанство утвърди максимално количество от 50 хил. т за внос на пресни и охладени домати от Турция до края на годината, съобщи RNS.\n\nКремъл въведе ембарго на вноса на селскостопанска продукция от Турция на 1 януари 2016 г. заради инцидента със сваления над Сирия руски бомбардировач Су-24 от турските ВВС. След нормализацията на отношенията между двете страни бе разрешен импортът на плодове и зеленчуци в Русия, но забраната за доматите остана в сила. След дълги преговори и взаимни обвинения в неспазване на правилата на Световната търговска организация Москва разреши импорта на определени количества домати.\n                    ", "date": "2017.11.14", "title": "Москва разреши внос на 50 хил. т домати от Турция до края на годината"}
{"url": "http://www.monitor.bg/a/view/28042-%D0%A2%D1%80%D1%8A%D0%B3%D0%B2%D0%B0-%D1%82%D1%8A%D1%80%D0%B3-%D0%B7%D0%B0-%D0%B4%D0%BE%D1%81%D1%82%D0%B0%D0%B2%D0%BA%D0%B0-%D0%BD%D0%B0-%D1%82%D1%80%D1%8A%D0%B1%D0%B8%D1%82%D0%B5-%D0%B7%D0%B0-%D0%B8%D0%BD%D1%82%D0%B5%D1%80%D0%BA%D0%BE%D0%BD%D0%B5%D0%BA%D1%82%D0%BE%D1%80%D0%B0-%D1%81-%D0%93%D1%8A%D1%80%D1%86%D0%B8%D1%8F/", "text": "\n                    Другата седмица тръгва търг за доставка на тръбите за интерконектора с Гърция, съобщи енергийният министър Теменужка Петкова при откриването на форум, посветен на енергетиката и българското председателство на ЕС. Тя добави, че продажбата на ЧЕЗ няма да се отрази на потребителите.\n\nПредседателят на енергийната комисия в НС Делян Добрев смята, че във връзка с предстоящата либерализация на електроенергийния пазар трябва изцяло нов закон за енергетиката.\n                    ", "date": "2017.11.14", "title": "Тръгва търг за доставка на  тръбите за интерконектора с Гърция"}
{"url": "http://www.monitor.bg/a/view/48340-%D0%94%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BE%D1%82%D0%BF%D1%83%D1%81%D0%BD%D0%B0-24-%D0%BC%D0%BB%D0%BD-%D0%BB%D0%B2-%D1%81%D1%83%D0%B1%D1%81%D0%B8%D0%B4%D0%B8%D0%B8-%D0%B7%D0%B0-%D0%BF%D1%87%D0%B5%D0%BB%D0%B0%D1%80%D0%B8%D1%82%D0%B5/", "text": "\n                    Пчеларите могат да подават заявления за държавна помощ de minimis в областните дирекции на Държавен фонд „Земеделие“ от 20 ноември до 1 декември 2017 г.  Бюджетът на помощта е 2,4 млн. лева. Това реши Управителният съвет на фонда.\n\nПодпомагане ще получат пчелари с между 20 и 200 пчелни семейства включително, съобщи Фондът. Тези, които отглеждат над 200 пчелни семейства, могат да се включат в държавната помощ само за първите 200.\n\nФинансовата подкрепа е част от годишния разход за подхранване на пчелно семейство и има за цел да компенсира направените от пчеларите разходи за зазимяването и за справяне с последствията от неблагоприятните климатични условия, довели до ниски добиви на пчелен мед.\n\nОбщият размер на подпомагането за един земеделски стопанин, както и за едно и също предприятие по схемата de minimis не може да надхвърля левовата равностойност на 15 хил. евро (29 337 лв.) за период от три данъчни години (2015 – 2017). Размерът за подкрепата на пчелно семейство ще бъде определен след приема на заявления за кандидатстване.\n\nПомощта се предоставя на земеделски стопани, регистрирани като такива до 29 септември 2017 г. по реда на Наредба № 3 от 1999 г. Срокът за изплащане на помощта е до 18 декември 2017 г. \n\nС друго свое решение Фондът реши да разсрочи кредитите, отпуснати на животновъди през периода 2008 – 2012 г. и на картофопроизводителите, получили заеми през 2012 г. Размерът на лихвата по отсрочването на задълженията е в размер 4%.\n                    ", "date": "2017.11.14", "title": "Държавата отпусна 2,4 млн. лв. субсидии за пчеларите"}
{"url": "http://www.monitor.bg/a/view/27631-%D0%94%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%B2-%D0%94%D0%BE%D0%B1%D1%80%D0%B8%D1%87-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0-%D1%82%D1%8A%D1%80%D0%B3-%D0%BA%D0%BE%D0%BB%D0%B0-%D1%85%D0%B8%D0%B1%D1%80%D0%B8%D0%B4-%D0%B8-%D0%90%D0%A2%D0%92-%D0%BD%D0%B0-%D0%B4%D0%BB%D1%8A%D0%B6%D0%BD%D0%B8%D0%BA/", "text": "\n                    „Тойота Ярис“ хибрид и АТВ на длъжник от Добрич ще бъдат продадени на таен търг, съобщиха от НАП – Добрич. Търгът ще се проведе на 5 декември в местния офис на приходната агенция. Хибридният автомобил е произведен през 2015 година, а стартовата цена, от която ще започне наддаването, е 17 900 лева. Началната тръжна цена за АТВ „Хонда“ TRX450ER e 8200 лева. На същия търг за продан са обявени и леки автомобили „Ситроен“, „Форд“ и др.\n\nЖелаещите да участват в търга могат да направят оглед на превозните средства от 20 до 24 ноември. Повече информация за провеждания от НАП търг заинтересованите лица могат да получат на интернет приложението за публикуване на провежданите от приходната агенция търгове на електронната страница на НАП – nap.bg.\n\nЗа да избегнат обявяването на публична продан на движимо и недвижимо имущество, от НАП съветват всеки, който има просрочени данъчни или осигурителни задължения, да ги внесе доброволно в предвидените от закона срокове.\n                    ", "date": "2017.11.14", "title": "Данъчните в Добрич продават на търг кола хибрид и АТВ на длъжник"}
{"url": "http://www.monitor.bg/a/view/58640-%D0%A2%D1%8A%D1%80%D0%B3%D0%BE%D0%B2%D1%86%D0%B8-%D0%BD%D0%B8-%D0%BF%D1%80%D0%BE%D0%B1%D1%83%D1%82%D0%B2%D0%B0%D1%82-%D0%B1%D0%BE%D1%8F%D0%B4%D0%B8%D1%81%D0%B0%D0%BD%D0%B8-%D0%BC%D0%B0%D0%BD%D0%B4%D0%B0%D1%80%D0%B8%D0%BD%D0%B8/", "text": "\n                    Търговци ни пробутват боядисани мандарини, които носят риск от алергии при децата, заяви пред БНТ проф. Донка Байкова, специалист по хранене и диететика. Тя посъветва плодовете да се измиват със сапун и четка преди да се консумират.\n\nПотребители са сигнализирали, че се продават мандарини, напръскани с оранжева боя, за да имат по-привлекателен вид. Те боядисват ръцете, а при измиване се отмива целият добавен цвят на плода.\n\nОбикновено се предлагат в големите търговски вериги на щанда \"Промоция\" или в акция \"Разпродажба\".\n\nОт Българската агенция по безопасност на храните (БАБХ) уточниха, че боядисването на цитруси не е забранено, но повърхностната обработка може да се извършва само с определени вещества. От ведомството твърдят, че те са напълно безвредни, тъй като представляват цветни восъци и гланциращи агенти с органичен произход, които не проникват под кората на плода.\n\nСъветът на професор Байкова е все пак е плодовете да се измиват със сапун и четка и тогава да се консумират.\n\nКакто „Монитор“ вече писа, пак във връзка здравето на децата, в новия рецептурник за хранене в детските градини включват и храни като киноа, авокадо, чиа, сушени боровинки, броколи и брюкселско зеле. Той ще бъде одобрен в началото на 2018 г.\n\nВъпреки това обаче страната ни е на пета позиция в Европа по затлъстяване на децата. Това показват данни на Световната здравна организация (СЗО) относно храненето, физическата активност и затлъстяването сред децата.\n\nДоц. Светослав Ханджиев от Българското сдружение за проучване на затлъстяването пък заяви, че националното проучване за храненето индикира значително нарастване на затлъстяването при децата до 5-годишна възраст.\n                    ", "date": "2017.11.14", "title": "Търговци ни пробутват боядисани мандарини "}
{"url": "http://www.monitor.bg/a/view/5314-%D0%93%D0%BE%D0%B4%D0%B8%D1%88%D0%BD%D0%B0%D1%82%D0%B0-%D0%B8%D0%BD%D1%84%D0%BB%D0%B0%D1%86%D0%B8%D1%8F-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B8-%D0%B4%D0%BE-25/", "text": "Давали сме по-малко пари за самолетни билети и хотели през октомври\n                    Годишната инфлация се увеличава до 2,5%, сочат последните данни на Националния статистически институт (НСИ). Оказва се, че настъпването на студения сезон ускорява инфлацията в България заради ръста на цените на облеклото и обувките за зимата, горивата за битови нужди - въглищата, дървата за отопление и отоплителните уреди.\n\nИндексът на потребителските цени през октомври спрямо септември 2017 г. е 100,6%, т. е. месечната инфлация е 0,6% спрямо 0,2% през септември.\n\n \n\n\n\n \n\nа годишната инфлация за октомври 2017 г. спрямо октомври 2016 г. е 2,5%. Средногодишната инфлация за периода ноември 2016 - октомври 2017 г. спрямо периода ноември 2015 - октомври 2016 г. пък е 1,5%, сочат още данните.\n\nПрез десетия месец на годината най-силно поскъпват облеклото и обувките – средно със 7,3%. Според статистиката цените са скочили най вече при обувките – с 8,6 на сто, а увеличението при дебелите връхни дрехи е от 6,7%.\n\nКакто „Монитор“ вече писа поне 150 лева ще трябва да дадем за дрехи и обувки тази зима, ако искаме да ни е топло през идващите студени месеци. Така, за да се сдобием с ново топло яке и непромокаеми ботуши, ще е необходимо да извадим доста пари от джоба си. Освен това в момента търговците са смъкнали цените само на есенните връхни дрешки, ризи и панталони, а намаления на дебели дрехи почти няма. Очаква се обаче по време на Черния петък, който тази година се пада на 24 ноември, известните марки да пуснат доста добри оферти, като на някои артикули цените ще бъдат отрязани със 70%.\n\nНа второ място по ръст на цените през октомври е групата \"Развлечения и култура\", където поскъпването с 5%\n\n \n\n\n\n \n\nпрез миналия месец основно заради ръста на цената на водата на места и харчовете за отопление, а за жилищно обзавеждане, електроуреди и други принадлежности за дома – с 0,4%.\n\nНСИ отчита още и\n\n \n\n\n\n \n\nза битови нужди съответно с 2,4 и 0,3%, на въглищата – с 5,4%, на дървата за отопление – почти 3%, и на отоплителните уреди – с 1%.\n\nПо-малко пари сме давали за самолетни билети. Цените през октомври са паднали с цели 24%, както и на услугите за краткосрочно настаняване – с 3,7 на сто.\n\nПри храните като цяло не се отчита промяна на цените, като поскъпването при повечето несезонни продукти се уравновесява с поевтиняването на сезонните. Въпреки това през миналия месец най-много се е дигнала цената на пипера – с над 13 на сто. На второ място се нарежда гроздето, а на трето - доматите. По-малко пари обаче сме давали за цитрусови, южни плодове и зеле. При алкохола и цигарите има минимално увеличение от 0,3%.\n                    ", "date": "2017.11.14", "title": "Годишната инфлация се увеличи до 2,5%"}
{"url": "http://www.monitor.bg/a/view/2308-%D0%A1%D0%BE%D1%84%D0%B8%D1%8F-%D1%89%D0%B5-%D0%B8%D0%BC%D0%B0-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B8-%D0%BA%D0%B0%D1%80%D1%82%D0%B8-%D0%BD%D0%B0-%D0%B1%D0%B8%D0%B7%D0%BD%D0%B5%D1%81%D0%B0/", "text": "\n                    София ще разполага с дигитални карти на съществуващия бизнес в града. Това обяви кметът на столицата Йорданка Фандъкова по време на дискусия „Бизнесът пита кмета и директора на Агенцията за малки и средни предприятия“.\n\nКартите ще бъдат на български и на английски език. Едната ще бъде индустриална и ще показва какви производства има в София и как са разпределени по кварталите. Другата дава информация за концентрацията на заетите лица и къде е съсредоточена работната ръка. Изпълнителният директор на Изпълнителната агенция за насърчаване на малките и средните предприятия (ИАНМСП) Мариета Захариева заяви, че за намаляване на регулаторната тежест се променят 60% от услугите предоставяни от министерството на икономиката и второстепенните разпоредители към него. Някои услуги ще отпаднат, за други ще се намаляват изискуемите документи, таксите, ще се намаляват срокове за издаването и служебното предоставяне на информация.\n\nПо думите й вече е направен анализ на общо 187 услуги предоставяни към момента. Предложени са промени в 113 административни услуги, като от тях 67 броя такси са предложени за намаляване, а за 21 услуги таксата напълно ще отпадне.\n\n5 услуги и режими са предложени за намаляване на изискуемите документи, а 8 от услугите и режимите напълно ще отпаднат. Сроковете предложени за намаляване са 23, а служебно предоставяне на изискуемите документи са 14 на брой.\n                    ", "date": "2017.11.14", "title": "София ще има дигитални карти на бизнеса"}
{"url": "http://www.monitor.bg/a/view/55909-%D0%97%D0%B0%D0%BF%D0%BE%D1%87%D0%B2%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%BF%D1%8A%D1%82%D1%8F-%D0%B4%D0%BE-%D1%84%D0%B5%D1%80%D0%B8%D0%B1%D0%BE%D1%82%D0%B0-%D0%BD%D0%B0-%D0%9D%D0%B8%D0%BA%D0%BE%D0%BF%D0%BE%D0%BB/", "text": "\n                    Започва ремонт на участък от път II-35 Плевен - Ловеч. Със средства от Оперативна програма „Региони в растеж“ (ОПРР) основно ще се ремонтират 12 км от второкласния път на територията на област Плевен - основна връзка с фериботния комплект „Никопол - Турну Мъгуреле“ и между градовете Плевен, Ловеч и Троян. Символичната първа копка се очаква да направи председателят на Управителния съвет на Агенция „Пътна инфраструктура“ инж. Дончо Атанасов в присъствието на депутати.\n\nПроектът се финансира по ОПРР чрез Европейския фонд за регионално развитие и националния бюджет.\n                    ", "date": "2017.11.14", "title": "Започва ремонтът на пътя до ферибота на Никопол"}
{"url": "http://www.monitor.bg/a/view/40268-%D0%A2%D1%80%D1%8A%D0%B3%D0%B2%D0%B0-%D1%82%D1%8A%D1%80%D0%B3%D1%8A%D1%82-%D0%B7%D0%B0-%D1%82%D1%80%D1%8A%D0%B1%D0%B8%D1%82%D0%B5-%D0%B7%D0%B0-%D0%B3%D0%B0%D0%B7%D0%BE%D0%BF%D1%80%D0%BE%D0%B2%D0%BE%D0%B4%D0%B0-%D0%BA%D1%8A%D0%BC-%D0%93%D1%8A%D1%80%D1%86%D0%B8%D1%8F/", "text": "Първата копка на съоръжението се очаква през юни\n                    До седмица тръгва търгът за доставка на тръбите за интерконектора с Гърция. Това съобщи днес енергийният министър Теменужка Петкова при откриването на конференция, посветена на\n\n\n\n„През юни ще се състои и форум на Групата на високо равнище за свързаност на газопреносната система в Централна и Югоизточна Европа (CESEC), като се планира в неговите рамки да бъде направена и първата копка на изграждане на интерконектора“, обясни тя. Енергийният министър припомни, че миналата седмица е била възложена първата обществена поръчка за реализацията на газопровода, която е свързана с избора на инженер проектант.\n\n„Темите, които в рамките на българското председателство ще трябва да бъдат разрешени, са свързани с енергийната ефективност и модела на електроенергийния пазар“, каза още Петкова и добави, че предстои да се намери общ подход и консенсус между всички 27 държави членки и по въпросите, свързани с възобновяемите енергийни източници и приемането на регламент за управлението на Енергийния съюз.\n\nТеменужка Петкова допълни, че важен приоритет пред България по време на председателството на страната ни на Съвета на ЕС е\n\n\n\nПо думите й страната ни ще акцентира върху засилване на взаимодействието с другите страни в ЕС и района за изграждане на липсващата енергийна инфраструктура на Балканите.\n\nПредседателят на парламентарната енергийна комисия Делян Добрев съобщи за насрочената на 13 и 14 май 2018 г. междупарламентарна комисия в Народното събрание, на която ще заседават председателите на енергийните комисии от всички държави от ЕС. Той смята, че трябва да се премине по-бързо към либерализация на пазара на електроенергия и за целта е нужно да се напише изцяло нов Закон за енергетиката, защото предстоящите промени в съществуващия ще бъдат много. \"Цели глави трябва да изчезнат, други да се пренапишат. Трябва да има изцяло нов закон, който да приложи реално либерализацията\", подчерта Делян Добрев.\n\n \n\n\n\n\n\n\n\n\n                    ", "date": "2017.11.14", "title": "Тръгва търгът за тръбите за газопровода към Гърция"}
{"url": "http://www.monitor.bg/a/view/8795-%D0%9A%D0%BB%D0%B8%D0%BC%D0%B0%D1%82%D0%BE%D0%BB%D0%BE%D0%B3-%D0%A7%D0%B0%D0%BA%D0%B0-%D0%BD%D0%B8-%D1%82%D0%BE%D0%BF%D0%BB%D0%B0-%D0%B7%D0%B8%D0%BC%D0%B0/", "text": "\n                    Очаква ни сравнително топла зима, каза пред bTV климатологът доц. д-р Георги Рачев. Има разнобой дали ще е с нормални валежи, или с по-малко валежи, допълни той.\n\nСнежно бедствие като това, което ни сполетя през януари, не се очаква, подчерта той. По думите му скоро се очаква застудяване, което обаче няма да е фатално, а просто ще достигнем нормалните температури за края на месец ноември.\n\nОт следващия понеделник ни очаква доста по-хладно време. На19 и 20 ноември е възможно в Западна България да видим и първите снежинки, каза още д-ц. д-р Георги Рачев.\nНа изток обаче температурите ще са над 12-13 градуса, отбеляза той. Климатологът определи информацията за облак с радиация като фалшива новина.\n„Нищо странно няма в облака. Специалистите обясниха, че не може да има авария в АЕЦ, защото трябва да има и йод, и цезий. Това е радиоактивен елемент, който се проявява при производството на платина или изделия от платина”, каза той.\n\n„Стойностите са далеч под нормите, които са опасни за човешкото здраве. Усещат го само уредите. Така и не стана ясно откъде се е появил, но той вече не съществува”, подчерта доц. д-р Георги Рачев.\n                    ", "date": "2017.11.14", "title": "Климатолог: Чака ни топла зима"}
{"url": "http://www.monitor.bg/a/view/31590-%D0%93%D0%95%D0%A0%D0%91-%D0%B8%D1%81%D0%BA%D0%B0-%D0%B4%D0%B0-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0-5200-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D0%BE%D0%BD%D0%BD%D0%B8-%D1%81%D0%B4%D0%B5%D0%BB%D0%BA%D0%B8/", "text": "Няма да разваляме приватизационни договори, увери Данаил Кирилов \n                    Малко по-рано Нинова даде да се разбере, че би подкрепила идеята на ГЕРБ за отпадане на давността при приватизационите престъпления, но при определени условия. Сред тях са да се включи масовата приватизация, концесиите, групировките на прехода. „Ще ги подкрепя, ако седнат да разговарят с нас по всички теми на прехода, иначе не\", заяви Нинова и заключи - „Мутрите на прехода вън от политическото ръководство на държавата\".В отговор ГЕРБ обясниха, че е време тонът да се нормализира и са готови още утре да излъчат екип и да напишат предложения за изменения в конституцията.  \"Искаме истината за всички сделки на прехода, искаме справедливост за престъпленията. За нас е важна политическата воля и очакваме тази воля от страна на БСП. Да не чакат пленума, а да действаме веднага\", призова  Атанасова.  Шефът на правната комисия Данаил Кирилов пък увери, че те никога не са изключвали масовата приватизация от обсега на проверките. „Ревизията ще е по отношение на всички, забогатели за една нощ“, добави пък Атанасова в отговор на въпроса дали прегледът на престъпленията на прехода ще включи и кредитните милионери. От партията очакват Нинова да посочи кои са мутрите във властта. „Въпросът в никакъв случай не реферира към Бойко Борисов., увери Атанасова.По-рано през деня стана ясно, че приватизационните сделки по време на прехода са над 5200.\nТе могат да бъдат разследвани и ако се открие престъпление, да се носи наказателна отговорност, коментира пред бТВ депутатът от ГЕРБ Тома Биков и допълни, че за някои сделки давността е изтекла преди 15 години. „И хората, които са извършили престъпления, вече спят спокойно”, заяви Биков. По думите му някои от предприятията вече не съществуват, а други са препродадени няколко пъти. Шефът на правната комисия Данаил Кирилов пък увери, че приватизационни сделки няма да бъдат разваляни, независимо, че ще започне разследването им със задна дата. Според него досега приватизацията не е разследвана ефективно, защото съдилищата умишлено са гледали да приключат колкото се може по-бързо делата си.  Неговата колежка от ГЕРБ  Десислава Атанасова обясни, че има случаи, при които давността е замразила престъпленията.. “Всичко трябва да се провери. За всяко едно от тези дружества, държавата трябва да има информация дали процедурата е била нарушена“, увери Атанасова пред „Нова телевизия“  и даде пример за емблематична продажбата на „Кремиковки“ за един долар. Според нея така се дава възможност дадено разследване да бъде продължено, ако е спряло по давност или да се премине в нова фаза.\n                    ", "date": "2017.11.14", "title": "ГЕРБ готови да разследват всички сделки на прехода (ОБНОВЕНА)"}
{"url": "http://www.monitor.bg/a/view/42990-%D0%A4%D1%80%D0%B0%D0%BD%D1%86%D1%83%D0%B7%D0%B8-%D0%BD%D0%B8%D1%89%D1%8F%D1%82-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B7%D0%B0%D1%89%D0%BE-%D1%80%D0%BE%D0%BC%D0%B8-%D0%B5%D0%BC%D0%B8%D0%B3%D1%80%D0%B8%D1%80%D0%B0%D1%82-%D0%B2-%D0%91%D0%BE%D1%80%D0%B4%D0%BE-%D0%B8-%D0%A2%D1%83%D0%BB%D1%83%D0%B7%D0%B0/", "text": "\n                    Двустранна българо-френска среща в рамките на програмата ”ROMACT: Включване на ромите на местно равнище” се провежда в Пазарджик днес. Домакини на проявата са местната комисия за борба с трафика на хора – Пазарджик и общината. Все по-нарастващата тенденция български граждани, основно от ромски произход, предимно от градовете Пазарджик, Пещера и Пловдив, да се насочват към френските градове Бордо и Тулуза, е една от основните причини за това сътрудничество.То се осъществява в областта на социалната интеграция на ромската общност с цел превенция от попадане в ситуация на трафик на хора. По време на работната среща ще се обмени двустранна информация по отношение на предприетите дейности и практики на местно ниво с цел социалното включване на ромите, както и споделяне на трудностите за реализирането му. Ще вземат участие представители на Дирекция“ Бюро по труда“, Дирекция „ социално подпомагане“, ДСП, Регионалната здравна инспекция и Регионалното управление по образование в града.\n\n \n                    ", "date": "2017.11.14", "title": "Французи нищят в Пазарджик защо роми емигрират в Бордо и Тулуза"}
{"url": "http://www.monitor.bg/a/view/6514-%D0%A0%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%BF%D1%8A%D1%82%D0%B8%D1%89%D0%B0-%D0%B2%D1%8A%D0%B2-%D0%B2%D0%B5%D0%BB%D0%B8%D0%BD%D0%B3%D1%80%D0%B0%D0%B4%D1%81%D0%BA%D0%BE-%D1%81-%D0%B5%D0%B2%D1%80%D0%BE%D0%BF%D0%B0%D1%80%D0%B8/", "text": "\n                    Близо 3 милиона лева са отпуснати на община Велинград за изграждането на две пътни отсечки в района. Кметът д-р  Костадин Коев подписа договор с Държавен фонд “Земеделие“, който предостави безвъзмездна финансова помощ в размер на 2 800 225.71 лв. Средствата се отпускат по мярка 7.2 „Инвестиции в създаването, подобряването или разширяването на всички видове малка и мащабна инфраструктура“ от Програмата за развитие на селските райони 2014- 2020г.Проектът включва изграждане на пътя от Велинград до центъра на село Драгиново и отсечката от село Албаница до село Цветино.Срокът за завършване на дейността е 36 месеца от датата на подписване на договора.\n                    ", "date": "2017.11.14", "title": "Ремонтират пътища във велинградско с европари"}
{"url": "http://www.monitor.bg/a/view/15324-%D0%9E%D0%B3%D0%BD%D0%B8%D1%89%D0%B5-%D0%BD%D0%B0-%D0%9D%D1%8E%D0%BA%D0%B0%D1%81%D1%8A%D0%BB%D1%81%D0%BA%D0%B0-%D0%B1%D0%BE%D0%BB%D0%B5%D1%81%D1%82-%D0%BF%D0%BE-%D0%BF%D1%82%D0%B8%D1%86%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%82%D0%BE-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-%D1%81%D0%B5%D0%BB%D0%BE/", "text": "\n                    Огнище на Нюкясълска болест по птиците е открито в пазарджишкото село Синитево в частен двор на местна стопанка. Болестта била установена, след като собственичката подала сигнал в кметството, че кокошките й умират. Веднага са били изпратени проби за изследвания от птиците и резултатите за псевдочума се оказали положителни. Всичките около 50 кокошки в личното стопанство на жената са унищожени. По разпореждане на Областната дирекция по безопасност и контрол на храните е определена 3-километрова предпазна зона, в която влизат освен село Синитево и съседните две села Мирянци и Огняново. В тези населени места, както и в радиус от 10 км, е забранена търговията и транспортирането на птици и продукти от тях. От местната Областна дирекция по безопасност и контрол на храните информират, че засега няма други сигнали за повишена смъртност на птиците, а всички кметове в региона са уведомени, че епизоотичната обстановка в страната е влошена и трябва следят за поява и разпространение\n\n\n                    ", "date": "2017.11.14", "title": "Огнище на Нюкясълска болест по птиците открито в пазарджишко село"}
{"url": "http://www.monitor.bg/a/view/60080-%D0%9F%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%97%D0%B0%D1%85%D0%B0%D1%80%D0%B8-%D0%A1%D1%82%D0%BE%D1%8F%D0%BD%D0%BE%D0%B2-%D0%B8%D0%B7%D0%B4%D0%B8%D0%B3%D0%B0%D1%82-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    С подкрепата на община Пазарджик и по инициатива на Сдружението на предприемачите и Дружество „Тракия” в града започва изграждането на паметник на Захари Стоянов, разположен в зелената площ на кръстовището на ул. „Кн. Мария Луиза” и ул. „Цар Шишман”. Това съобщи кметът на Пазарджик Тодор Попов и представи скулптора Георги Иванов- Жорж Трак, автор на идейния проект. Паметникът представлява пластична композиция, която ще бъде поставена в градинката между двете улици, а по предварителни разчети творението ще струва 90 000 лв., които ще бъдат събрани от дарители.  Авторът Георги Иванов – Жорж Трак представи лично проекта си, който е пластична композиция и е наречена „Листите“. Те ще символизират творчеството на Захари Стоянов, който оставя в съкровищницата на българската литература „ Записките по българските въстания“-мемоари за една цяла епоха в нашата история. Бюстът на бележития възрожденец ще бъде поставен на един от листовете на творбата, като той ще бъде в обемно-пластичен растер и размер от около 50 см.Височината на листите е 5 метра, широчината около 6 метра, а дебелината – 9 сантиметра.\n\n \n                    ", "date": "2017.11.14", "title": "Паметник на Захари Стоянов издигат в Пазарджик"}
{"url": "http://www.monitor.bg/a/view/12810-%D0%9C%D0%B0%D0%B9%D0%BA%D0%B8-%D0%BE%D1%82-%D0%9F%D0%BB%D0%BE%D0%B2%D0%B4%D0%B8%D0%B2-%D0%BE%D1%80%D0%B3%D0%B0%D0%BD%D0%B8%D0%B7%D0%B8%D1%80%D0%B0%D1%82-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%B5%D0%BD-%D0%B1%D0%B0%D0%B7%D0%B0%D1%80-%D0%B7%D0%B0-%D0%B4%D0%B5%D1%86%D0%B0%D1%82%D0%B0-%D0%BE%D1%82-%D0%B4%D0%BE%D0%BC%D0%BE%D0%B2%D0%B5/", "text": "\n                    За поредна година в навечерието на Коледните празници майки от Пловдив започват организация на своя традиционен базар през декември, приходите от който отиват за благотворителни каузи в подкрепа на децата в социални институции. „Имаме нужда от подкрепа на хора, които искат да дарят изработени от тях сувенири, картички, гирлянди, рисунки и други красиви и дребни вещи, които можем да продадем и да съберем средства за каузата”, обясняват жените от Движението на българските майки.Те отново са основният виновник коледният базар в мол „Пловдив” да се състои и този декември. Датите са три – откриването на щанда е на 15 декември и разпродажбите ще продължат до 17 декември, казва Доника от Движението на българските майки. По думите й със събраните средства ще бъдат подпомогнати проектите на Движението, с които жените помагат и радват децата, отглеждани в институции.От щанда на третия етаж в мол „Пловдив” хората могат да купят ръчно направени сувенири, плетива, късмети, както и всякакви други красиви чудесии. Базарите на Движението се правят само и единствено от доброволци – от хората, които изработват сувенирите, до тези, които ги продават. „Затова ако някой иска да бъде част от това Коледно вълшебство, може да се свърже с нас и да се включи с каквото може”, призовават майките от движението. \n\n\n                    ", "date": "2017.11.14", "title": "Майки от Пловдив организират благотворителен базар за децата от домове"}
{"url": "http://www.monitor.bg/a/view/72512-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D0%B2-%D0%98%D1%82%D0%B0%D0%BB%D0%B8%D1%8F-%D0%BF%D0%BE%D1%81%D1%80%D0%B5%D1%89%D0%BD%D0%B0%D1%85%D0%B0-%D0%B3%D0%BE-%D1%81-%D0%BF%D0%BE%D1%87%D0%B5%D1%81%D1%82%D0%B8/", "text": "\n                    „Западните Балкани е тема, която за първи път успяхме да сложим на масата пред европейските колеги. Самият факт, че Европейският съвет прие да има среща на върха с 6 от лидерите на страните от Западните Балкани е сериозен напредък. Ще запознаем колегите с много неща и според мен веднага може да се започне с инфраструктурата.\". Това заяви премиерът Бойко Борисов след срещата му с неговия италиански колега Паоло Джентилони в Рим.По думите му коридор номер 8 е изключително важен, както и всеки един от тези които са в европрограмата за развитие на инфраструктурата. „До срещата на върха през май 2018 имаме много работа по темата Западни Балкани, но веднага може да започнем с инфраструктурата в района – коридор №8, присъединяването с жп линии, магистрали, което създава нови възможности за бизнеса. Всички, които искаме да гарантираме на Балканите сигурност, трябва да започнем оттук, без да си поставяме грандиозни цели. Оптимист съм. Имаме шанс следващото председателство да е Австрия, после Румъния. Всяка една от държавите в региона ще може да докаже своя напредък\", каза Борисов.Той посочи, че сегашната политика по отношение на мигрантите не може да продължи и европейската дипломация търпи упреци в това отношение. „Вчера в Сочи Путин и Ердоган решават бъдещето на Сирия – къде са европейските политици? Не може само да понасяме кризите, които ние не създаваме, само поемаме пасивите. Правилният път е затваряне на външните граници и подпомагане на страните от крайната линия. Всички, които бягат от войната, ще получат помощ, защото сме хуманно общество. Но да влизат по законния ред\", настоя премиерът.\"На базата на добрите икономически отношения можем да говорим за още инвестиции в България\", каза пък италианският министър-председател. Той посочи също, че като държави-членки на ЕС България и Италия имат общи геополитически интереси. Джентилони изрично подчерта, че България поема Председателството на ЕС в труден и важен за Съюза момент, в който премиерът Борисов може да има много полезна роля. ЕС е изправен пред Брекзит и ще трябва да покажем своето единство, каза италианският министър-председател. Той каза също така, че в разговора му с Борисов е обсъдена и позицията на ЕС и държавите-членки по въпроса с овладяването на мигрантската криза и оцени високо усилията на България за справяне с натиска по външните за ЕС граници, въпреки че не е в Шенгенското пространство, в което заслужава да бъде. Джентилони посочи, че с Борисов имат обща позиция за развитие на отношенията на ЕС със страните от Западните Балкани. Като подчерта експертизата на България за региона и предстоящата през май среща на върха ЕС-Западни Балкани, той изрази очакването си за напредък на процеса на евроинтеграция.При пристигането си днес в Италия премиерът бе посрещнат в военни почести.Посещението бе уговорено още през септември по време на двустранната му среща с Джентилони в рамките на заседанието на Европейския съвет в Талин.\n                    ", "date": "2017.11.14", "title": "Премиерът: За пръв път поставяме темата за Западните Балкани на дневен ред (ОБНОВЕНА)"}
{"url": "http://www.monitor.bg/a/view/72927-55%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D0%B8%D0%BD%D1%8C%D0%BE%D1%80-%D0%BF%D0%BE%D1%87%D0%B8%D0%BD%D0%B0-%D1%81%D0%BB%D0%B5%D0%B4-%D0%B8%D0%BD%D1%86%D0%B8%D0%B4%D0%B5%D0%BD%D1%82-%D0%B2-%D1%80%D1%83%D0%B4%D0%BD%D0%B8%D0%BA-%D0%9E%D1%80%D0%B0%D0%BD%D0%BE%D0%B2%D0%BE/", "text": "\n                    55 – годишен миньор почина след след инцидент в рудник „Ораново“ край Симитли, съобщи БГНЕС. Малко след 16 ч. е станало срутване в рудника, в следствие, на който мъжът е получил тежки травми. Той е бил изваден на повърхността и транспортиран до частна болница в Благоевград. Пострадалият миньор е бил приет около 17 ч. в реанимация, но в резултат на сериозните наранявания е починал.\nПрез февруари отново имаше срутване в рудник „Ораново“ и тогава имаше пострадал мъж със счупена лява подбедрица. \n\nПо-рано, през май 2016-та отново срутване рани други двама миньори и им причини доста тежки фрактури. И през 2015-та имаше ранени при срутване под земята. Най-голямата трагедия в рудника обаче се случи на 16 юли 2013 година, когато срутване на скали и кал уби четирима миньори. Тогава под земята завинаги останаха Николай Михайлов, Иван Лазаров, Асен Стойнев и Христо Младенов. Спасителните и издирвателни действия продължиха цели 18 дни, но за жалост безуспешни.\n \n                    ", "date": "2017.11.14", "title": "55-годишен миньор почина след инцидент  в рудник „Ораново“ "}
{"url": "http://www.monitor.bg/a/view/49457-%D0%94%D0%BE-%D1%88%D0%B5%D1%81%D1%82-%D0%BC%D0%B5%D1%81%D0%B5%D1%86%D0%B0-%D1%89%D0%B5-%D0%B8%D0%BC%D0%B0-%D0%BD%D0%BE%D1%80%D0%BC%D0%B0%D1%82%D0%B8%D0%B2%D0%BD%D0%B0-%D1%83%D1%80%D0%B5%D0%B1%D0%B0-%D0%B7%D0%B0-%D0%91%D0%93-%D0%BC%D0%B0%D0%BB%D1%86%D0%B8%D0%BD%D1%81%D1%82%D0%B2%D0%BE%D1%82%D0%BE-%D0%B2-%D0%90%D0%BB%D0%B1%D0%B0%D0%BD%D0%B8%D1%8F/", "text": "\n                    До шест месеца ще има механизъм и ще се разработи нормативна база за прилагане на закона за малцинствата в Албания. Това стана ясно от коментар на вицепрезидента Илияна Йотова, която е на визита в страната и проведе срещи тамошните държавни ръководители. „Получих уверения от албанските институции, че ще се изучава български език в местата, където има компактно население от български произход“, обясни Йотова. В началото сме на много дълъг процес и на много работа, защото за първи път българското национално малцинство ще има тези права, коментира тя и изтъкна, че е било важно да получи тези гаранции. Йотова обясни, че ще се разработват механизми за включването на български език в средното училище, а не само в съботно-неделните училища. Така щяла да се затвори веригата от средното училище, защото след завършването си голяма част от тези деца идвали да учат в университети в България.\n\nБългария за нас е традиционно, исторически приятелска страна, и това приятелство е доказано във всички времена, заяви от своя страна албанският държавен глава Илир Мета. Според него с приемането на закона Албания е показала, че е толерантна, открита страна, работеща за равноправието на всички свои граждани\n\nВ страната са щастливи, че именно България ще поеме председателството на ЕС. Според Мета именно една страна от региона като България погнала много за напредъка на държавите от региона по пътя към ЕС. Смятаме, че България по време на нейното председателство на ЕС ще направи всичко възможно, за да успее да промотира европейския план на страните от целия регион, каза албанският президент.\n\n \n                    ", "date": "2017.11.14", "title": "До шест месеца ще има нормативна уреба за БГ малцинството в Албания "}
{"url": "http://www.monitor.bg/a/view/4985-%D0%98%D1%81%D0%BA%D0%B0%D0%BC%D0%B5-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D0%B7%D0%B0-%D0%BD%D0%B0%D1%88%D0%B5%D0%BD%D1%86%D0%B8%D1%82%D0%B5-%D0%BD%D0%B0-%D0%9E%D1%81%D1%82%D1%80%D0%BE%D0%B2%D0%B0-%D1%81%D0%BB%D0%B5%D0%B4-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Очакванията на България, че след Брекзит ще бъдат гарантирани всички права на сънародниците ни, които живеят, учат и работят във Великобритания, изрази президентът Румен Радев по време на разговор на „Дондуков“ с британския посланик у нас Ема Хопкинс. Това стана, след като ден по-рано представителят на Острова разкри, че Лондон планира да даде статут на постоянно пребиваващи на българите, които вече живеят и работят в страната, както и че не се очаква въвеждането на визи за гражданите на страни от ЕС.Радев не скри също така своята увереност, че независимо от излизането на Обединеното кралство от ЕС, София и Лондон ще продължат ефективното си сътрудничество в ключови сфери от взаимен интерес като отбраната, миграцията, борбата с тероризма, реформата в правосъдието, икономиката и инвестициите. \"Великобритания е стратегически партньор на България в Европа и съюзник в рамките на НАТО\", заяви Радев, цитиран от своя прессекретариат. Двамата с Хопкинс са единодушни, че приемането на дългосрочни мерки за защита на европейските граници и борбата срещу нелегалния трафик са в интерес на всички европейски държави.\n\n\n                    ", "date": "2017.11.14", "title": " Искаме гаранция за нашенците на Острова след Брекзит"}
{"url": "http://www.monitor.bg/a/view/70055-%D0%97%D0%B0%D0%BF%D0%B8%D1%81%D0%B2%D0%B0%D1%82-%D1%81-%D0%BF%D1%80%D0%B5%D0%B4%D0%B8%D0%BC%D1%81%D1%82%D0%B2%D0%BE-%D0%B2-%D0%BF%D1%8A%D1%80%D0%B2%D0%B8-%D0%BA%D0%BB%D0%B0%D1%81-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D1%87%D0%B8%D0%BD%D0%BE%D0%B2%D0%BD%D0%B8%D1%86%D0%B8/", "text": "КЗД разглежда случаи в 143 училища в страната\n                    Върховната административна прокуратура е проучила произволно допълнителни критерии за класиране на ученици в първи клас в някои училища в София, съобщиха от държавното обвинение. Установено е, че педагогическите съвети са\n\n\n\nс определени предимства - родители на деца, които към датата на подаване на заявлението са на постоянен трудов договор в МОН, СО или държавната администрация; дете, на което един от родителите е държавен или общински служител в системата на образованието, общинската или държавната администрация; дете на работещи в сферата на образованието и т. н. По този начин произходът на останалите деца отрича правото им да участват в класирането за прием в първи клас наравно с деца с такива родители. Въпросните привилегии са основавани на т. 9 от Системата за прием на ученици в първи клас в общинските училища на територията на Столична община и тя е протестирана по инициатива на ВАП. По-късно Административният съд - София град\n\n\n\nПодобни допълнителни критерии са наложили проверка и преценка за дискриминационни практики в цялата страна. През май т.г. ВАП ангажирала Комисията за защита от дискриминация, която е специализираният държавен орган за осигуряване на равенство в третирането и притежава контролно-санкционните права при нарушаване на забраните за дискриминация. След получаване на първоначална информация от КЗД за образуване на преписка за проверка как се спазват законовите изисквания при прилагане на критерии за прием на ученици в първи във връзка със Системата за прием на ученици в първи клас в общинските училища в София ВАП изтъква компетентността на административния орган сам служебно да провери и установи наличието на дискриминационно отношение в цялата страна, а не само в София. В резултат на мерките по реда на надзора за законност на ВАП е получено уведомление, че е образувана преписка № 111/2017 г. с предмет дискриминационна дейност при прием на ученици в първи клас в поне 143 училища в цялата страна. Тя ще бъде разгледана на публично заседание на 15 ноември 2017 г. в заседателната зала на Комисията за защита от дискриминация в София.\n                    ", "date": "2017.11.14", "title": "Записват с предимство в първи клас децата на чиновници"}
{"url": "http://www.monitor.bg/a/view/57202-57-%D0%BE%D1%82-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5-%D1%81-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%BD%D0%B0-%D1%81%D1%83%D0%BC%D0%B0-%D0%BF%D1%80%D0%B5%D0%B7-%D0%B4%D0%B5%D0%BA%D0%B5%D0%BC%D0%B2%D1%80%D0%B8/", "text": "\n                    Ще има коледна добавка от 40 лева за всички пенсионери, чиито пенсии са под 321 лева. Това съобщи пред БНТ социалният министър Бисер Петков. Предложението ще бъде внесено за обсъждане в Министерски съвет утре.\"По разчетите на НОИ тази еднократна допълнителна сума, заедно с декемврийските пенсии, ще получат 1 млн. 232 хиляди пенсионери, което е около 57% от общия им брой. Затова държавата ще отдели 50 млн. лв\", обясни Петков. \n                    ", "date": "2017.11.14", "title": "57% от пенсионерите с коледна добавка от 40 лв. "}
