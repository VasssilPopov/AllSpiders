{"url": "https://www.monitor.bg/bg/a/view/posreshtane-na-chestnata-glava-na-sveta-marina-v-plovdiv-snimki-170685", "text": "С празничен църковен звън и седем топовни салюта посрещнаха в Пловдив честната глава на Света Марина. Светинята бе пренесена с литийното шествие от църквата “Света Богородица“ до митрополитската “Света Марина”   Мощите ще останат три дни в едноименната митрополитска черква по повод храмовия й празник. Свещената глава ще бъде изложена за поклонение в митрополитската черква „Света Марина” в продължение на трите празнични дни – 16, 17, 18, юли т. г. 17 юли е денят,  в който православните християни почитат паметта на Света великомъченица Марина. ", "date": "2019.07.16", "title": "Посрещане на честната глава на Света Марина в Пловдив (СНИМКИ)"}
{"url": "https://www.monitor.bg/bg/a/view/otmeniha-koncerta-na-majkyl-buble-170699", "text": "\"Поради технически и логистични проблеми, и обстоятелства извън контрола на артиста и мениджмънта му, концертът на Michael Buble, предвиден за 14.09.2019 в Арена Армеец няма да се състои\". Това са изпратили в официално писмо организаторите от София Мюзик Ентърпрайсиз до фирмата, продаваща билети за събитието eventim.bg. Все още няма официална информация към медиите, но според информацията, подадена към тикитинг системата скоро се очаква обявяване на нова дата през 2020 година. \"Монитор\" видя, че артистът е свалил датата и от официалната си страница, където за старт на есенната европейска част от турнето вместо София е отбелязана залата в Загреб, Хърватия, на 16 септември. Всички закупени билети за концерта могат да бъдат върнати, а сумите по тях възстановени от 22 юли 2019 до 22 декември 2019 г. в партньорската мрежа на „Ивентим“. Сумата ще може да бъде възстановена в конкретния обект, от който е взет билетът. Билетите, закупени онлайн и платени с карта, могат да бъдат изпратени или занесени лично в централния офис, намиращ се на ул. \"6-и септември\" 58 в София, като в рамките на 7 работни дни всеки клиент ще получи обратно пълната сума. В случай на плащане чрез наложен платеж или по банков път, билетите се изпращат по пощата с номер на банкова сметка, по която да бъде възстановена сумата, заедно с име на титуляр и телефонен номер за връзка. Цялата сума за закупени билети се изплаща веднага при връщане на билетите в централния офис на „Ивентим“ на посочения по-горе адрес.", "date": "2019.07.16", "title": "Отмениха концерта на Майкъл Бубле"}
{"url": "https://www.monitor.bg/bg/a/view/vsichki-komputri-na-dyrjavata-na-odit-za-tech-zaradi-iztochenite-danni-ot-nap-obzor-170688", "text": "Всички информационни системи на държавата се проверяват за опасност от хакерски атаки на данни заради изтеклите данни от НАП. Спешният одит е част от мерките, които държавата предприема след безпрецедентното разпространяване на данните на 5 млн. души, които са били обработвани от данъчните. В понеделник вечерта анонимен хакер изпрати криптиран мейл до определени български медии, в който се съдържа архивирана информация от системите на НАП. Заради атаката премиерът свика заседание на Съвета по сигурност на Министерския съвет, а парламентът поиска да бъдат изслушани още същия ден финансовият министър Владислав Горанов и МВР шефът Младен Маринов. „Около 3% от базата на НАП е била засегната от хакерската атака, при която бяха източени и впоследствие разпространени през руски мейл сървъри данъчноосигурителни данни за около 5 млн. български и чужди физически и юридически лица“, обяви Горанов на брифинг след спешната среща при министър-председателя Бойко Борисов. След заседанието финансовият министър и МВР шефът потвърдиха, че \"Информацията съвпада с информация, налична на сървъра на НАП, което показва, че е пробита системата с нерегламентиран достъп до нея\", посочи Маринов, който по-рано сутринта дори обвърза атаката и разпространяването на данните от нея през руски сървъри с решението на правителството за покупката на американските изтребители Ф-16. След заседанието Маринов посочи, че са предприети мерки по минимизиране на щетите, като съобщи, че по разпореждане на Борисов се извършва преглед на информационните системи и на останалите държавни институции, за да се види дали няма уязвимости и при тях. Сред одитираните са и всички системи на НАП, посочи по-късно пред депутатите Горанов. Той обясни още, че проверката дотук е установила, че уязвимостта при НАП е дошла от услуга, предоставяна от агенцията от 2012 г. Става дума за е-услуга, която се използва за възстановяване на ДДС, от сделки от чужбина. Достъпът до тази услуга е ограничен. Финансовият министър обясни също, че изтеклата информация засяга не самолични данни, но и данъчноосигурителна информация. Анализите обаче са показали, че хакнатите и разпространени данни не са достатъчни, \"за да се направи цялостен извод за имущественото и финансово състояние на конкретно физическо лице\". От думите на Горанов стана ясно, че данните са данъчните декларации, подавани от гражданите. Той поясни, че като предлага 114 услуги. На ден пък се правели по 100 000 - 150 000 справки по електронен път. Въпреки това по думите на Горанов не се изключва и се проверява възможността за вътрешна помощ и \"злонамерени действия вътре в информационната среда на НАП\", въпреки че според експертите по-голямата вероятност била да е за външна намеса. \"Ще бъде търсена отговорност, ако се установи немарливост или недобросъвестно изпълнение от страна на служителите на НАП\", каза Горанов. \"Тук трябва да се търси много прецизен баланс да запазим всички административни услуги и да продължим да ги развиваме по начина, по който досега сме давали пример, за да може да говорим действително за електронно правителство и електронно управление“, посочи още Горанов. \"Тъжният извод е, че държавните системи винаги могат да бъдат уязвими\", каза още финансовият министър. Все още се установява данните на колко души са засегнати. Имало милиони записи, но някои от данните са за едно и също лице. Към момента не било ясно дали са засегнати и източени и други данни. Именни затова по думите на Горанов в момента се проверяват всички логове в системата на НАП. Финансовият министър обяви също, че българските власти ще се обърнат за както и Европейската служба по киберсигурност, чийто новоизграден център е ситуиран в Гърция. Българският еврокомисар Мария Габриел също е запозната със случая, като са обсъждали как страната може да ползва капацитети на еврослужбите. Ще бъдат сезирани прокуратурата и Комисията за защита на личните данни. Горанов поясни още, че са помолили тези, които \"хостват\" информацията, да я премахнат, но не получили отговор от тях. Той поясни, че финансовата сигурност, измерена през фиска и приходите, не може да се оцени като застрашена. На въпрос дали ще има наказания и оставки в НАП, министърът отговори: „Нека почнем оттам, че добри ИТ специалисти в публичния сектор много трудно се намират при установените нива на заплащане. ИТ специалистите в частния сектор получават в пъти повече от служителите в публичната администрация. Това е един голям проблем. Трябва да изградим допълнителен капацитет и да вложим допълнителен ресурс\". „За нас на първо място е важно да отбележим, че цялата база данни на НАП е консистентна и това няма да попречи тя да извърша своите дейности“, допълни Горанов. Той обясни, че информацията е изпратена до медиите от руски домейн, но уточни, че изказването му не е опит за упрекване на руската страна, а фактологията на домейна. 30-40% от данните в изтеклите файлове се съдържат и в базата на НАП, е показала проверката. Те обаче не са консистентни и това е 1 от общо 60-те бази данни, с които НАП работи, обясни Горанов. Неоторизираният достъп до базата данни на НАП е осъществен заради уязвимост на една от електронните услуги, които агенцията предоставя - за възстановяване на ДДС, платено в чужбина. Това пък съобщи на пресконференция говорителят на НАП Росен Бъчваров, който представи информация за инцидента с информационната сигурност на приходната агенция. Към момента тази уязвимост е отстранена и възможностите за злоупотреба с тези данни са ограничени, а до възстановяването на информационната сигурност на НАП, обясни Бъчваров. Данните, които се разпространяват, са за физически и юридически лица за платени данъци, както и информация от агенция „Митници“, Агенцията за социално подпомагане и Агенцията по заетостта и се отнасят за определени трансакции на физически и юридически лица. Технологията на хакерската атака срещу системата на НАП е известна на агенцията и на техническите служби. Неправомерните действия са извършени извън територията на България, но не е изключено участие и на вътрешен човек. Подобни опити за неоторизиран достъп са засечени и в края на юни тази година. В последното денонощие съответните служби и експерти от Държавната агенция \"Електронно управление\" работят съвместно с НАП, каза Бъчваров и допълни, че за случая е уведомена Комисията за защита на личните данни. Той увери, че институцията ще предприеме спешни мерки за защита на данните оттук нататък. „Ще бъде направен цялостен одит на информационната система, на системата за информационна сигурност и ще се проведе разследване на конкретния инцидент и на престъпното деяние. В следващите дни ще търсим съдействие от различни институции, както и международна помощ”, поясни Бъчваров. Той подчерта, че гражданите ще бъдат уведомявани за всяка новост по случая. От НАП обясниха още, че агенцията има над 60 бази данни, които се съхраняват на различни сървъри. На въпрос има ли уязвимост при сигурността на базите данни Бъчваров отговори, че освен тези, които вече са в общественото пространство, може да има и други данни, свързани с електронни услуги на НАП, които са над 120. В НАП са имали информация за опити за нерегламентиран достъп до бази данни от края на юни тази година. На този етап от агенцията не дават допълнителна информация. Мъжът, който твърди, че е източил лични данни, изпрати нов имейл до три български медии. В него човекът, който се представя за руснак, обяснява, че системите на държавата не работели от години, а той имал готовност да пусне още данни в публичното пространство. „Този теч се случва от 11 години насам. Ако корумпираното ви правителство разкрие уязвимата система, ще можете да видите тази информация в Web Archive (Internet Wayback Machine). Данните са хаквани и през 2012 г. Тогава никой не разбра, че сме успели да инфилтрираме 30 GB информация”, пише мъжът. Той разкрива, че е руски гражданин, женен за българка. „Родителите на съпругата ми живеят в България и със собствените си очи съм виждал колко прецакана е държавата ви”, пише още той. „Глупавите ви правораздавателни органи няма да открият нищо. Просто ще прикрият истината. Ако това се случи, аз лично ще кача информацията в руски и български торент тракери, така че всеки ще може да я свали свободно. Ако медиите, с които влизам в контакт, публикуват невярна информация, ще разкрия още два масива от данни – отново от Министерството на финансите”, се казва още в електронното писмо. То е изпратено от имейл адрес, различен от този, от който бяха получени хакнатите данни. \"Разпоредил съм ГДБОП да се свържат с медиите, които са получили писмо от представящия се за руски хакер, който атакува системата на НАП. В момента тече проверка и като приключи, ще разберете всичко“, коментира по-късно пък вътрешният министър Младен Маринов. Извършителят на атаката може да е гневен бивш служител или специалист, ремонтирал служебен компютър на човек от НАП или министерството. Това заяви в ефира на „Здравей, България” програмистът и създател на \"Софтуерен университет\" Светлин Наков. \"Най-вероятно обаче човекът си е инсталирал програма със стандартна парола, която я има в интернет\", поясни експертът. По думите му масово в държавните институции има пробив в сигурността. „Изтеклите данни не са твърде ценни. Има информация за хора, които са подавали данъчна декларация”, каза още Светлин Наков. Той допълни, че вероятно хакерът е българин. „Датите на всички файлове са 10 ноември 1989 г. Вероятно е по-възрастен човек. Младите не помнят тази дата. А и един руснак ще знае ли тази дата?”, коментира още Наков. Имената и ЕГН-тата на целия политически и административен елит се съдържат в папка, озаглавена KRASI, от хакнатите данни от НАП. Това показа справка на „Труд“ в документите. Информацията е отпреди повече от 10 години – от времето на 40-тото народно събрание 2005-2009 г. (тройната коалиция при кабинета „Станишев“). Бойко Борисов фигурира в списъка като кмет на София. В списъците са включени всички депутати, министри и зам.-министри, областни управители и техните заместници, шефове и членове на ръководствата на държавни органи, кметове и общинари. Отделни списъци са обособени за отговорните лица в партиите, за прокурорите и следователите и за съдиите. През 2009 г. изпълнителен директор на НАП е Красимир Стефанов, впоследствие депутат от ГЕРБ в 42-рото НС.", "date": "2019.07.16", "title": "Всички компютри на държавата на одит за теч заради източените данни от НАП (ОБЗОР)"}
{"url": "https://www.monitor.bg/bg/a/view/spasiha-dvama-lesnichei-s-krimska-treska-sled-uhapvane-ot-kyrleji-170627", "text": "Първите два случая за тази година на смъртоносната конго-кримска химорагична треска регистрираха в Инфекциозна клиника към УМБАЛ „Св. Георги” в Пловдив. Пациентите са постъпили в здравното заведение в тежко състояние и с кръвоизливи. Благодарение на усилията на лекарите са били напълно излекувани. Двамата пациенти са мъж на 57г. и жена на 38г. Мустафа и Мария от кърджалийските села Рогач и Чал са лесничеи и вероятно са били ухапани от кърлеж, докато са били по работа в гората. Първоначално са развили висока температура с втрисане и болки в мускулите. Имали са и гадене с повръщане. Това са класическите признаци на началото на заболяването, казват лекарите от клиниката. Близо седмица по-късно високата температура спаднала, но интоксикацията се засилила и започнало характерното за кримската треска кървене. Първо започнало от венците, а след това и от стомаха, червата, а при жената и от матката. Когато двамата лесничеи били докарани в пловдивската клиника, имало реален риск за живота им. В здравното заведение двамата били изолирани от останалите пациенти и достъп до тях имали само лекуващите ги лекари. Кримската треска е заразна и се предава по кръвен път и затова персоналът в болницата бил имунизиран. На пациентите била проведена успешна терапия с противовирусен препарат, биопродукти и кръвоспиращи лекарства, след което те били стабилизирани. Миналото лято в същата клиника бяха спасени други петима ухапани от кърлежи. Тяхното състояние обаче не било толкова тежко, колкото на пациентите от Кърджали.  ", "date": "2019.07.16", "title": "Спасиха двама лесничеи с кримска треска след ухапване от кърлежи"}
{"url": "https://www.monitor.bg/bg/a/view/armijata-vadi-100-imota-na-tezgjaha-170687", "text": "Списък със 100 имота с отпаднала необходимост, спрямо които през 2019 година се планира да бъдат извършени разпоредителни дейности, публикува на сайта си Министерството на отбраната (МО). Ведомството, което все по-ударно пуска на търгове за продажба и прехвърля на общини ненужните му имоти обаче все още не обявило минималните им цени. Както писа „Монитор“ преди време, само за охрана на опустели казарми армията харчи годишно по около 14 млн. лв. Така, следвайки плана си да свие излишните харчове, в рамките на пет години между 2011 година и 2016 година МО успя да проведе 682 търга, но се отърва от едва 102 терена, за които е получи 34,3 млн. лв. Рекордната сума от 4,98 млн лв. пък бе дадена за 114 дка парцел с един склад в местността Кокалу в Несебър, станала печално известна покрай аферата \"Дюнигейт\". В последните няколко години обаче ведомството пробва да разпродаде със замах имотите си с отпаднала необходимост. Именно по тази причина в списъка за тази година са попаднали терени в цели 18 области-София, Благоевград, Пловдив, Пазарджик, Стара Загора, Хасково, Кърджали, Ямбол, Варна, Добрич, Шумен, Разград, Търговище, Бургас, Велико Търново, Ловеч, Монтана и Русе. Сред тях са опустели казарми, складове, стрелбища и дори летище, което се намира в пазарджишкото село Черногорово. В списъка има и доста апетитни имоти като незастроен терен с площ близо 40 дка в близост до Софийския околовръстен път край столичния жк „Люлин“, а също и парцели в кварталите „Княжево“, „Горна баня“ и в районите на Панчарево, Банкя и Божурище. За продажба е обявен дори терен с близо 19 дка площ в тузарския квартал „Драгалевци“, върху който са изградени складове. МО иска да се отърве и от куп армейски имоти край морето, сред които в бургаските квартали „Сарафово“ и „Банево“, в Созопол, Несебър, Царево, Черноморец и Поморие, както и от терен в местността Кара тепе във варненския квартал „Виница“ и от казармите в район „Владислав Варненчик“. Общо 27 души от различни населени места в страната, от които 15 мъже и 12 жени, започнаха обучение в курс по начална военна подготовка във Висшето Военноморско училище (ВВМУ) „Н. Й. Вапцаров“ във Варна, съобщиха от МО. В продължение на четири седмици те ще изучават военния устав, опазване на хората и околната среда в условията на ядрена, химична и биологична защита, евакуационни дейности и други дейности, с които е натоварена родната армия. Курсистите ще имат и часове по стрелба и тактическа подготовка, действия в отговор на терористична заплаха и инженерна подготовка за осигуряване на различни видове машини. Сред доброволците, които след успешно преминаване на началната подготовка могат да се прехвърлят и към специализирано военно обучение, има учители, студенти и спортисти на различна възраст. Курсът ще завърши на 9 август с най-старата воинска традиция - полагането на военна клетва. До края на годината пък ще бъдат проведени по един курс по начална и специална военна подготовка, за които може да се кандидатства до 16 август, съобщиха още от МО. И припомниха, че съгласно закона мераклиите трябва да са пълнолетни, да нямат друго гражданство, да са годни за военновременна служба, да не са осъждани за умишлено престъпление от общ характер, както и срещу тях да няма образувано наказателно производство. За периода на обучение по начална и специална военна подготовка се осигуряват безплатно настаняване, хранене и униформа, медицинско обслужване и задължително застраховане, уточниха също така от ведомството.", "date": "2019.07.16", "title": "Армията вади 100 имота на тезгяха"}
{"url": "https://www.monitor.bg/bg/a/view/izchezna-tanker-v-omruzkija-protok-podozirat-iran-v-piratstvo-170690", "text": "Представител на Министерството на отбрана на САЩ е заявил пред АП, че Америка \"има подозрения\", че Иран е задържал петролния танкер, базиран в Обединените арабски емирства (ОАЕ), с който е изгубена връзката преди два дни в Ормузкия проток. Дългият 58 метра петролен танкер Riah, плаващ под флага на Панама, последно е бил засечен да се отправя към бреговете на Иран, близо до остров Кешм, на който има база на Революционната гвардия на Иран. Петролни танкери наскоро бяха обект на нападение, докато регионът на Персийския залив беше в центъра на кризата във връзка с ядреното споразумение на Иран със световните сили. Riah обикновено пътува от Дубай и Шарджа на западния бряг на ОАЕ, преди да премине през Ормузкия проток и да се насочи към Фуджейра на източния бряг на ОАЕ. Ала нещо се е случило с кораба след 23 часа в събота. Капитан Ранджит Раджа от фирмата за данни Refinitiv каза пред \"Асошиейтед прес\", че танкерът не е изключвал системата си за проследяване в продължение на 3-месечните си пътувания между различни точки в ОАЕ. \"Това е червен флаг\", изтъкна той. Иранските власти засега не са казвали нищо за кораба, нито пък властите в ОАЕ. От регистрирания собственик на кораба - базираната в Дубай компания Prime Tankers LLC, са казали, че са продали кораба на друга компания, наречена Mouh Al-Bahar. Мъж, който е вдигнал телефона на фирмата, е казал за АП, че тя не притежава никакви кораби. По рано днес върховния лидер на Иран аятолах Али Хаменеи обяви, че страната му ще отмъсти за задържането на иранския супертанкер в Гибралтар, който беше натоварен с 2,1 млн. барела лек суров петрол за Сирия. Корабът беше задържан с помощта на британски морски пехотинци по-рано този месец край бреговете на Гибралтар. Хаменеи нарече задържането на кораба \"пиратство\".", "date": "2019.07.16", "title": "Изчезна танкер в Омрузкия проток, подозират Иран в пиратство "}
{"url": "https://www.monitor.bg/bg/a/view/evroparlamentyt-glasuva-za-ursula-fon-der-lajen-170698", "text": "Европейският парламент в Страсбург гласува за кандидатурата на Урсула фон дер Лайен за комисар №1 в новата еврокомисия, съобщи сайтът на Европарламента. Новият еврокомисар е избран. Новият председател на бъдещата еврокомисия получи поздравления от Доналд Туск, Федерика Могерини, лидерите на европейските партии, евродепутати. Тя благодари на всички, които са я подкрепили. „Ще се изправя срещу всеки, който иска да разруши ЕС“, заяви Лайен. Европа е като любовта - с времето може да не расте, но се задълбочава, добави тя. Лайен се обяви за многостранно сътрудничество, за честна търговия и законност. „Трябва да преоткрием единството си. Ако сме единни, никой не може да ни раздели отвън“, добави тя. По нейните думи опазването на природата е първостепенна задача и най-голямата отговорност на нашето време. Лайен предложи до 2050 г. Европа да се превърне в първия континент без замърсяване. Необходими са смели стъпки, намаляването на вредните газове с 40 на сто до 2030 г. не е достатъчно, целта трябва да бъде 50-55 на сто, уточни тя. Лайен съобщи, че още в първите 100 дни от своето управление би предложила европейско законодателство за защита на околната среда. Според кандидатката за поста на Жан-Клод Юнкер - Фон дер Лайен е необходимо ЕС да отдели част от бюджета си в помощ на домакинствата при енергийния преход. „Не хората обслужват икономиката, а икономиката служи на хората“, отбеляза тя. Лайен се обяви за честни данъци, включително за технологичните гиганти, които печелят в Европа. Лайен повтори идеята си за достойна минимална заплата. Лайен подкрепи идеята на ЕП за утроявяне на средствата във фонда за образование \"Еразъм\". По нейните думи е необходимо всяко дете в ЕС, заплашено от бедност, да има достъп до основните права - образование и здравеопазване. Лайен съобщи, че иска половината еврокомисари да бъдат жени. Тя поясни, че ако тази бройка не се изпълни, ще отхвърля предложенията на държавите от ЕС за еврокомисари. По нейните думи длъжностите в ЕК ще бъдат разпределени поравно между мъже и жени. Една от пет жени в ЕС е била жертва на насилие, а 55% са ставали жертва на сексуално посегателство. Ще предложа насилието срещу жени да бъде част от престъпленията по европейското право, ЕС следва да се присъедини към Истанбулската конвенция, заяви тя. Лайен посочи, че не може да има отстъпки по въпроса с върховенството на закона. Според Лайен е необходимо преговорите по промяната на правилата от Дъблин да бъдат възобновени, за да се възстанови Шенген. Тя отбеляза, че ЕС е длъжен да се спасява корабокрушенците. Трябва да намалим незаконната миграция и да запазим правото на убежище. Трябва да проявяваме съчувствие и да предприемем решителни действия, добави Лайен. Тя настоя Фронтекс да разполага с 10 000 допълнителни служители не до 2027 г., а най-късно 2024 година. Лайен предложи ЕС да приема външнополитическите си решения не с единодушие, а с мнозинство. Лайен съобщи, че е готова за осигуряването на допълнителна отсрочка до оттеглянето на Великобритания от ЕС. Постигнатото споразумение с Лондон дава сигурност. Преди вота от Европейската народна партия (ЕНП) обявиха, че ще подкрепят Лайен, социалистите и бившите либерали са по-скоро склонни да гласуват \"за\", а Зелените, крайната левица и крайната десница изглежда ще бъдат против. Европейските консерватори и реформатори (ЕКР) коментираха, че Лайен не дава яснота за намеренията си в областта на върховенството на закона и не уточнява как да бъдат постигнати целите за опазването на природата. Какво каза днес Урсула фон дер Лайен -  . Всичко за намеренията на новия еврокомисар ", "date": "2019.07.16", "title": "Европарламентът избра Урсула фон дер Лайен за еврокомисар №1 (STREAMING)"}
{"url": "https://www.monitor.bg/bg/a/view/sruti-se-kyshta-do-nova-sgrada-v-stolicata-170700", "text": "Къща строена през 1910 г. се срути в столицата. Няма пострадали от инцидента, предаде бТВ. Старата постройка се намира на ул.“Софроний Врачански“ в София. Тя в момента е необитаема и се намира до  изкоп на нова сграда.  Собственикът за сега няма претенции, но смята, че самият терен е неподходящ за високи сгради.", "date": "2019.07.16", "title": "Срути се къща до нова сграда в столицата"}
{"url": "https://www.monitor.bg/bg/a/view/razsledvat-ursula-u-doma-170668", "text": "Урсула фон дер Лайен планира нова кариера като шеф на Еврокомисията в Брюксел, но германският министър на отбраната все още трябва да отговаря на въпроси у дома. Разследваща комисия на германския парламент – най-строгият инструмент, който законодателите могат да използват за разследване на правителствени злоупотреби – проверява как доходоносните договори от нейното министерство са възложени на външни консултанти без подходящ надзор и дали мрежа от неформални лични връзки не е улеснила тези сделки. Ето фактите за това, което става известно като Berateraffäre (Скандал с консултанти): Скандалът За първи път обществеността чува за скандала през есента на 2018 г., когато вътрешните доклади на германската Федерална служба за одит изтичат в медиите. Контролният орган, който следи паричните потоци на германското правителство, описва десетки нередности при наемането на външни консултанти от министерството на отбраната на Фон дер Лайен. Тези консултанти с изиграли много по-съществена роля, отколкото министерството публично заяви, става ясно от няколко медийни публикации: През 2015 г. например одиторите са изчислили, че министерството е изразходвало до 100 милиона евро за външни консултанти, но само официално обяви 2,2 милиона евро по предназначение. Година по-късно министерството е похарчило до 150 милиона евро за съветници, докато декларирало само 2,9 милиона евро. Основната критика на одиторите не беше, че министерството плаща за външна експертиза – което експертите по сигурността казват, че е необходимо, особено когато става въпрос за прилагане на нови цифрови технологии. По-скоро става дума за начина на възлагането на договори. Анализирайки 56 от 375 договора, възложени на консултанти през 2015 и 2016 г., Федералната сметна палата установи, че в по-голямата част от случаите министерството на отбраната не е предоставило достатъчно основание за вземане на решение за необходимост от външни консултации; в повече от една трета от случаите процедурите не отговарят на обичайните правила за възлагане на договори. Например консултанти за проект, наречен „Управление на жизнения цикъл на продукта (PLM)“ – изследване на това как най-добре да се анализират и използват данни от транспортните самолети A400M – са наети с помощта на прикриващ IT договор, създаден за напълно несвързана цел, заобикаляйки редовната процедура за възлагане на договори. След като новините за скандала станаха публични, министерството на Фон дер Лайен обеща мерки за предотвратяване на по-нататъшни грешки. Но след като някои високопоставени служители отказаха да разговарят с парламентаристи, депутатите от опозицията се обединиха през декември, за да принудят създаването на разследваща комисия, която да им позволи да призоват свидетели.", "date": "2019.07.16", "title": "Разследват Урсула у дома "}
{"url": "https://www.monitor.bg/bg/a/view/titograd-i-cska-ne-se-pobediha-170702", "text": "ЦСКА спечели точка при гостуването си на черногорския \"Титоград\" в мач-реванш от първия квалификационен кръг на Лига Европа. \"Армейците\" имаха повече от комфортна преднина, след като победиха в първия двубой с 4:0 и тази вечер попадения не бяха реализирани. Добри Митов заложи на сигурното, като сред титулярите бяха почти всички обичайни негови избраници. Наказан за този мач бе Божидар Чорбаджийски, а с контузии бяха Стойчо Атанасов, Енрике Рафаел и Иван Турицов. Възможност за изява пък получи едно от новите попълнения за софиянци Тони Уот. В следващата фаза столичани ще се изправят срещу хърватския \"Осиек\". Първият двубой е на стадион \"Българска армия\", като би следвало да се състои на 25.07.", "date": "2019.07.16", "title": "\"Титоград\" и ЦСКА не се победиха  "}
{"url": "https://www.monitor.bg:443/bg/a/view/sting-vyzobnovi-koncertite-si-170677", "text": "Британската звезда Стинг се чувства по-добре и е готов да се върне на сцената, след като отмени редица свои концерти. Певецът възобновява европейското си турне с изява в Лион на 17 юли. Лекарите му препоръчаха да не пее в понеделник вечерта в Бон“, се посочва на сайта на 67-годишния изпълнител. Там се съдържа и информация за това, че новите дати на отменените концерти ще станат ясни много скоро. Припомняме, че заради проблеми с гърлото музикантът отмени шест поредни концерта в Германия, Чехия и Холандия. Последното му отменено участие трябваше да се състои на 15 юли в Бон. След като отправи музикален поздрав към меломаните във Франция, Стинг ще стегне куфарите за Испания и Холандия.", "date": "2019.07.16", "title": "Стинг възобнови концертите си"}
{"url": "https://www.monitor.bg:443/bg/a/view/podzemni-kantari-v-obhvata-na-tola-shte-izchisljavat-tegloto-na-kamionite-170675", "text": "Подземни кантари в обхвата на тол системата ще изчисляват в реално време теглото на преминаващите по платените пътища тежкотоварни превозни средства. Камери ще отчитат броя на осите, а датчици в пътното платно, чийто монтаж вече започна, ще изчисляват натоварването на ос на автомобилите. При претоварване електронната система автоматично ще ги регистрира като нарушители и те ще бъдат санкционирани от контролните органи. Това съобщи заместник-министърът на регионалното развитие и благоустройството Николай Нанков след второто заседание на Обществения консултативен съвет по въвеждане на тол системата у нас. Монтажът на камерите, които ще следят трафика, трябва да приключи до 16 август, когато Националното тол управление ще започне техническата експлоатация на тол системата. Досега са изградени 80% от новите и са обновени 23 броя от съществуващите рамки. На днешното заседание бяха обсъдени тестовите тарифи, с които от 16 август поне месец ще се изчислява на терен стойността на изминатото разстояние. Превозвачи предлагат тестова тарифа 12-14 ст./км за тежкотоварни автомобили над 12 т от категория Евро 06. МРРБ остава на позиция за по-висока реална, не тестова тарифа и ако нашите изчисления са верни, можем да стигнем до 20-23 ст./км за автомобил от категория Евро 06 с тегло над 12 тона и с повече от 3 оси, коментира зам.-министър Нанков. Ще бъде създадена експертна група с представители от транспортния бранш и Национално тол управление, която в оперативен порядък ще работи по темите за обхват и тарифи на тол системата. Задачата на експертите няма да бъде взимане на окончателно решение, а да предложат размер на тарифа, по който да се правят изчисления по време на тестовия период от 16 август. Окончателният размер ще бъде приет след анализ с решение на Министерския съвет. Изпълнителният директор на Съюза на международните превозвачи Йордан Арабджиев отчете, че диалогът между институциите и бранша по темата се задълбочава в добра посока и няма раздор. За нас беше важно да изясним няколко технически детайла, за които получихме отговор от МРРБ и Национално тол управление, свързани с доставчиците на декларирани данни, коментира той. „Стигнахме до извода, че всяка от страните трябва да опита да докаже своята теза след като направи изчисленията със събраните реални данни при тестовете от 16 август. На 12 стотинки считаме, че нашите изчисления ще бъдат точни. Надявам се да убедим министерството в правотата си и да вървим напред“, каза още Арабаджиев. Той допълни, че браншът предлага отстъпки за тежкотоварните автомобили, които оперират повече на българска територия, без значение дали са български или чуждестранни. Заместник-министър Нанков изрази съгласие и допълни, че се обсъжда тежкотоварни превозни средства, които имат изминати повече от 10 хил. километра на месец, да получат отстъпка от 30%. При изминати над 7500 километра месечно тя да е 20%, а при над 5000 км – 10%. Заместник-министърът на транспорта, информационните технологии и съобщенията Ангел Попов коментира, че в България трябва да бъде изградена нова пътна мрежа и подчерта важността на автоматичното измерване за натоварването на автомобилите. Досега много се губеше много от това, че се претоварваха и защото тези автомобили, които бяха претоварени, нарушаваха пътната инфраструктура, което е голям бич за всички. Владимир Тодоров от Асоциацията на пострадали при катастрофи коментира, че изграждането и поддръжката на инфраструктурата е скъпа. Той подчерта, че е необходимо да се инвестира в нея и напомни за отсечки, по които преди години са ставали множество катастрофи с жертви, като участъка Сливен – Бургас преди довършването на магистрала „Тракия“. Той изрази удовлетвореността си от въвеждането на електронните кантари, които ще следят за претоварване.", "date": "2019.07.16", "title": "Подземни кантари в обхвата на тола ще изчисляват теглото на камионите"}
{"url": "https://www.monitor.bg:443/bg/a/view/sled-hakerskata-ataka-oditirat-vsichki-sistemi-na-nap-170676", "text": "Одитират всички системи на НАП. Това заяви финансовият министър Владислав Горанов, който дойде в НС заедно с вътрешния министър Младен Маринов, за да обясни за хакерската атака над масивите на НАП. Горанов и Маринов успокоиха депутатите и българите, че няма причина за притеснения. Въпреки това Горанов определи случилото се като \"най-сериозната досега известна хакерска атака\". Но според анализите информацията в изтеклите данни не е достатъчна, за да може да се направи ясен и категоричен извод за имущественото състояние на засегнатите лица. заяви Горанов в парламента и се извини публично на всички засегнати граждани. По думите му капацитетът на НАП не е засегнат, информацията продължава да бъде защитена. Въпреки това, щяло да се направи одит на всички системи на приходната агенция. Той отново напомни, че 3% от базата данни на НАП била засегната от атаката. Горанов обясни, че информацията е изпратена до медиите от руски домейн, но уточни, че изказването му не е опит за упрекване на руската страна, а фактологията на домейна. 30-40% от данните в изтеклите файлове се съдържат и в базата на НАП, е показала проверката. Те обаче не са консистентни и това е 1 от общо 60-те бази данни, с които НАП работи, обясни Горанов. Отново бе изтъкнато, че атаката се дължи на използването на уязвимост на 1 от 144 електронни услуги на НАП - системата, която дава възможност на български граждани, които са извършили покупки на територията на чужда държава, да искат възстановяване на ДДС у нас. По-голямата вероятност е нерегламентираният достъп да е осъществен дистанционно, но не е елиминирана възможността за недобросъвестно действие отвътре. Той успокои, че Финансовият министър обясни, че трябва да е в постоянно състезание с тези образовани млади хора, които искат да натрият носа на правителствата. Горанов обясни, че изтеклата информация съдържа данни и от други администрации, с които служебно обменя данни и даде пример с проверка за здравния статус и дали сме осигурени. Горанов даде да се разбере, че имат насоки откъде е атаката. Не са изтекли още 48 часа, нека още малко поработим и сме готови да участваме във всякакъв дебат по темата, обърна се министърът към депутатите. каза Горанов. И добави, че не трябва да се хвали поведението на подобни хакери. Вътрешният министър Младен Маринов пък припомни хронологията и обясни, че по случая работят ДАНС, ДАЕУ, ИТ - отделът на НАП и ГДБОП. Съхранени са всички налични логове в системата на НАП, обясни той. Маринов даде да се разбере, че България не е искала съдействие от руската държава, а само от руския сайт, където са качени данните, но все още нямало отговор.", "date": "2019.07.16", "title": "След хакерската атака: Одитират всички системи на НАП (ОБЗОР)"}
{"url": "https://www.monitor.bg:443/bg/a/view/deputatite-otmjaniha-mashinnoto-glasuvane-na-pyrvo-chetene-170680", "text": "Парламентът прие на първо четене промените в изборния кодекс, които предвиждат отмяна на машинното гласуване на местни и парламентарни избори, но остава за президентски и европейски избори. По предложение на управляващите, депутатите съкратиха срока за предложения между първо и второ четене на 3 дни. Измененията внесени от ГЕРБ, ОП и ВОЛЯ бяха гласувани с 122- „за, \"против\" - 96 \"въздържали се\" – 1. \"Стоим с ОП и ВОЛЯ зад това предложение, защото държим да се произведат избори с легитимен резултат\", зяви председателят на ПГ на ГЕРБ Даниела Дариткова по време на дебатите. Тя още веднъж повтори опасенията на управляващите, които се опират на доклада на ЦИК и Венецианската комисия. Дариткова обяви, че машинното гласуване създава възможности за допускане на пропуски и грешки, които да изкривят вота, защото нямаме машинно преброяване. Тя уточни, че за евровота в 146 секции няма подаден глас през машина. „В още 295 или 9,9 % машинно гласували под 10 гласоподаватели“, каза още д-р Дариткова. По думите й 72, 3 % от са предпочели да гласуват с хартиена бюлетина, в това число и знакови защитници на машинното гласуване.  Дариткова отчете, че местните ибори се провеждат в два тура и в две последователни недели и в случай на балотаж всички машини трябва да се върнат, сертифицират, изпратят обратно в секциите в изключително кратки срокове. „По данни на експертите дължината на протокола от машинното гласуване ще достигне 10-15 метра“, посочи още д-р Дариткова. Според нея отчитането на машинния и хартиения вот ще предизвика забавяния. Тя подчерта, че няма машинно преброяване на вота, а само машинно гласуване с ръчно преброяване на вота. Според депутатът от ГЕРБ Александър Ненков пък е безотговорно да твърдим, че е 6000 машини на есен няма да поставят под угроза изборите. Той призова към повече мъдрост и повече политическа отговорност. „ Хората са гласували и са ни пратили тук, за да взимаме най-далновидните решения\", каза още Ненков. Според него през последните години изборите стават все по- трудни, вместо по- лесни. Колегата му от ГЕРБ Георги Марков ги подкрепи като заяви, че БСП са обсебени от машинното гласуване, защото много пъти са губели изборите. От ДПС категорично се противопоставиха на отмяната на машинното гласуване. Йордан Цонев заяви, че проблема не е в машината а в СИК. Той добави, че огромна част от недоверието в системата се създава от това, което се случва в СИК. Той сравни машинното гласуване с пускането на фиш за тото, като обясни, че „пускаш изборната бюлетина и машината отчита какво е написано от нея“. Според него, така СИК няма да участват в броенето и няма да има невалидни бюлетини. Цонев подчерта, че машинното броене на последните изборите било умишлено компрометирано е имало саботаж от страна на държавните органи. От БСП се обявиха против отмяната на машинния вот, защото според социалистите той гарантира, че няма да се правят манипулации с резултатите. Крум Зарков от левицата отсече, че навсякъде в Европа се върви към машинно гласуване и машинно преброяване. Според него машинното гласуване е крачка напред. Той добави, че проблемът не е в изборните резултати, а в това, че хората не искали да гласуват, защото тези които изпращат в парламента не вървели напред, а се въртели в кръг.", "date": "2019.07.16", "title": "Депутатите отмениха машинното гласуване на първо четене"}
{"url": "https://www.monitor.bg:443/bg/a/view/bibliotekata-vadi-duhovnoto-zaveshtanie-na-vasil-aprilov-170663", "text": "Националната библиотека „Св. св. Кирил и Методий” обяви Ден на отворените врати на 19 юли 2019 г. във връзка с 230-годишнината от рождението на видния български книжовник и просветител Васил Априлов. От 10.00 до 16.00 часа в петък всеки посетител ще може да види отблизо оригинала на „Духовное завещанiе Василiя Евстатьева сына Априлова”, писано от възрожденеца през 1844 г. в Одеса. Това е безценен документ, сравним с личните бележници на Левски, Ботев и Раковски, част от колекцията „Български исторически архив” на НБКМ. Оригиналът се съхранява в трезор на Българската народна банка и ще бъде изваден оттам специално за Деня на отворените врати в Библиотеката. Официалното представяне на ръкописа и на фототипното му издание „Заветът“ (съвместен проект с изд. „Абагар“) ще започне в 11.00 часа на 19 юли в Централното фоайе на сградата. Гости на церемонията ще бъдат представители на местната управа и на културни институции в Габрово – родния град на Васил Априлов, останал в историята ни като един от най-значимите дарители, просветни и стопански дейци през първата половина на XIX век.", "date": "2019.07.16", "title": "Библиотеката вади духовното завещание на Васил Априлов"}
{"url": "https://www.monitor.bg:443/bg/a/view/gerb-i-dps-sreshtu-vetoto-na-radev-bsp-obmislja-da-sezira-ks-obzor-170678", "text": "Само няколко часа, след като президентът Румен Радев наложи вето върху поправките за финансирането на партиите, формациите в НС дадоха да се разбере, че то ще бъде преодоляно. ГЕРБ и ДПС бяха категорични, че ще гласуват за отхвърляне на ветото. На същата позиция са и от НСФБ. Техните коалиционни партньори от ВМРО обаче са против поправките и ще подкрепят ветото, като на същата позиция са и от БСП, които дори ще обмислят възможността дали да не сезират КС по темата.   По-рано през деня Радев наложи вето върху промените в закона за бюджета, с които се разрешава финансиране  от бизнеса за партиите. Ветото обаче не засяга намаляването на субсидията на 1 лев. Сега от ГЕРБ определиха ветото като съвсем очаквано, като управляващите са убедени, че ще имат мнозинство, за д а го отхвърлят. \"Очаквано вето. Президентът налага доста често вето на различни закони. Ще реагираме по традиционния начин, по който сме реагирали досега\", коментира шефката на бюджетната комисия Менда Стоянова и даде да се разбере,че ГЕРБ нямало да правят компромиси или отстъпки. \"Всеки мотив има основание. Лично аз смятам, че по начина, по който сме регламентирали възможността партиите да бъдат финансирани от юридически и физически лица, това  спрямо това, което се случва в момента. Тъй като обществено известно е, че има неофициално финансиране под масата. Когато то стане официално, ще можете да видите дали този, който финансира определена партия, се възползва преди или след това от услугите й в различни посоки, лобизъм\", обясни Стоянова.  ДПС също не споделя мотивите на Радев.  Неточни и неверни са някои от съображенията, залегнали в мотивите, обясни зам.-шефът на групата Хамид Хамид. Той напомни, че „Няма как да приемем, че до тази година правителствата, изборите, партиите и финансирането им са били извън конституцията”, каза Хамид и обясни, че именно ДПС предложила и наложила тогава публичното финансиране на партиите. „И още смятаме, че това е по-справедливият модел, но след като голяма част от големите системни партии залитнаха по плоскостта на популизма и почнаха да говорят за намаляне, никой не отвори дебат по какъв начин ще бъдат финансирани след това намаляне. Ние от ДПС предложихме завършен модел и връщане на режима до 2005 г., затова ще подкрепим отново закона в пленарната зала”,  допълни Хамид.  БСП пък ще подкрепят ветото на президента, стана ясно от думите на лидера Корнелия Нинова. „ГЕРБ и ДПС заедно отвориха възможността партиите да се финансират от олигарси, да са зависими от частни интереси”, каза Нинова. БСП ще обмисли възможността да сезира Конституционния съд, ако ветото бъде отхвърлено.  Очаквано патриотите се разделиха в оценките си. От ВМРО ще подкрепят ветото на Радев. Точно на обратното мнение пък са коалиционните им партньори от НФСБ. Това стана ясно от думите на депутата от ВМРО Искрен Веселинов и на лидера на НФСБ Валери Симеонов в кулоарите на Народното събрание. По думите на Веселинов  мотивите на Радев повтаряли техните, изпразени по време на дебатите. ой обясни, че върнатите от президента текстове всъщност ще доведат до приватизация на партиите, затова трябва да бъдат отменени. обяви Веселинов.Запитан дали позицията на ВМРО няма да доведе до напрежение между управляващите партньори, той отговори: \"Никой от партньорите от ГЕРБ не се е съобрази с нашето мнение, които беше против тези текстове, така че не виждам защо ние трябва да се съобразяваме с тяхното\".Според него с отварянето на вратата към свободно финансиране на партиите от стопански субекти политическите сили се превръщали в генератор на корупционен риск.  На свой ред  Валери Симеонов обясни, че не са  обсъждали темата в групата, но позицията на НФСБ е за отхвърляне. По думите му това остава единствената възможност за малките партии и на опозицията. Според него защото компаниите ще се страхуват от санкции, репресии или отказ от обществени поръчки. Той отрече доводите на Радев, че така партиите ще станат зависими от бизнеса. \"Несъстоятелно е, в България няма такава практика. Тук бизнесът  е зависим от политиците. В България най-влиятелни са хората, които управляват държавата. Но по удобно е да се насажда другата версия, че има тъмни икономически субекти, които чакат с парите да манипулират държавата или да получават поръчки\", каза Симеонов. По думите му в момента фирмите получавали поръчките, ако си плащат. Не мога да се сърдя на президента нито е в бизнеса, нито в политиката. Той идва от авиацията и тези въпроси не са му познати., каза той и намекна, че Радев става жертва лоши съвети.", "date": "2019.07.16", "title": "ГЕРБ и ДПС срещу ветото на Радев, БСП обмисля да сезира КС (ОБЗОР)"}
{"url": "https://www.monitor.bg:443/bg/a/view/boksov-shampion-legenda-zagina-pregazen-ot-kola-170679", "text": "Легендарният американски боксьор Пърнел Уитъкър загина при автомобилен инцидент. Той е катастрофирал в неделя вечер във Вирджиния Бийч (САЩ). 55-годишният член на Залата на славата е бил ударен от автомобил и е починал на място. Водачът, предизвикал катастрофата, е вече известен на властите. Уитъкър беше смятан от всички специалисти за боксьора с най-добра защита. В неговите най-славни години го бяха обявили за непобедим. Като аматьор има изиграни 214 мача, от които печели 201 (97 с нокаут). Олимпийски шампион от Лос Анджелис 1984 г. след като печели финала срещу Луис Ортис. При професионалистите Уитакър беше носител на световните титли в 4 различни категории - лека, супер лека, лека средна и средна. На профиринга има 40 победи от 46 мача (17 с нокаут), 4 загуби, 1 равен, един неигран. През 1989 г. е обявен за боксьор на годината от списание The Ring и от Асоциацията на писателите за бокс в Америка. От 1993 до 1997 г. The Ring го класира като най-добър активен боксьор в света. За исторически се смята мачът му с Оскар де ла Ойя през 1997 г., загубен по точки след спорни съдийски решения. Най-известният в неговата кариера пък е равенството с друга легенда - Хулио Сезар Чавес през 1993-а. Американецът, известен с прякора Сладък грах, беше въведен в Залата на славата през 2006 г. Смъртта на Уитакър предизвика веднага реакциите на хората от боксовия свят в социалните мрежи. Бившият световен шампион Франк Бруно написа: „Толкова съжалявам, че чух за оттеглянето на гения с най-добрата отбрана и един от най-големите на всички времена - Пърнел Уитакър. Нека почива в мир. Моите мисли са със семейството и близките ми. #сладък грах\". Бари Макгуигън, бивш световен шампион на WBA отбеляза: „Каква шокираща новина - Пърнел Уитакър е починал, след като е бил ударен от кола. Дълбоко съчувствие към семейството му.\" Промоутърът Еди Хърн не остана назад: \"„Почивай във вечен мир Пърнел - Сладък грах. Той беше е най-добрият боец в защитата ​​на всички времена.\"", "date": "2019.07.16", "title": "Боксов шампион легенда загина прегазен от кола"}
{"url": "https://www.monitor.bg:443/bg/a/view/shofior-pod-prikritie-snasjal-tajni-na-biznesmeni-obzor-170682", "text": "Служител на \"Военна информация\" (СВИ) е бил изпратен в приятелска държава от ЕС да шофира автомобила на известен бизнесмен и да го снабдява с информация. Това съобщи заместник-главният прокурор Иван Гешев по повод разследването срещу настоящия и бившия шеф на служба \"Военна информация\" в Министерството на отбраната - генерал Пламен Ангелов и генерал Светослав Даскалов. Двамата генерали са обвинени за нерегламентирано издаване на достъп до класифицирана информация. Информацията за новото нарушение станала ясна по време на разследването срещу бившия и настоящия шеф на \"Военна информация\", които са обвинени, че са дали право на служители да подписват достъпа до класифицирана информация. \"Целенасочена лъжа е, че в тази служба прокуратурата извършва някакви действия, свързани с чисто оперативната дейност на \"Военна информация\". Все още няма обвинения за финансови нарушения. Има за изтичане на информация\", припомни Гешев. Той добави, че всичко това е \"грозно\", но дали е престъпление все още се проверява. По случая обвинения имат настоящият директор на службата ген. Пламен Ангелов и бившият – ген. Светослав Даскалов. \"Не е нормално да ти плащат заплатата българските граждани и шефът на службата \"Военна информация\" да укаже на представител на тази служба в приятелска държава от ЕС да брифира бизнесмен, т.е. да го запознае с проблеми, които касаят неговите бизнес интереси и този представител на \"Военна информация\" да му е таксиметров шофьор няколко дни. Ако това не е обидно за един български офицер, то би трябвало да е обидно за българските граждани\", коментира Иван Гешев по повод разследването. \"Ако ти работиш за българската държава и заплатата ти плащат българските граждани, не е нормално да обслужваш бизнес интереси. Ако искат, да започват в таксиметрова компания да работят. подчерта зам.-главният прокурор и допълни, че все още няма обвинения за извършени финансови нарушения в службата. Само преди дни обаче стана ясно, че СВИ е овладяна от задкулисните обвързаности на олигарсите от кръга „Капитал“. В опит да опазят хората си кримииграчите проведоха операция като по учебник на КГБ. Целта на атаката бе разкритията за закононарушенията в службата да бъдат обвити в гъста информационна мъгла, като се пришият на вечния враг на задкулисните играчи в страната – депутата от опозиционната ДПС и издател на „Телеграф медиа“ Делян Пеевски, за да се прикрие истината за случващото се във военното разузнаване. А тя е, че службата вече десетилетия наред функционира буквално като държава в държавата, контролирана от кръга „Капитал“ на Прокопиев и ортака му Цветан Василев. вече години наред я ползват като служба за своя лична употреба. Управлявайки я през марионетките си Бойко Ноев, работещ в момента изцяло в интерес на Цветан Василев и Румяна Бъчварова, играеща ролята на политическа къртица на кръга „Капитал“ в управлението откакто ГЕРБ е на власт. И получавайки чрез тях достъп до ценни тайни – не само събрани от нашите разведки, но и от тези на партньорските им служби в НАТО и ЕС, които биха могли да използват за натиск и очернящи кампании срещу свои опоненти в страната и в чужбина. По две основни причини военното разузнаване е важно за Костов и олигарсите му. Първата е, че службата е една от малкото, чиито шефове имат право да искат подслушване със СРС-та. Далеч по-важната обаче е, че СВИ борави с информация от всички партньорски служби на страната ни от НАТО и ЕС. Тоест този, който я контролира, има достъп до тайните не само на българското военно разузнаване, но и на всички останали в рамките на алианса и Евросъюза. за страни извън НАТО. Като Русия например, която години наред се опитва да използва марионетките си у нас, за да точи именно натовски тайни. Най-скорошното лъснало публично проявление на тези щения на Москва беше „Дунарит“, който на два пъти стана обект на опит за вторичен грабеж от страна на банкера беглец Цветан Василев и руския му покровител – приближения до „Кремъл“ олигарх Константин Малофеев. Предприятието е безценно за Кремъл защото изпълнява поръчки по натовски стандарти и съответно разполага с цялата нужна информация за стандартите, на които трябва да отговарят боеприпасите в държавите от алианса. А също и с данни за различните поръчки, изпълнявани не само от България, а и от останалите страни членки.", "date": "2019.07.16", "title": "Шофьор под прикритие снасял тайни на бизнесмени (ОБЗОР)"}
{"url": "https://www.monitor.bg:443/bg/a/view/stroiteljat-na-largoto-na-popravitelen-ili-na-syd-170683", "text": "Фирмата, реставрирала Античния комплекс „Сердика“ в София, известен като Ларгото, ще трябва да направи нов ремонт на настилката или отива на съд. Това стана ясно след среща на министъра на културата Боил Банов с представители на Столичната община по повод рушащите се плочи над разкопките. От миналата есен кметството стопанисва Ларгото, но при ремонта негов принципал е бил културното ведомство. Това ще е поредната реконструкция на пространството, което бе открито през април 2016 г. От Министерството на културата заявиха, че са готови да стигнат до съд, ако фирмата-изпълнител на проекта откаже да отстрани констатираните повреди по обекта в рамките на гаранционния срок от 5 години. Банов уточни, че на проектанта е възложено да направи и допълнителен анализ на проекта и допълни, че имат обща визия с общината как трябва да се случат нещата при ремонтните дейности. От своя страна зам.-кметът на София Тодор Чабанов заяви, че очакват строителят да изпълни своя ангажимент и да се задейства съответната клауза по закон за спазване на гаранцията. Според него е важно, че министерството откликва на сигналите и изпълнява своята част от договора. По време на срещата била обсъдена и възможността след допълнителния анализ от страна на проектанта арх. Генчев при необходимост да представи решения, които ще засилят устойчивостта на конструкцията около куполната част и отводнителната система. Било постигнато и съгласие, че ако строителят приеме искането да отстрани констатираните проблеми, то възложените работи по детайлите ще бъдат изпълнявани под ръководството на проектанта, който се ангажира лично да присъства и контролира дейността през цялото време. „В противен случай ще бъде наета друга фирма, която да отстрани констатираните дефекти, като вложените средства за ремонта ще бъдат част от съдебната претенция към ДЗЗД „Антична Сердика“, обобщиха от МК. По-рано управителят на фирмата Росен Колелиев коментира, че е имало проблем при проектирането на обекта, както и при неговата поддръжка. „Дефектите по т.нар двоен под се дължат на някакво моторно превозно средство – машина за чистене или нещо друго“, каза Колелиев пред бТВ и обясни, че фирмата е установила нередности още при изграждането на обекта, но по закон са трябвали да изпълнят възложения проект.", "date": "2019.07.16", "title": "Строителят на Ларгото на поправителен или на съд "}
{"url": "https://www.monitor.bg:443/bg/a/view/predlagat-20-km-sanitarni-zoni-bez-domashni-praseta-okolo-svinekombinatite-170684", "text": "За да се предпази едрото промишлено свиневъдство у нас от разпространението на африканската чума по свинете (АЧС) е необходимо да се оставят 20 километрови свободни от домашни прасета зони около тях. За това областните управители в най-кратък срок следва да издадат съответните разпореждания по какъв начин да се депопулират домашните свине в тези региони. Това предлагат от Центъра за оценка на риска по хранителната верига (ЦОРХВ) при МЗХГ. Прогнозата за хода на епизоотията през 2019 г. за Европа е неблагоприятна, като съществува висок риск от поява на болестта във Франция, Германия, Австрия, Финландия и Словакия и други страни. ЦОРХВ оценява, че рискът да се разпространи АЧС на територията на България след последните случаи в Плевенска и Бургаска области е много висок. Препоръките и предложенията на ЦОРХВ за превантивни мерки, във връзка с констатираните нови огнища на АЧС в България са в синхрон с предписаните в европейскотото и българско законодателство и мерките, предприемани от БАБХ От съществено значение е стопаните да спазват правилата за предпазване от заболяването и при всички случаи на съмнения за болни или умрели свине трябва да бъдат докладвани незабавно пред официалните ветеринарни власти. АЧС е заболяване с потенциал за бързо разпространение, вирусът е изключително устойчив в околната среда и замърсени с него продукти. Разпространението на вируса на АЧС чрез от хората продължава да играе важна роля в епизоотологията на болестта в Европа и света, въпреки всички предприемани мерки до сега за неговото ограничаване, за което трябва да се обърне спешно внимание за повишаване осведомеността на всички лица, вероятно имали контакт с заразени домашни или диви свине. На граничните контролно пропускателни пунктове следва да има указателни информационни табели за опасността от пренасяне на АЧС и да се раздават листовки на всички преминаващи границата пътници. В листовките следва да има информация за наказанието, което всеки нарушител на националното законодателство ще следва да понесе при установяване неспазването на законите на България. На ГККП да се поставят контейнери за унищожаване на иззетите и нерегламентирано пренасяни хранителни продукти от животински произход, а всички превозни средства да преминават щателна дезинфекционна обработка. На фона на появила се вече зараза от АЧС сред дивите свине у нас, следва да се обърне особено внимание за изпълнение на програмата за намаляване на плътността на популациите от диви свине.", "date": "2019.07.16", "title": "Предлагат 20 км санитарни зони без домашни прасета около свинекомбинатите"}
{"url": "https://www.monitor.bg:443/bg/a/view/krib-nagradi-oblastnija-upravitel-na-haskovo-za-novi-investicii-170674", "text": "Областният управител на Хасково Станислав Дечев получи специалната награда на КРИБ за привличане на чуждестранни инвестиции в региона. Общо 14 социално отговорни фирми бяха наградени от Конфедерацията на работодателите и индустриалците в България-Хасково. Освен Дечев специални отличия получиха депутатът от ГЕРБ д-р Георги Станков и кметовете на Хасково и Свиленград Добри Беливанов и Георги Манолов. Гост на икономическия форум бе вицепремиерът по икономическата и демографската политика. Марияна Николова.  „Предстои приемане на стратегия за корпоративна социална отговорност 2019 - 2023 година. Нейната цел е политическата ангажираност на правителството за подобряване качеството на живот на хората посредством прозрачни, социално отговорни бизнес- практики“, поясни тя Николова допълни, че стратегията е в изпълнение на програмата за управление на българското правителство за периода 2017 - 2021 година.  Тази стратегия се основава на доброволния характер на корпоративната и социалната отговорност, разбирана като ангажимент от страна на ръководството на компаниите, публичните структури и гражданските организации Налице е активна политика от правителството, насочена към създаване и укрепване на среда, която благоприятства развитието на социално отговорни практики, допълни тя.  Според Николова, когато компаниите отделят средства за реализирането на социални програми, то бизнесът им вече ще се позиционира на друго ниво и действията им ще заслужат адмирации.  „Хасково се отличава на картата на България от гледна точка на инвестициите и бизнеса. Нека всички институции работят заедно с бизнеса за запазването на региона“, заяви председателят на КРИБ в Хасково Стефан Димитров.    ", "date": "2019.07.16", "title": "КРИБ награди областния управител на Хасково за нови инвестиции"}
{"url": "https://www.monitor.bg:443/bg/a/view/sreshta-na-visoko-nivo-za-nelegalnija-trafik-na-kulturni-cennosti-170657", "text": "Председателят на парламентарната Комисия по културата и медиите Вежди Рашидов се срещна с министъра на вътрешните работи Младен Маринов. Тема на разговора бе задълбочаване на сътрудничеството между законодателната и изпълнителната власт в борбата с нелегалния трафик на културни ценности и с фалшифицирането на произведения на изкуството и артефакти. Рашидов запозна Маринов с резултатите от неотдавнашните си срещи в Бундестага в Берлин и в Камарата на депутатите в Рим, на които бяха обсъдени и възможности за засилване на сътрудничеството между европейските страни в борбата с трафика на ценности и с фалшификатите. „Европейският опит дава добра основа за законодателни инициативи, за изработването на които трябва се направят работни групи. Свидетел съм, че Европа все повече се тревожи и от проблема с фалшивите новини, затова тази тема ще става все по-актуална“, изтъкна Вежди Рашидов. Според двамата в тази борба трябва да бъде привлечен още по-широк кръг експерти.", "date": "2019.07.16", "title": "Вежди Рашидов и вътрешният министър Младен Маринов обсъдиха нелегалния трафик на културни ценности"}
{"url": "https://www.monitor.bg:443/bg/a/view/merkel-ostana-sednala-pri-izpylnenie-na-himna-170667", "text": "Германската канцлерка отново остана седнала при изпълнението на националните химни на тържественото посрещане на министър-председателката на Молдова. Това стана след три инцидента в рамките на три месеца, при които тялото й видимо трепереше при подобни събития, предаде АП. Меркел и молдовският премиер Мая Санду останаха седнали при церемонията пред канцлерството. Подобен необичаен протоколен прецедент бе използван за първи път при посрещането на новата датска премиерка в четвъртък миналата седмица - ден след третия случай с тремор на Меркел. Сега канцлерката не показа признаци на нестабилност.  Меркел, която в сряда ще навърши 65 г., каза миналата седмица, че психологическо влияние от първия епизод на треперене в средата на юни бил причина за следващите два случая. Тя добави, че \"ще трябва да живее с това за известно време\", но увери, че няма никаква причина за безпокойство. Графикът на публичните й ангажименти остава все така натоварен.", "date": "2019.07.16", "title": "Меркел остана седнала при изпълнение на химна"}
{"url": "https://www.monitor.bg:443/bg/a/view/pojar-evakuira-10-hiljadi-v-hyrvatija-170665", "text": "Мощен пожар избухна в борова гора на хърватския остров Паг около 1 часа в понеделник през нощта. Огънят се е разпространил от един от нощните клубове на острова. След избухването на пожара са евакуирани 10 хиляди души. На мястото, където бушува огнената стихия, се провежда фестивалът Фреш айлънд. Засега няма информация за пострадали. В гасенето на пожара участват и три самолета. Борбата с огъня се затруднява от силния вятър. Пожарът се е разраснал до главния път на острова и е предизвикал спиране на движението по него.", "date": "2019.07.16", "title": "Пожар евакуира 10 хиляди в Хърватия"}
{"url": "https://www.monitor.bg:443/bg/a/view/afrikanska-chuma-po-svinete-i-v-rusensko-170672", "text": "Огнища на африканска чума по свинете са установени и в Русенско, съобщиха от Българската агенция по безопасност на храните. До този момент в областта не беше констатирано опасното заболяване. Огнищата са две. Едното е в лично стопанство с пет нерегистрирани свине в село Ценово, а другото – в регистрирана фамилна ферма тип А, в която се отглеждат общо 19 прасета, в село Пет кладенци, община Бяла. Взетите проби от свинете са потвърдени като положителни за вируса на африканската чума по свинете днес. Заместник областният управител на област Русе Свилен Иванов коментира, че вече се е преминало към изпълнение на заповедта на Българската агенция по безопасност на храните. „Двата засегнати района са отцепени. В трикилометровата зона около огнищата ще започне евтаназирането на свинете, а в десеткилометровата – ще се вземат проби. В населените места няма да се допуска да влизат хора, които са от други региони. Екипи на полицията ще подпомагат дейността на ветеринарните власти“, коментира Иванов. На територията на цялата област се забранява търговията с живи свине и месо. На 10 юли областният управител Галин Григоров издаде заповед всички домашни свине в областта да бъдат изклани до десет дни. Ако това не се случи до този срок, два дни по-късно ще започне принудителното умъртвяване на прасетата.", "date": "2019.07.16", "title": "Африканска чума по свинете и в Русенско /ОБНОВЕНА/"}
{"url": "https://www.monitor.bg:443/bg/a/view/ursula-shte-zastana-sreshtu-vseki-kojto-iska-da-razrushi-es-170666", "text": "Предложената за следващ председател на Европейската комисия Урсула фон дер Лайен изложи пред Европейския парламент намеренията си за бъдещето на евросъюза. „Ще се изправя срещу всеки, който иска да разруши ЕС“, заяви Лайен. Европа е като любовта - с времето може да не расте, но се задълбочава, добави тя. Лайен се обяви за многостранно сътрудничество, за честна търговия и законност. „Трябва да преоткрием единството си. Ако сме единни, никой не може да ни раздели отвън“, добави тя. По нейните думи опазването на природата е първостепенна задача и най-голямата отговорност на нашето време. Лайен предложи до 2050 г. Европа да се превърне в първия континент без замърсяване. Необходими са смели стъпки, намаляването на вредните газове с 40 на сто до 2030 г. не е достатъчно, целта трябва да бъде 50-55 на сто, уточни тя. Лайен съобщи, че още в първите 100 дни от своето управление би предложила европейско законодателство за защита на околната среда. Според кандидатката за поста на Жан-Клод Юнкер - Фон дер Лайен е необходимо ЕС да отдели част от бюджета си в помощ на домакинствата при енергийния преход. „Не хората обслужват икономиката, а икономиката служи на хората“, отбеляза тя. Лайен се обяви за честни данъци, включително за технологичните гиганти, които печелят в Европа. Лайен повтори идеята си за достойна минимална заплата. Лайен подкрепи идеята на ЕП за утроявяне на средствата във фонда за образование \"Еразъм\". По нейните думи е необходимо всяко дете в ЕС, заплашено от бедност, да има достъп до основните права - образование и здравеопазване. Лайен съобщи, че иска половината еврокомисари да бъдат жени. Тя поясни, че ако тази бройка не се изпълни, ще отхвърля предложенията на държавите от ЕС за еврокомисари. По нейните думи длъжностите в ЕК ще бъдат разпределени поравно между мъже и жени. Една от пет жени в ЕС е била жертва на насилие, а 55% са ставали жертва на сексуално посегателство. Ще предложа насилието срещу жени да бъде част от престъпленията по европейското право, ЕС следва да се присъедини към Истанбулската конвенция, заяви тя. Лайен посочи, че не може да има отстъпки по въпроса с върховенството на закона. Според Лайен е необходимо преговорите по промяната на правилата от Дъблин да бъдат възобновени, за да се възстанови Шенген. Тя отбеляза, че ЕС е длъжен да се спасява корабокрушенците. Трябва да намалим незаконната миграция и да запазим правото на убежище. Трябва да проявяваме съчувствие и да предприемем решителни действия, добави Лайен. Тя настоя Фронтекс да разполага с 10 000 допълнителни служители не до 2027 г., а най-късно 2024 година. Лайен предложи ЕС да приема външнополитическите си решения не с единодушие, а с мнозинство. Лайен съобщи, че е готова за осигуряването на допълнителна отсрочка до оттеглянето на Великобритания от ЕС. Постигнатото споразумение с Лондон дава сигурност. Преди вота от Европейската народна партия (ЕНП) обявиха, че ще подкрепят Лайен, социалистите и бившите либерали са по-скоро склонни да гласуват \"за\", а Зелените, крайната левица и крайната десница изглежда ще бъдат против. Европейските консерватори и реформатори (ЕКР) коментираха, че Лайен не дава яснота за намеренията си в областта на върховенството на закона и не уточнява как да бъдат постигнати целите за опазването на природата.", "date": "2019.07.16", "title": "Урсула: Ще застана срещу всеки, който иска да разруши ЕС"}
{"url": "https://www.monitor.bg:443/bg/a/view/dadoha-licenz-na-zooparka-s-umyrtvenite-lyvcheta-170670", "text": "Зоопаркът в парк „Кенана“ вече има лиценз от Министерството на околната среда и водите, съобщават от община Хасково. Лицензът е с дата 9 юли и е подписан от министъра на околната среда Нено Димов. Лицензът се дава само два месеца след като небрежност на служителите и липсата на постоянно присъстващ при животните ветеринар доведе до смъртта на две новородени лъвчета. До трагичния инцидент се стигна след като майката лъвица е отказала да ги нахрани и затопли заради притъпен природен инстинкт. Цели три дни лъвчетата бедстваха гладни и на студено и това доведе до нелепата им кончина. Според община Хасково, лицензът удостоверява годността на зоологическата градина за отглеждане на диви животински видове извън естествената им среда, както и размножаването им при контролирани условия. Валидността на документа е до август 2024 година. „Лиценз има, но той е под условия да бъдат изпълнени редица предписания. Включително и назначаването на постоянен ветеринар“, поясниха от регионалната еко инспекция.  ", "date": "2019.07.16", "title": "Дадоха лиценз на зоопарка с умъртвените лъвчета"}
{"url": "https://www.monitor.bg:443/bg/a/view/v-ludogorec-obeshtaha-ad-na-ferencvarosh-170669", "text": "Капитанът на „Лудогорец“ Светослав Дяков се закани сериозно на „Ференцварош“ преди втория мач от квалификациите на Шампионската лига днес от 20.30 ч. в Разград. Лидерът на „орлите“ предупреди унгарците, че ги чакат много тежки минути. „Те са добър отбор, който обича да играе с топката. Въпреки това смятам, че ние сме по-класния тим, независимо че загубихме в първата среща с 2:1. Нека не се връщаме на нея. и съм убеден, че ще продължим напред, защото сме по-добри. „Ференцварош“ го чакат доста тежки минути на терена“, заяви Дяков. Наставникът Стойчо Стоев от своя страна бе категоричен, че неговите играчи са пределно мотивирани и ще покажат добър футбол в реванша. „Надявам се да бъдем и концентрирани. Сигурен съм, че ще покажем добро ниво в двубоя с унгарците. Офанзивният подход на нашия отбор ще да донесе успех. Визията ни е такава. Това обаче не значи, че няма да подходим сериозно в дефанзивен план. Основната ни задача в реванша обаче е да вкарваме голове\", сподели Стоев, като категорично отхвърли варианта клубът да се раздели с вратаря Ренан. „Няма никакви коментари за продажбата му. Може и да има някакъв интерес, но до мен не достигало нищо. Няма как да бъде продаден, защото би станало проблем”, коментира още специалистът. В лагера на съперника също демонстрираха високо самочувствие, като италианският нападател Давиде Ландзафаме, заяви, че „Феревцварош“ има план как да елиминира „Лудогорец“. „Вярвам, че тази домакинска победа с 2:1 не е лош резултат. Със сигурност в България, защото съперникът е опитен и с много добри футболисти. Трябва да бъдем максимално свежи, защото ни чака тежка битка. Гледахме видеозапис на първия мач няколко пъти. Знаем какво трябва да направим в Разград, за да елиминираме „Лудогорец“. Имаме и идея как да го направим\", коментира 32-годишният бивш нападател на „Ювентус“. „Ференцварош“ пристигна вчера с полет до Варна и проведе официална тренировка на „Лудогорец Арена“.", "date": "2019.07.16", "title": "В „Лудогорец“ обещаха ад на „Ференцварош“"}
{"url": "https://www.monitor.bg:443/bg/a/view/ostin-bytlyr-shte-izigrae-elvis-presli-170671", "text": "Младата кинонадежда Остин Бътлър ще изиграе Елвис Пресли в предстоящия биографичен филм за Краля на рокендрола. 27-годишният актьор, прочул се с ролите си в сериали като „Хрониките на Шанара“, „Разменени при раждането“ и „Дневниците на Кари“, пребори сериозна конкуренция. Смяташе се, че фаворити за главната роля са солистът на One Direction Хари Стайлс и актьорът Ансел Алгорт ( „Вината в нашите звезди“, „Дивергенти“ ) .  В лентата с участие ще се разпише и българският зет Том Ханкс. Той ще скочи в костюма на продуцента на Елвис – Том Паркър. Сюжетът ще се завърти около отношенията на опитния мениджър и младия музикант. На режисьорския стол сяда Баз Лурман. Сценарият е дело на самият Лурман и на Крег Пиърс - дългогодишен партньор на режисьора по сценариите на хитови филми като \"Ромео и Жулиета\" (1996 г.) , \"Мулен Руж\" (2001 г.) и \"Великият Гетсби\" (2013 г) .", "date": "2019.07.16", "title": "Остин Бътлър ще изиграе Елвис Пресли "}
{"url": "https://www.monitor.bg:443/bg/a/view/poveche-signali-za-bezzakonie-po-varnenskite-plajove-tova-ljato-170664", "text": "Зачестиха случаите по българското Черноморие, в които джипове и други тежкотоварни автомобили навлизат на територията на плажа и паркират върху дюните. Последният скандален случай бе на плаж „Перла“, където джип закъса в пясъка на самия бряг и се наложи да бъде изтеглен с подемна техника. Джип бе заснет и на плажа на „Паша дере“ край Варна и показан в социалните мрежи. Подобни действия пречат на почивката на летовниците и оказват негативно влияние върху туристическия сезон, коментира пред БHT областният управител на Варна, Стоян Пасев. Той заяви, че сигналите за нарушаване на закона по плажовете това лято са повече, като гражданите не ги пускат към администрацията, а в телевизиите. Затова апелира към всички, които открият такива нередности, да сигнализират в общината и областната управа. Тази година има повече сигнали, категоричен бе Пасев. Правомощията на областната управа срещу нарушителите обаче достигат до съставянето на констативен протокол срещу нарушителите. Ако имат пълномощно от министъра на туризма, те може да бъдат глобени по Закона за туризма. Другият вариант е по Закона за устройство на Черноморското крайбрежие или да им се направи акт по ЗУТ, обясни още областният управител на Варна. Увеличат се и случаите, в които безотговорни летовници разпъват своите палатки върху дюните и нощуват върху защитени зони в нарушение на Закона за устройство на Черноморското крайбрежие, обясни още Пасев.", "date": "2019.07.16", "title": "Повече сигнали за беззаконие по варненските плажове това лято"}
{"url": "https://www.monitor.bg:443/bg/a/view/shinikova-poluchi-shans-v-bukuresht-no-ne-uspja-da-se-vyzpolzva-170673", "text": "Изабелла Шиникова отпадна в първия кръг на основната схема на турнира на червени кортове в Букурещ, който е от категория WTA International. Българката отстъпи след 7:5, 1:6, 1:6 пред словенката Кая Юван, която е 111-а в света и пристига в Румъния след силно представяне на „Уимбълдън“. Там Юван отпадна във втория кръг от финалистката Серена Уилямс. Шиникова влезе в основната схема на турнира като „щастлива губеща“. Тя отпадна във финалния кръг на квалификациите, но зае мястото на 9-ата поставена Ивана Йорович (Сър), която се отказа в последния момент. Българката си заслужи една точка за ранглистата, където в момента е 232-ра. Диа Евтимова също отпадна в първия кръг на турнира в Палмела (Пор). 32-годишната българка отстъпи с 4:6, 2:6 на поставената под номер 2 в схемата Мария Лъмсдън от Великобритания за час и 14 минути. Виктория Томова и Елица Костова пък ще участват през тази седмица на силния турнир на ITF на червени кортове в Биариц (Фр) с награден фонд $80 хиляди.", "date": "2019.07.16", "title": "Шиникова получи шанс в Букурещ, но не успя да се възползва"}
{"url": "https://www.monitor.bg:443/bg/a/view/dovechera-za-1-chas-se-spira-dvijenieto-po-am-struma-predi-kulata-170654", "text": "От 23 ч. до 24 ч. ще бъде спряно движението в двете посоки при  163-ти км на АМ „Струма“ в района на с. Марино поле преди ГКПП-Кулата, информират от пресцентъра на АПИ. За да не се затруднява трафикът през деня, късно вечерта ще се монтира рамка, на изграждащата се електронна система за събиране на тол такси за ползване на републиканската пътна мрежа на база изминато разстояние за превозни средства над 3,5 тона (тол). По време на ограничението трафикът ще се пренасочва по обходен маршрут: през с. Кулата – Чучулигово – Марино поле – Марикостиново – АМ „Струма“ и обратно. Необходимо е шофьорите да карат внимателно, със съобразена скорост и да спазват стриктно пътната сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.16", "title": "Спира движението по АМ „Струма“ преди Кулата за 1 час довечера"}
{"url": "https://www.monitor.bg:443/bg/a/view/jivopisec-eksperimentira-risuvane-s-ljava-ryka-170655", "text": "Етюди на голи тела, рисувани с лявата ръка показа за пръв път пред публика художникът Валентин Дончевски, един от малцината български майстори на четката, които са редовни участници в Парижкия есенен салон на изкуствата. Отбелязалият наскоро юбилейната си 60-та годишнина творец споделя, че хванал молива с лявата ръка след среща с екстрасенс, който го убедил че по този начин ще постигне нови висоти в майсторството. Близо пет години продължили опитите да намери най-точния рисунък, като междувременно продължавал да рисува и с дясната. Едва напоследък се „престрашил“ да сподели нетрадиционно създадените в късните нощни часове работи с ценители. На едно от таблата с етюдите , поставени в култовата старозагорска галерия „Байер“ Дончевски е сложил уточнение, че това е предизвикателство към самия него. „Разширявам невидими граници. Като етап от идеята да мога да рисувам с двете си ръце едновременно“, подчертава художникът, който има зад гърба си си  десетки самостоятелни прояви , автор е на 7 книги с поезия, сентенции и есета, като последната  засега излезе на бял свят през 2018-а под заглавието „Хоровод 666/999“, както  и на два самостоятелни диска с изпълнение на песни по стихове на български поети.  През годините е създал и два химна: на комплекса „Марица изток“ и на близкото до Града на липите село Змеево. Негови платна са притежание на множество галерии и частни колекции по цял свят, една от голямоформатните му работи краси трапезарията на руския патриарх Кирил.Засега живописецът не коментира дали тази есен ще занесе в Париж платно, рисувано с левачката. Общо 54 рисунки и малки пластики подредиха в  „Байер“ 23 –ма старозагорски художници като седмица преди това собственоръчно боядисаха залата и сами аранжираха експозицията си. Жури с председателя новия шеф на групата на СБХ Милен Алагенски отличи двама от участниците :живописецът от Чирпан Владимир  Кондарев  /5 рисунки/ и ваятелят Венцеслав Казаков /бронзова фигура на застинал лъв/. С 4 нови пластики присъства в лятната експозиция Красимир Младенов, три са рисунките, представени от доайена на групата доц. Злати Златев. Бронзови Пегас и Глава на бик добавят нови щрихи към творчеството на познатия като майстор на анималистиката Светлин Стоев, към тях той е добавил две живописни платна и двадесетина скици на бъдещи герои на платната и книгите си. Приятни изненади са поднесли Тошо Стефанов, Милен Алагенски, Гиргин Гиргинов, Делян Бакалски, Иван Дамянов и Петър Петров, Павел Михов и Сашо Сандев. Впечатляват с работите и представителките на нежната половина: Ваня Желева, Таня Шивачева, Ирина Колева /в тандем с Иван Арабаджиев/, Росица Попчева, Атанаска Янева и Мария Петкова.", "date": "2019.07.16", "title": "Живописец експериментира рисуване с лява ръка"}
{"url": "https://www.monitor.bg:443/bg/a/view/oshte-1-samolet-i-5-novi-linii-trygvat-ot-letishte-varna-170659", "text": "Втори самолет на голяма нискотарифна авиокомпания от днес е базиран на летището във Варна. Това съобщи директора на летището, Димитър Костадинов, цитиран от Радио Варна. Той каза, че въпреки 12-процентния спад на пътници, в сравнение със същия период на миналата година, ръководството на аеропорта прави всичко възможно за привлечането на нови авиокомпании и да открие нови линии. С базирането на втория самолет, от Варна тръгват директни полети до Париж, Кьолн, Хамбург, Берлин, Копенхаген и Ливърпул. „Това ще осигури повече трафик и ще компенсира спада в пътникопотока през тази година, за която очаквахме, че ще се развие по този начин“, обясни Костадинов.  ", "date": "2019.07.16", "title": "Още 1 самолет и 5 нови линии тръгват от Летище Варна "}
{"url": "https://www.monitor.bg:443/bg/a/view/divna-pomaga-na-zagubenijat-jeti-trejlyr-170651", "text": "Младата певица Дивна даде глас назаем на Ий – момиче, което помага на изгубен йети да намери пътя към дома в анимационен филм. Изпълнителката на „Всичко/ нищо“ има опит в дублажа, но за първи път получава шанс да озвучи главната роля. „Много съм щастлива, че това ми се случва и, че озвучавам именно Йи. Тя постоянно преоткрива себе си и търси красотата във всичко. Аз също се старая да съм такава. Преживявам тази роля и искрено вярвам, че този филм ще остави страхотно послание за всички.“, споделя Дивна по повод на новото си артистично амплоа. Сюжетът на „Загубеният йети“ се върти около Ий, Джин и Пенг, които трябва да преодолеят всички трудности по пътя към снежните Хималаи. Там са родителите на Загубеният йети, който случайно попада на покрива на Йи и единственото, което иска, е да се върне на мястото, към което принадлежи. Ще се справят ли тримата приятели с нелеката задача? Това ще стане ясно на 27 септември, когато анимацията ще отбележи премиера в родните киносалони.", "date": "2019.07.16", "title": "Дивна помага на „Загубеният йети“ (ТРЕЙЛЪР)"}
{"url": "https://www.monitor.bg:443/bg/a/view/venecuela-prodala-zlato-za-40-mln-dolara-za-sedmica-170656", "text": "Властите във Венецуела са продали злато на стойност 40 млн. долара през миналата седмица, като са успели да заобиколят множеството американски санкции срещу режима на Николас Мадуро. Това съобщават запознати източници пред Блумбърг. Централната банка на страната е продала близо един тон злато на 12 юли, намалявайки доларовите си резерви до близо тридесетилетно дъно от 8,1 млрд. долара. И макар ограниченията да откъсват Венецуела от глобалната финансова система, Мадуро успява да продава злато на фирми в страни като Обединените арабски емирства (ОАЕ) и Турция. От началото на април властите са продали общо 24 тона злато. Американската служба за контрол на чуждестранните активи включи Венецуелската централна банка в списъка си със санкционирани организации през април с надеждата така да спре търговията, която помага за поддържането на властта на Мадуро. Опозиционният лидер Хуан Гуайдо се обяви на 23 януари за временен президент на Венецуела. Той бе признат от САЩ, членовете на Групата от Лима (с изключение на Мексико), Организацията на американските държави и още много други страни. Николас Мадуро определи действията на Гуайдо като опит за държавен преврат и прекъсна дипломатическите отношения на Венецуела със САЩ. Мадуро е подкрепян от Русия, Беларус, Боливия, Иран, Китай, Куба, Никарагуа, Салвадор, Сирия и Турция.  ", "date": "2019.07.16", "title": "Венецуела продала злато за 40 млн. долара за седмица"}
{"url": "https://www.monitor.bg:443/bg/a/view/mladen-marinov-dade-na-futbolnite-sydii-lichnija-si-telefon-170658", "text": "Вътрешният министър Младен Маринов внесе спокойствие сред футболните съдии и им гарантира пълно съдействие през настоящата футболна кампания при случаи на оказан натиск върху тях. „Дадох им увереност, че МВР работи и премиерът подкрепя съдиите да свирят и да дават равен шанс на всеки отбор на терена, каквато е тяхната роля. Да приемем че, телефонът за сигнали, който получиха, е лично мой. Наясно сме под какъв натиск работят те. Затова искаме да им дадем увереност, че ще бъдат подкрепяни във всяко едно тяхно действие. Който работи по правилата, ще го подкрепяме. Държавата не влиза във футбола, тя го подкрепя. Съдиите са хората, които дават равен старт в състезанието. Нашата идея е да идваме преди проблемите. За момента няма такъв, просто правим среща, с която да покажем, че подкрепяме феърплея”, заяви министър Маринов след края на срещата в Бояна с реферите и представители на БФС. Вицепрезидентът на централата Йордан Лечков пък посъветва шеговито съдиите да си крият телефоните два дни преди всеки мач, за да не ги притеснява никой. „Срещаме разбиране от страна на премиера. Нека оставим създаденият ред да си функционира по съответния начин“, сподели Лечков.", "date": "2019.07.16", "title": "Младен Маринов даде на футболните съдии личния си телефон "}
{"url": "https://www.monitor.bg:443/bg/a/view/tyrnovka-stana-donor-na-cheren-drob-i-bybreci-170662", "text": "67-годишна жена стана донор на черен дроб и бъбреци, с които ще даде нов живот на трима нуждаещи се. Жената била приета в отделението по реанимация на областата болница във Велико Търново с мозъчен кръвоизлив без шансове да живот. Въпреки мъката, близките и взели най-тежкото и трудно решение, като дали съгласието си органите и да бъдат взети и дарени на други болни. Екип на столичната болница \"Лозенец\", извършил експлантацията на място в Търново, след което животоспасяващите органи са отнесени в София и вече са присадени на трима други нуждаещи се, чийто животи са спасени. Това е четвъртата донорска ситуация в търновска болница за 2019 г. като по този показател болницата остава на първо място в страната.", "date": "2019.07.16", "title": "Търновка стана донор на черен дроб и бъбреци"}
{"url": "https://www.monitor.bg:443/bg/a/view/nacionalite-na-krachka-ot-finalnata-chetvorka-170661", "text": "Националният отбор на България по волейбол за юноши до 17 години е само на една победа от голямата си цел - място във финалната четворка на европейското първенство в София. Играчите на старши треньора Мартин Стоев записаха 3 поредни победи в зала \"Христо Ботев\", последната над Беларус с 3:0 (25, 21, 23) и са втори в група 1 с актив от 8 точки от 2 успеха с по 3:0 и един с 3:2 (над Турция). Първото място държи Франция с 9 т. от 3 по 3:0, а турският тим е трети със 7 т. Така решаващ за влизане в четворката, в която ще е битката за медалите, може да се окаже утрешният мач на българите с Финландия от 17,30 ч. При победа няма кой да измести нашите от второто място. А двубоят за лидерската позиция в групата е на 18 юли с Франция. „Обичайно в третия гейм настъпи отпускане, коментира след победата над Беларус Мартин Стоев. - Вече трети мач, аз вече свикнах да е така, но важното е, че успяваме да вземем своето. Трябва да се има предвид, играем последователно 8 мача с тези от Балканиадата и вече се натрупва умора. Доволен съм от победата, защото 99% вече е направена математиката за финална четворка. Смятам, че планът върви добре и се изпълнява. Не вярвам, че може да има изненади в оставащите два дни от груповата фаза.\" В група 2 положението в малката зала на \"Арена Армеец\" е много по-оспорвано. Начело се чехите със 7 т. от 2 победи и 1 загуба, а още 3 отбора - Полша, Италия и Португалия със същия актив от 2:1. Там двата дни от груповата фаза ще са решаващи. Мъжкият национален отбор, воден от селекционера Силвано Пранди, пък се събра на лагер в Самоков за олимпийската квалификация във Варна от 9 до 11 август. Пранди избра група от 15 волейболисти. Те са : разпределители - Георги Сеганов, Добромир Димитров; Диагонали - Цветан Соколов, Венелин Кадънков; посрещачи - Николай и Розалин Пенчеви, Тодор Скримов, Мартин Атанасов, Георги Петров; централни - Виктор Йосифов, Теодор Тодоров, Светослав Гоцев, Алекс Грозданов; либеро - Теодор Салпаров и Петър Каракашев. Те ползват \"Арена Самоков\", прилежащия към нея хотел, фитнес залата и басейнът в спортния комплекс.", "date": "2019.07.16", "title": "Националите на крачка от финалната четворка"}
{"url": "https://www.monitor.bg:443/bg/a/view/15-premieri-udarno-puska-natfiz-170652", "text": "Петнадесет премиерни спектакъла ще се появят на учебните сцени в НАТФИЗ през новия творчески сезон от този септември до май 2020 г. Като брой на заглавията и жанрово многообразие тази амбициозна програма надхвърля плановете на повечето утвърдени репертоарни театри, но кой би могъл да устои на подобно съревнование с темповете на младостта?! Може би само смазаната машина на Народния... Първите попълнения за голямата сцена на НАТФИЗ, в началото на октомври, ще бъдат двата спектакъла на студентите на доц. Пенко Господинов – и „Лейди Макбет от Мценска околия“ от Николай Лесков, постановка Максим Маламедов. Вторият проект се реализира по протокола за сътрудничество между Академията и сродния московски институт ГИТИС. По същото време студентите на проф. Стефан Данаилов ще излязат с премиера на „Слуга на двама господари“ от Карло Голдони в постановка на самия Мастър и под режисурата на Росица Обрешкова. Репертоарът на голяма сцена ще бъде завършен от танцово-пантомимния спектакъл с работно заглавие „Българска мистерия“, чийто сценарист и автор на либретото е самият ректор на Академията проф. д-р Станислав Семерджиев, а постановчик е Маргарита Божилова. По традиция камерната Сцена 47 представя работата на третокурсниците на НАТФИЗ. На нея проф. Пламен Марков ще покаже студентите си в спектакъл по две едноактни пиеси на Константин Павлов – „Птици“ и „Бум в неделя“, и в „Паночка“ от Нина Садур по повестта „Вий“ на Гогол. Вторият ще бъде реализиран в копродукция с Драматичен театър „Стефан Киров“ – Сливен, и ще се играе на двете сцени. Младежкият театър „Николай Бинев“ ще съпродуцира друг интригуващ проект на НАТФИЗ – В рамките на учебната година от студентите му се очакват още две премиери: „Дванайсета нощ“ от Уилям Шекспир на голяма сцена и „Любовна отрова“ от Ерик-Еманюел Шмит на сцена 47, постановки на режисьора Мартин Киселов. Репертоарът на камерната сцена ще бъде допълнен от танцов спектакъл на доц. Ясен Вълчанов, чието заглавие все още се обмисля. Благодарение на стартиралата тази година проектна програма, чрез която НАТФИЗ продуцира професионалното развитие на завършилите образованието си творци, в репертоара на учебния театър ще влязат още три театрални проекта, които ще бъдат публично презентирани през септември. До края на 2019 г. Куклен театър НАТФИЗ ще обнови афиша си с импресията за възрастни „Кръговрат“ в постановъчното решение на проф. Жени Пашова и Михаела Тюлева и спектакъла за деца на проф. Боньо Лунгов и доц Константин Каракостов по приказки за Хитър Петър. „Тигърчето Спас“ и „Принцесата и скъсаните обувки“ (клас проф. Жени Пашова), „Кръв и власт“ по Шекспир, Марлоу и Джон Уебстър и „Зверското синьо“ от Филип Ридли (клас проф. Стефан Данаилов), „Ромео и Жулиета“ и „Платонов“ (клас доц. Пенко Господинов), „1001 страсти“ по Чехов (клас доц. Александра Хонг) и хитът Papas in motion от Роналд Рудол (клас проф. Атанас Атанасов). Така заглавията на учебните сцени в НАТФИЗ стават 23. До края на ноември студентите ще участват с продукциите си и на 7 международни театрални фестивала у нас и по света: „Виа Понтика“ в Балчик, „Сцена на кръстопът“ в Пловдив, „Пиеро“ в Стара Загора, Националния фестивал на изкуствата в Благоевград, WTEA в Пекин, Kestenburg в Баня Лука (Босна и Херцеговина) и ITSelF във Варшава.", "date": "2019.07.16", "title": "15 премиери ударно пуска НАТФИЗ"}
{"url": "https://www.monitor.bg:443/bg/a/view/london-pazi-asanj-ot-smyrtno-nakazanie-170650", "text": "Основателят на организацията \"Уикилийкс\" Джулиан Асанж няма да бъде предаден на страна, в която се прилага смъртно наказание. Това заяви заместник-министърът на външните работи на Великобритания Алан Дънкан на пресконференция след среща в Кито с външния министър на Еквадор Хосе Валенсия, предадоха световните агенции. Той добави, че Великобритания и Еквадор са се договорили за това. \"Уикилийкс\" публикува секретна информация за дейността на редица правителства, в това число на САЩ. Асанж поиска през 2012 г. убежище в посолството на Еквадор в Лондон и прекара там почти 7 години. През април Еквадор отказа да му предоставя повече убежище, след което Асанж бе арестуван за неявяване в лондонски съд и на основание искане за екстрадиция, отправено от Вашингтон към британските власти през 2018 г. Лондонски съд го осъди на 50 седмици лишаване от свобода за нарушаване на условията на освобождаването му под гаранция. Разглежда се и въпросът за екстрадирането му в САЩ, където са му предявени обвинения в хакерска дейност, за които може да бъде осъден на до 175 години затвор.   931502 Основателят на организацията \"Уикилийкс\" Джулиан Асанж", "date": "2019.07.16", "title": " Лондон пази Асанж от смъртно наказание"}
{"url": "https://www.monitor.bg:443/bg/a/view/objaviha-9-ot-buntovnicite-v-harmanli-za-izdirvane-170647", "text": "Хасковският окръжен съд обяви за общодържавно издирване 9 от афганистанците, участвали в големия бунт в бежанския лагер в Харманли през ноември 2016-а г.В началото на тази година Харманлийският районен съд призна за виновни 21 афганистанци, трима от които непълнолетни, в извършването на непристойни действия. Както и грубо нарушаващи обществения ред и изразяващи явно неуважение към обществото. Действията им са били с изключителна дързост и цинизъм, съпроводени със съпротива срещу полицаите и жандармеристите. 1​8 от подсъдимите получиха наказание от ​12 ​месеца условно с изпитателен срок от три години. На тримата непълнолетни наказанието е ​година условно с изпитателен срок от 12 месеца По второто повдигнато обвинение, че са потрошили имущество в бежанския лагер, съдът оправда афганистанците. Така прокуратурата протестира ​тази част от присъдата. В залата днес не се яви нито един от афганистанците. 10 от тях са изведени извън страната ни. На 1 местонахождението е установено. За останалите 9 сега ще се извършват справки по затворите, в МВР и ще се проверява дали също не са напуснали страната.  Ход на делото по протеста на прокурорите не беше даден. Следващото съдебно заседание по казуса ще се проведе през октомври. В размириците ​през ноември 2016-а участваха около 2000 от над 3200 мигранти, настанени в лагера в Харманли. Бяха ранени над 10 полицаи и жандармеристи, а нанесените щети са за над 85 000 лева.  ", "date": "2019.07.16", "title": "Издирват 9 от бунтовниците в мигрантския лагер в Харманли"}
{"url": "https://www.monitor.bg:443/bg/a/view/hubchev-skastri-igrachite-na-levski-iska-novi-170642", "text": "Треньорът на „Левски“ Петър Хубчев не изневери на стила си и въпреки че „сините“ започнаха ударно новото първенство с победа с 4:1 като гост на „Дунав“, наставникът разкритикува играчите за показаното в Русе. Бившият селекционер на България подчерта отново, че се нуждае от нови попълнения, за да може тимът да надгради и да бъде конкурентоспособен на отборите, замесени в битката за титлата. „Само резултатът е впечатляващ, иначе не съм доволен. Не играхме добре. Ставаме все по-взискателни и видяхме много слабости. Добре е, че създаваме положения. Вкарахме четири гола, пропуснахме още поне толкова, но трябва да вдигаме нивото. Може би за пореден път ще се оплача, но Да, винаги е вариант да вкараме двама-трима юноши и да издигнем лозунги, че залагаме на младите, но не това е идеята”, коментира Хубчев. Наставникът нястоя и да се спестят похвалите за успеха над „Ружомберок“ с 2:0 в Словакия. „Дайте да не се хвърляме в такава голяма еуфория след победата в първия мач. Трябва да сме максимално концентрирани в тренировките и подготовката. Не съм спокоен. Допускаме елементарна грешка в началото на второто полувреме срещу „Дунав“ и получаваме гол. Основната ни цел във всеки един мач ще е да бъдем максимално мотивирани и да се борим до последната минута”, каза още треньорът на „Левски“, който е категоричен, че два мача „Оставам здраво стъпил на земята. Не искам да избързвам с хвалебствията. Трябва да бъдем много внимателни в предстоящия мач с „Ружомберок“, тъй като обстановката ще бъде малко по-различна”, допълни наставникът. Капитанът Живко Миланов влезе в неговия тон и също не спести критики. „Има още какво да се желае, мисля, че не сме в оптимална форма. Забравяме победата и се насочваме директно към реванша с „Ружомберок“. Трябва да разберем, че ще е по-трудно, защото нашите фенове няма да бъдат на стадиона”, коментира Миланов.", "date": "2019.07.16", "title": "Хубчев скастри играчите на „Левски“, иска нови"}
{"url": "https://www.monitor.bg:443/bg/a/view/vmro-shte-podkrepi-vetoto-na-radev-nfsb-protiv-170653", "text": "ВМРО ще подкрепи ветото на президента Румен Радев върху поправките в Закона за бюджета, с които се позволява дарения за партиите от бизнеса. Точно на обратното мнение пък са коалиционните им партньори от НФСБ. Това стана ясно от думите на депутата от ВМРО Искрен Веселинов и на лидера на НФСБ Валери Симеонов в кулоарите на Народното събрание. По думите на Веселинов  мотивите на Радев повтаряли техните, изпразени по време на дебатите.  Той обясни, че върнатите от президента текстове всъщност ще доведат до приватизация на партиите, затова трябва да бъдат отменени. \"Можем само да съжаляваме, че на президента не му стигна докрай смелостта да върне и текста за субсидия от 1 лев\" , обяви Веселинов. Запитан дали позицията на ВМРО няма да доведе до напрежение между управляващите партньори, той отговори: \"Никой от партньорите от ГЕРБ не се е съобрази с нашето мнение, които беше против тези текстове, така че не виждам защо ние трябва да се съобразяваме с тяхното\". Според него с отварянето на вратата към свободно финансиране на партиите от стопански субекти политическите сили се превръщали в генератор на корупционен риск. На свой ред  Валери Симеонов обясни, че не са  обсъждали темата в групата, но позицията на НФСБ е за отхвърляне. По думите му това остава единствената възможност за малките партии и на опозицията. Според него иначе никой няма да даде пари на малките формации, защото компаниите ще се страхуват от санкции, репресии или отказ от обществени поръчки. Той отрече доводите на Радев, че така партиите ще станат зависими от бизнеса. \"Несъстоятелно е, в България няма такава практика. Тук бизнесът  е зависим от политиците. В България най-влиятелни са хората, които управляват държавата. Но по удобно е да се насажда другата версия, че има тъмни икономически субекти, които чакат с парите да манипулират държавата или да получават поръчки\", каза Симеонов.  По думите му в момента фирмите получавали поръчките, ако си плащат. Не мога да се сърдя на президента нито е в бизнеса, нито в политиката. Той идва от авиацията и тези въпроси не са му познати., каза той и намекна, че Радев става жертва лоши съвети.", "date": "2019.07.16", "title": "ВМРО ще подкрепи ветото на Радев, НФСБ - против"}
{"url": "https://www.monitor.bg:443/bg/a/view/probacija-za-kurortni-tyrgovci-na-menteta-ot-zashtiteni-marki-170649", "text": "Курортни търговци бяха осъдени на пробация за търговия на дребно с чанти и портмонета от защитени марки. Решението е на Районен съд – Варна, тъй като деянието е престъпление против интелектуалната собственост, наказуемо по чл.172 \"б\", ал.1 от НК. Двамата подсъдими са съдружници и управители на търговско дружество, което стопанисвало обект в курортния комплекс „Златни пясъци“ за продажба на кожени изделия, облекла и обувки. При извършена проверка в обекта им е установено предлагане за продажба на над 270 броя чанти и портмонета, носещи знаци на 12 различни запазени търговски марки, без съгласието на притежателите на изключителните права. Според назначената експертиза знаците, поставени върху намерените в обекта на подсъдимите стоки, са сходни със защитените търговски марки, регистрирани в Патентното ни ведомство и по реда на Мадридската спогодба за международна регистрация на марките. Деянието създава предпоставки за несправедливо облагодетелстване на търговеца от известността на оригиналните марки и може да предизвика объркване у потребителите от сходството във визията, се казва в съдебното решение. Двамата подсъдими са неосъждани. На всеки от тях, по силата на постигнато в съдебна зала и одобрено от съда споразумение,  беше наложено наказание „пробация“. За срок от 6 месеца те ще изпълняват две пробационни мерки - задължителна регистрация по настоящ адрес с периодичност два пъти седмично и да провеждат задължителни периодични срещи с пробационни служители.         Съдебният акт е окончателен и влиза в сила веднага, уточниха от съда.", "date": "2019.07.16", "title": "Пробация за курортни търговци на ментета от защитени марки"}
{"url": "https://www.monitor.bg:443/bg/a/view/syrbija-vyvejda-zadyljitelna-voenna-slujba-dogodina-170645", "text": "Сърбия вероятно ще въведе отново задължителна военна служба от следващата година, пише в. “Сръбски телеграф“, добавяйки, че това се обсъжда от около година. Военният анализатор Мирослав Лазански казва, че на Сърбия не ѝ достига армия, защото професионалните войници вече имат повече от 30 години служба и не са пригодни физически да изпълняват задачите си. „В Сърбия липсва обучена резервна армия и действаща армия. При всички предишни сблъсъци беше доказано, че военните, които са отслужили срок на наборна служба, са най-добрите“, каза Лазански. Според него, Сърбия вероятно ще запази комбинираната система, според която част от войската ще бъдат професионални войници, някои войници по договори и част от армията, която служи за задължителна военна служба. Анализаторът Александър Радич смята, че трябва да се намери адекватен модел, който да подхожда на Сърбия и времето, в което живеем. „Нямаме нито пари, нито условия, за да действаме както навремето, докато съществуваше ЮНА. Застъпвам се за задължителна военна служба, но не за всички, а за определен брой хора. Никой не може да накара някой да отиде в армията, но момчетата, които доброволно отбиват военна служба, не правят маргинални неща като преди, като почистване на дворовете“, каза Радич. Той добавя, че ако се въведе повторно задължителна военна служба, тя ще се прилага за момчета на възраст от 18 до 26 години. „Онези, които не са отбили военна служба, ще имат задължението да прекарат скъсено обучение“, казва Радич. Президентът на Франция Еманюел Макрон обеща да помогне за възобновяване на преговорите за нормализиране на отношенията между Белград и Прищина през следващите няколко седмици и да покани делегации на двете страни в Париж заедно с германския канцлер Ангела Меркел, съобщават сръбските вестници, чиято централна тема е посещението на френския президент в Белград. Сръбският президент Александър Вучич каза, че не е мечтател, но мисли, че френският президент решително ще допринесе за решаване на косовския въпрос. \"За Франция Косово е независимо, за Сърбия не е \", е цитиран да казва Вучич.", "date": "2019.07.16", "title": "Сърбия въвежда задължителна  военна служба догодина"}
{"url": "https://www.monitor.bg:443/bg/a/view/sofija-s-koncepcija-za-dovejdasht-transport-do-metroto-170643", "text": "Столичната община изготвя концепция за довеждащ транспорт до новите линии на метрото. Това съобщи кметът на София Йорданка Фандъкова при представянето на нов тестови електробус. „Специално за район „Овча купел“, който ни е пилотен, повечето улици не са достатъчно широки. Затова взехме решение да направим пробив за малки 6-метрови електробуси. Имаме възможност по ОП „Околна среда“ да получим финансиране за такива автобуси. Безспорно те са най-екологични с нулеви емисии. Затова и днес „Столичният автотранспорт“ прави тест на първия такъв малък електробус“, обясни Фандъкова и допълни, че кметството има възможност да закупи още 30 такива електробуса. Тя изрично подчерта, че по време на тестовия период пътници няма да бъдат превозвани в електробусите. Фаднъкова припомни, че по улиците на София вече се движат 20 електробуса. „За мен е много важно да можем да подготвим навреме възможността хората от кварталите, в които предстои пускането на третия лъч на метрото да могат да стигнат до него и да го използват“, каза кметът.", "date": "2019.07.16", "title": "София с концепция за довеждащ транспорт до метрото"}
{"url": "https://www.monitor.bg:443/bg/a/view/cipov-osvoboden-ot-mvr-vliza-v-ns-170646", "text": "Със заповед на министър-председателя Бойко Борисов от длъжността заместник-министър на вътрешните работи е освободен Красимир Ципов, съобщиха от „Дондуков“ 1. Оттам уточняват, че се очаква той да положи клетва като народен представител в 44-то Народно събрание. Ципов влиза в парламента на мястото на починалата на 5 юли Снежана Дукова.", "date": "2019.07.16", "title": "Ципов освободен от МВР, влиза в НС"}
{"url": "https://www.monitor.bg:443/bg/a/view/specialnostite-grafichen-dizajn-i-jurnalistika-v-su-sa-zapylneni-170644", "text": "Запълнени след първия етап на класирането в СУ са специалностите \"Графичен дизайн\", \"Музикални медийни технологии и тонрежисура\", \"Стопанско управление\", \"Китаистика\", \"Японистика\", \"Журналистика\", \"Право\" и \"Скандинавистика\". Това съобщиха от пресцентъра на университета, както и че от днес тече второто красиране за учебната 2019/2020. 4377 новоприети студенти са се записали или са потвърдили специалността, в която са класирани на първия етап. Още 566 студенти са приети на втория етап. От 17 до 19 юли, включително, класиралите се от втория етап кандидати трябва да потвърдят или да се запишат в избраната специалност. Непотвърдилите от второто класиране кандидати губят правото си за участие в третото класиране, което е окончателно. На 23 юли ще бъде обявен третият етап на класирането. Записването за него е окончателно и трябва да бъде направено в периода 24-26 юли, включително. 7148 са кандидатите, подали документи за прием в най-старото висше училище у нас. Традиционно най-много кандидати има за специалността е \"Психология\". На второ място е \"Софтуерно инженерство\". Третото място заема специалността \"Право\". На следващите места кандидатите са поставили специалностите \"Фармация\", \"Комуникационен мениджмънт\", \"Компютърни науки\", \"Английска филология\", \"Предучилищна и начална училищна педагогика\", \"Журналистика\" и \"Медицина\".", "date": "2019.07.16", "title": "Специалностите Графичен дизайн и Журналистика в СУ са запълнени"}
{"url": "https://www.monitor.bg:443/bg/a/view/iskat-zabrana-za-sybirane-na-trufeli-v-gorite-do-likvidirane-na-chumata-po-svinete-170641", "text": "Да бъде забранен достъпа на събирачите на трюфели в горите за известен период от време, за да се спре разнасянето на африканската чума по свинете. Това поискаха ловците от 40 варненски ловни дружинки. Те се събраха в базата на ЛРД - Варна по покана на Североизточното държавно предприятие, за да обсъдят мерките за справяне със заболяването. Според ловците, гъбарите също разнасят вируса, защото обхождат големи територии, в които би могло да има заразени животни. След това отиват в други, където заболяването все още не е констатирано и стават преносители на заразата. Ловците предложиха за известен период от време да бъде спряно изкупуването на трюфели и достъпа на хора в горите да бъде ограничен до минимум. Ловният експерт на СИДП, инж. Тервел Стефанов предложи на присъстващите да напишат предложенията си и чрез горските стопанства по места, да ги изпратят до управлението в Шумен. Той обясни, че заповедта на министър Десислава Танева за справяне със заболяването ще се спазва навсякъде по места, но добри идеи могат да излязат и от ловните дружинки. Според ловците, към момента, само те и горските служители дезинфекцират автомобилите, дрехите и обувките си, а това трябва да правят и земеделците, които сега жънат в близост до горските територии и използват пътища, през които преминават и диви животни. По време на обучението инж. Стефанов припомни и как се вземат проби от отстреляна дива свиня, както и какво трябва да се направи, когато се открие мъртво животно в гората. Той препоръча на ловците да си купят разтвори за дезинфекция, защото перилните и миещите препарати не отмиват вируса на африканската чума. На обучението бяха поканени и служители на варненската полиция, които коментираха промените в Закона за оръжието от 7 май.", "date": "2019.07.16", "title": "Искат забрана за събиране на трюфели в горите заради чумата по свинете "}
{"url": "https://www.monitor.bg:443/bg/a/view/priemame-elita-na-svetovnija-moderen-petoboj-v-dve-vyzrasti-170648", "text": "София ще бъде домакин на две световни първенства по модерен петобой за юноши и девойки от 18 до 24 юли. За първи път ще има отделен шампионат за младшата възраст до 17 г., както и традиционната надпревара до 19 г. България ще бъде с максимален брой участници по регламент, като и в турнирите за двете възрасти ще ни представят по четирима състезатели при момчетата и при момичетата. Близо 350 петобойци от 40 държави ще вземат участие в предстоящите първенства. Най-големите надежди за добро представяне при нашите са свързани със Светла Згурова, която наскоро стана европейска шампионка до 17 г. Съставът ни в тази възраст се допълва от Димана Стефанова, Евгения Стоянова и Виктория Стойнова. При 19-годишните вместо Стефанова ще влезе Михаела Зонова. При юношите изборът на треньора Владимир Кузманов падна върху Борислав Господинов, Камен Делев, Радослав Стойчев и Любомир Германов ( U19) и Радослав Стойчев, Любомир Германов, Ангел Франгов и Емил Грозданов (U17). \"Имаме шансове за призови класирания и в двата шампионата, смята президентът на федерацията ни Андрей Кузманов. - Всичките ни състезатели са в Топ 10 на своите възрасти и напълно реално е да имаме медалисти от първенствата. Близо един месец са на лагер и това, което видях на тренировките, ме кара да бъда оптимист. Невероятен хъс и мотивация имат момичетата и момчетата. Дано и късметът бъде с тях в дисциплините. Домакини сме и това определено малко ще ги стресира, но те вече имат опит и трябва да покажат максимума на възможностите си. Като организатори сме готови. Денонощно се работи, обработват се заявки, правим визи за чужденците. Преди няколко часа изпратиха потвърждение и от Бахрейн. От 40 държави ще има участници, някои с претенции за настаняване и изхранване, но ще се справим, както винаги сме го правили\", допълни той. Плуването ще бъде на закрития басейн \"Диана\", а фехтовката, бягането и стрелбата са в Националната спортна академия. В двете възрасти по програма няма конен спорт.", "date": "2019.07.16", "title": "Приемаме елита на световния модерен петобой в две възрасти"}
{"url": "https://www.monitor.bg:443/bg/a/view/prostitutki-i-travestiti-tormozjat-cjal-blok-v-ruse-170631", "text": "Проститутки и травестити тормозят от години живеещите в блок „Левента“ в Русе. Многоетажната кооперация се намира на булевард „България“, по който минава целият трафик от и за Румъния. Жриците на любовта използват автобусната спирка пред блока за свой сборен пункт и оттам махат на преминаващите шофьори да спрат. От 22,00 часа до 3,00 часа след полунощ хората от кооперацията не могат да мигнат заради виковете и разправиите между предлагащите платена любов. Чашата на търпението им преля и днес по обед те се събраха на протест, за да изразят възмущението си и да искат от властите разрешение на проблема. „Тук не може да се живее спокойно. Работя на смени и се притеснявам , когато се прибирам нощем. Наблизо има детска градина и училище. Внучката ми ме пита: „Бабо, защо тези хора са облечени по този начин?“ Какво да й кажа, как да й обясня? Опасно е и за тийнейджърите, които се прибират по-късничко. На сутринта районът е превърнат в бунище от изпражнения и изхвърлени дрехи, чаши, фасове и всякакви нечистотии. И в подлеза е така. Не може повече да се търпи!“, оплака се Марийка Вълкова. Сред проституиращите имало жена с психически проблеми, която по цяла нощ крещяла нецензурни изрази след всеки тежкотоварен камион, който не спирал на помахването й. Когато положението ставало нетърпимо, хората се обаждали на тел. 112, идвала полиция, но след час-два или пък на следващата нощ жриците се връщали отново. Проститутките и травеститите тормозели често и мъжете от квартала с предложения за платена любов. „Щом спра да паркирам автомобила си, отварят вратата, качват се и ми предлагат офертата си. Гледам да не се карам много-много с тях да не набележат колата ми и на сутринта да я намеря изподраскана“, казва 23-годишният Преслав Стефанов. Хората искат да се осигури постоянно полицейско присъствие в района, а докато проблемът се разреши и проститутките окончателно бъдат изгонени от спирката, общината да постави химическа тоалетна, за да не плъзнат зарази. Ръководителят на общинския отдел „Екология“ Георги Игнатов коментира, че кметството изпълнява задълженията си по поддържането на района и всеки вторник и петък извършва почистване на подлеза, който според протестиращите се използвал за тоалетна от жриците. Главен инспектор Явор Иванов, който е началник на сектор „Охранителна полиция“ към Първо РПУ в Русе, обясни, че служителите извършват редовно проверки по целия булевард „България“, а не само на спирката пред блок „Левента“ и то не само след подаден сигнал. Лица, които да проституират в района на жилищния блок, не били установявани. Оправданието на жените, които се събирали на спирката, било, че чакат транспорт. От началото на годината полицията е съставила 82 акта на лица на булевард „България“, за които се знаело, че проституират. Издадени са и толкова наказателни постановления.", "date": "2019.07.16", "title": "Проститутки и травестити тормозят  цял блок в Русе "}
{"url": "https://www.monitor.bg:443/bg/a/view/iskate-da-ostanete-budni-10-fakta-za-energijnite-napitki-170634", "text": "Кафе, чай или енергийна напитка? Чудите се как да се събудите, да останете свежи за повече време или да подобрите концентрацията си на работното място? И докато за влиянието на кафето и чая сме чели доста, ето няколко факта за енергийните напитки, които се основават на научни изследвания. Европейският орган за безопасност на храните (ЕОБХ) прави изследване между 66 531 души, за да даде научно становище за безопасността на кофеина и възможните му взаимодействия с други обичайно приемани съставки. Според официалното научно заключение от 2015 година консумацията на кофеин до 400 мг на ден, което е равно на съдържанието на кофеин в 5 енергийни напитка (5х250 мл) - не поражда опасения за безопасността на възрастния човек (18+) без здравословни проблеми.   Споменатото по-горе научно изследване на ЕОБХ заключва още, че еднократният прием на кофеин до 200 мг не пораждат опасения за здравето. Същото количество кофеин не води до промени в кръвното налягане, кръвообращението, телесната температура и водния баланс. Също така, кофеинът не пречи на усилията по време на тренировки или други спортни активности.  Енергийните напитки се консумират по-бързо от кафето – докато са студени. Това позволява на кофеина да влезе директно в кръвообращението. Антиоксидантите, съдържащи се в енергийните напитки, укрепват имунната система. Много хора нямат настроение, когато са уморени. Няколко проучвания показват, че енергийните напитки не само влияят положително на времето за реакция, но и помагат за повишаване на настроението. Витамин В12 е отговорен за поддържането на червените кръвни клетки и невроните, както и за регулирането на нервната система и осигуряването на правилното функциониране на храносмилателната система. Витамин В6 подпомага функцията на сърдечно-съдовата и имунната система, както и на нервната система. B3 спомага за облекчаване на болки в ставите и намалява мазнините в кръвта. B5 помага на организма да се справи с алергии, стрес, тревожност и кожни заболявания. Витамин В2 ефективно помага за облекчаване на мускулни крампи и менструални спазми, както и за нарушения в хематогенезата (процес на образуване и развитие на тъканите). Енергийните напитки повишават представянето и имат положителен ефект върху тялото по време на тренировки. Няколко проучвания проучват и потвърждават полезните ефекти, които енергийните напитки оказват върху физическото и психическото представяне, когато се консумират преди и по време на тренировка. Сред предимствата са: абсорбция, по-бързи аеробни и анаеробни процеси на храносмилане, повишена мозъчна функция, фокус и бдителност. Сред ефектите на някои видове енергийни напитки се наблюдава и повишен метаболизъм, подпомагащ загубата на излишно тегло. Има и твърдения, които предполагат, че консумацията на нискокалорични енергийни напитки заедно с диета и физически упражнения помага на хората да губят наднормено тегло.   Енергийните напитки не изискват някакъв специфичен метод на приготвяне – варене или затопляне, те са бърз и удобен източник на кофеин. Благодарение на използваните материали и производствения процес алуминиевите кенове са с технология за затваряне, която позволява само еднократно отваряне.   Една от най-често споменаваните заблуди във връзка с кофеина е, че води до пристрастяване. Това твърдение е частично вярно, но не може да се сравнява по никакъв начин с пристрастяването към цигарите или алкохола. Любителите на напитки с кофеин, които са направили този навик част от ежедневието си, могат да изпитват лека зависимост или толерантност към тях, подобна на тази, свързана с видеоигрите или социалните мрежи.   Според Сесил А. Марчински (Университет на Северен Кентъки) кофеинът влияе положително върху няколко аспекта от когнитивното представяне. Той помага за по-добра концентрация, подобрява паметта, докато времето за реакция става по-кратко.", "date": "2019.07.16", "title": "Искате да останете будни? 10 факта за енергийните напитки"}
{"url": "https://www.monitor.bg:443/bg/a/view/nadrusan-s-bronz-probode-hlapak-v-gyrdite-170637", "text": "16-годишен казанлъчанин е бил хоспитализиран в клиниката по гръдна хирургия на старозагорската УМБАЛ „Проф. д-р Стоян Киркович“ с прободна рана в близост до сърцето след скандал, разиграл се недалеко от обществената баня в центъра на Града на розите Ударът е бил нанесен с джобно ножче, само по случайност острието не е засегнало сърдечния мускул, но имало увреждане на белите дробове, което е наложило извършването на животоспасяваща операция. Веднага след сигнала на телефон 112 на мястото на инцидента е пристигнал патрулен автомобил на РУ „Полиция“, издирен и задържан е 16-годишен юноша от ромски произход, който е бил във видимо неадекватно състояние следствие продължително дишане на бронз. Според очевидци пострадалият Асен Асенов  е направил опит  да прекрати сбиване между няколко хлапета, които също са били надрусани. Образувано е досъдебно производство за нанесена средна телесна повреда, предстои извършителят да бъде задържан за 72 часа с прокурорско разпореждане.Работещи на пазара в съседство с банята казанлъчани коментират, че не за пръв са били свидетели на сбивания между дишачите на бронз, въпрос на време било някой да бъдел убит при тези свади.", "date": "2019.07.16", "title": "Надрусан с бронз прободе хлапак в гърдите"}
{"url": "https://www.monitor.bg:443/bg/a/view/mark-espyr-nominiran-za-shef-na-pentagona-170636", "text": "Белият дом официално номинира Марк Еспър за министър на отбраната на САЩ - пост, който той заема като изпълняващ длъжността от около месец, предаде Ройтерс. В американското правителство няма утвърден от Сената министър на отбраната след оставката на Джим Матис през декември и това е най-дългият срок без министър титуляр в историята на Пентагона, отбелязва Ройтерс. Пентагонът заяви в декларация, че според закона след номинирането му Еспър престава да бъде изпълняващ длъжността министър на отбраната и се връща на предишния си пост - министър на сухопътните сили. Докато продължава процедурата по утвърждаване на Еспър от Сената, длъжността министър на отбраната ще изпълнява министърът на военноморските сили Ричард Спенсър.", "date": "2019.07.16", "title": "Марк Еспър номиниран за шеф на Пентагона"}
{"url": "https://www.monitor.bg:443/bg/a/view/zapaliha-s-molotov-bmv-na-kazanlychanin-170635", "text": "Лек автомобил „БМВ Х5“ е бил запален най-вероятно с коктейл „Молотов“ на паркинг в съседство с блок 33 в казанлъшкия квартал „Изток“ на улица „П. Ганин“. Сигналът на телефон 112 е бил подаден от съседи къ 03,30 часа на 15 юли, до пристигането на пожарния автомобил пламъците успели да унищожат предницата и купето. Унищоженото возило е собственост на 34-годишен жител на Града на розите, за който липсват данни за криминални прояви.Пред журналисти близки на пострадалото семейство са заявили, че до сега към тях не е имало отправяни заплахи, нямали дългове и врагове. Запознати обаче са категорични, че на няколко пъти мъжът е влизал в доста сериозни пререкания със служители на реда заради нарушаване на общински наредби.Колата е била паркирана на мястото час преди палежа.  Извършен е оглед и е образувано досъдебно производство по чл.330 от НК., работи се по различни версии. От началото на година на територията на ОД на МВР-Стара Загора са регистрирани 8 палежа на автомобили , половината са в Казанлък. Предпоследният случай също беше в Града на розите: призори на 30 юни неизвестни подпалиха 20-годишен „Фолксваген Поло“ на улица „Константин Величков“, колага е собственост на 24 – годишната Надежда В.", "date": "2019.07.16", "title": "Запалиха с „Молотов“ БМВ на казанлъчанин"}
{"url": "https://www.monitor.bg:443/bg/a/view/shef-vyv-voennoto-razuznavane-snasjal-info-na-biznesmeni-170633", "text": "Служител на \"Военна информация\" е бил изпратен в приятелска държава от ЕС да шофира автомобила на известен бизнесмен и да го снабдява с информация. Това съобщи заместник-главният прокурор Иван Гешев по повод разследването срещу настоящия и бившия шеф на служба \"Военна информация\" в Министерството на отбраната - генерал Пламен Ангелов и генерал Светослав Даскалов. Двамата генерали са обвинени за нерегламентирано издаване на достъп до класифицирана информация. Информацията за това станала ясно по време на разследването срещу бившия и настоящия шеф на военна информация, които са обвинени, че са дали право на служители да подписват достъпа до класифицирана информация.  \"Целенасочена лъжа е, че в тази служба прокуратурата извършва някакви действия, свързани с по чисто оперативната дейност на \"Военна информация\". Разследването е в две насоки – как се харчат бюджетните и извънбюджетните средства. Все още няма обвинения за финансови нарушения. Има за изтичане на информация\", припомни Гешев. Той добави, че всичко това е \"грозно\", но дали е престъпление все още се проверява. По случая обвинения имат настоящият директор на службата ген. Пламен Ангелов и бившият – ген. Светослав Даскалов. \"Не е нормално да ти плащат заплатата българските граждани и шефът на службата \"Военна информация\" да укаже на представител на тази служба в приятелска държава от ЕС да брифира бизнесмен, т.е. да го запознае с проблеми, които касаят неговите бизнес интереси и този представител на \"Военна информация\" да му е таксиметров шофьор няколко дни. Ако това не е обидно за един български офицер, то би трябвало да е обидно за българските граждани\", коментира Иван Гешев по повод разследването. \"Ако ти работиш за българската държава и заплатата ти плащат българските граждани, не е нормално да обслужваш бизнес интереси. Ако искат, да започват в таксиметрова компания да работят. В случай, че работиш в държавна служба, не може да работиш на частно\", подчерта зам.-главният прокурор.", "date": "2019.07.16", "title": "Шеф във военното разузнаване снасял тайни на бизнесмени"}
{"url": "https://www.monitor.bg:443/bg/a/view/spipaha-izdirvan-ot-10-godini-izmamnik-v-stara-zagora-170638", "text": "Обявен преди 10 години за общонационално издирване извършител на на множество документи измами, свързани с тегленето на кредити за стотици хиляди левове от финансови институции, жител на Добрич, е бил задържан в Стара Загора. До 55-годишният мъж се стигнало в хода на проверка за разпространение на наркотици, при обиска у него било намерено малко количество марихуана, но проверката в системата на МВР показала, че документът му за самоличност е подправен. Задържането е станала в рамките на широкомащабна акция с участие на служители на ГД „Национална полиция“ и областните дирекция в Стара Загора и Варна. Измамите са били осъществявани в различно време в няколко града на страната: Ихтиман, Варна, Добрич и София, в Града на липите беглецът на правосъдието Румен Славеев .е пребивавал в апартамент под наем, няма данни тук той да е замесен в друго престъпно деяние. Очаква се Славеев да бъде приведен във Варна, където са образувани няколко дела срещу него за престъпления по чл. 201,чл. 206, чл. 209 и чл. 211 от НК  (измама в особено големи размери, обсебване и присвояване), предвиждащи затвор до 12 години и конфискация на имуществото.  ", "date": "2019.07.16", "title": "Спипаха издирван от 10 години измамник в Стара Загора"}
{"url": "https://www.monitor.bg:443/bg/a/view/400-000-dushi-sa-se-ustanovili-v-germanija-za-godina-170640", "text": "Германия остава най-привлекателната страна за мигрантите - миналата година там са се установили 400 000 повече чужденци, отколкото са я напуснали, сочат данни за миграцията, разпространени днес от Федералната статистическа служба, предаде ДПА. Общо 1,58 милиона души са пристигнали от чужбина, докато 1,18 милиона са напуснали федералната република. Така нетната миграция в Германия е спаднала леко от 2017 г., когато е била 416 000 души. Това се дължи главно на чужденците - 87 на сто от тези, които са се преместили в Германия, са с чуждестранен паспорт, докато година по-рано делът им е бил 89 процента. Увеличил се е обаче и броят на влезлите в страната германци, живели преди това в чужбина. През 2017 г. общо 167 000 души са се върнали във ФРГ, а миналата година броят им е нараснал до 202 000. Още повече германци обаче са емигрирали: общо 262,000, което е повече, отколкото през 2017, когато те са били 249,000. Нетната миграция на граждани от други държави от Европейския съюз се оглавява от румънците (68 000), хърватите (29 000) и българите (27 000). Сред имигрантите от държави извън ЕС, най-много се тези от Албания, Турция и Косово. Промени са настъпили и при имигрантите от Сирия: през 2017 г. пристигналите в Германия сирийци са били с 60 000 повече от напусналите я, но миналата година броят им е спаднал до 34 000.", "date": "2019.07.16", "title": "400 000 души са се установили в Германия за година "}
{"url": "https://www.monitor.bg:443/bg/a/view/zakopchaha-mlada-jena-mule-na-alo-teroristi-170621", "text": "Млада жена, участвала в схеми за телефонни измами, е задържана от служители на сектор „Противодействие на криминалната престъпност“ при ОДМВР-Пазарджик. Тя е изпълнявала ролята на „муле“ , като вземала парите от жертвите и ги предавала по веригата. В края на май позвънил стационарния телефон в жилището на 80-годишна жена от Пещера. Гласът отсреща се представил за полицай от „Криминална полиция“, който разследвал случаи на телефонни измами. След многократни позвънявания с помощта на тази класическа схема жертвата била убедена да даде наличните си спестявания в размер на 3600 лева. Пенсионерката сложила парите в полиетиленова чанта и ги изхвърлила през терасата на къщата. Работата по случая започнала след получаване на сигнал за случилото се. В резултат на проведените оперативни и процесуални действия е установено, че парите са взети в Пещера от 23-годишната Х.Г. – жителка на Троян. Младата жена е добре известна на органите на реда в Пазарджик и Панагюрище, където и преди е била разследвана като муле, участваща в схема за телефонни измами. Тя е задържана в ареста, а спрямо нея е образувано полицейско производство. Продължава активната работа с Х.Г.  за изясняване на нейната съпричастност в извършване на телефонни измами на територията на цялата страна.", "date": "2019.07.16", "title": "Закопчаха млада жена, муле на ало-терористи"}
{"url": "https://www.monitor.bg:443/bg/a/view/praktiker-zapochva-izgrajdaneto-na-nov-tyrgovski-centyr-v-shumen-170639", "text": "Днес, 16 юли, започна изграждането на нов търговски център в град Шумен. Първа копка направиха кметът на общината г-н Любомир Христов, управителят на ЕлСи Уайкики Ритейл Би Джи за България, Гърция и Северна Македония г-н Владислав Танчев и председателят на съвета на директорите на „Видеолукс холдинг” г-н Тодор Белчев, след като бе отслужен тържествен водосвет. Инвеститор в проекта и собственик на терена е веригата за дома и градината „Практикер“. В новия търговски център ще бъдат разположени магазин за дамскa, мъжка и детска мода LC Waikiki, магазин за спортни облекла и екипировка Sport Vision и дрогерия DM. Той ще се намира непосредствено до хипермаркет „Практикер“ – Шумен на бул. „Симеон Велики“ № 37. Мястото е удобно и комуникативно и се обособява голяма търговска зона с разнообразие от магазини за дома, семейството и свободното време. Новият търговски център в Шумен се очаква да посрещне първите си клиенти през есента на тази година. Предвиден е безплатен паркинг за посетителите, свързан с този на хипермаркет „Практикер“. За главен изпълнител на проекта е избрана фирма Автострой ООД.", "date": "2019.07.16", "title": "„Практикер” започва изграждането на нов търговски център в Шумен"}
{"url": "https://www.monitor.bg:443/bg/a/view/sled-presledvane-zadyrjaha-izmamnik-lygal-horata-s-dostavki-na-dyrva-170622", "text": "Измамник, излъгал жители на беловското село Аканджиево, че ще им достави дърва за огрев, е бил закопчан с белезници от униформени от Районното управление на МВР в Септември. В полицията в понеделник следобед бил получен сигнал, че двама млади мъже обикалят по улиците на село Аканджиево. Те уговорили жители на селото да им дадат пари срещу доставка на дърва за огрев. Вместо това обаче двамата изчезнали, а ощетените хора подали сигнал в полицията.  Час по-късно на улица в Септември екип от Районното управление забелязал мъж, отговарящ на описанието на единия от измамниците. При опит да установят самоличността му той побягнал през дворовете на близките къщи. Последвало преследване, което преминало през различни имоти в града и слънчогледова нива в близост до коритото на река Марица. Въпреки многократните разпореждания на органите на реда мъжът не се подчинил.Незабавно периметърът около беглеца бил блокиран от допълнително екипи от местното районно управление. След още един час униформените задържали 38-годишния Д.Г. от велинградския квартал \"Анезица“. Той е приведен в ареста на управлението, а срещу него се води бързо производство. ", "date": "2019.07.16", "title": "След преследване задържаха измамник, лъгал хората с доставки на дърва"}
{"url": "https://www.monitor.bg:443/bg/a/view/30-lv-za-edna-nosht-s-najdjyl-kenedi-v-plovdiv-170620", "text": "Само срещу 30 лв българският меломан може физически да застане за една нощ до един от виртуозите на класическата музика Найджъл Кенеди. Заветната дата на тази неповторима среща е определена от екстравагантния музикант за 21 септември, мястото Античния театър в Пловдив, а сумата е цената на най-достъпните билети за музикалното пиршество. Цената на пропуските варира до 45 лв според мястото, а има и ограничено количество по 60 лв, които са разположени точно пред сцената, в т.нар. Golden Cyrcle и буквално може да пипнеш за крачола неповторимия цигулар. Поредното гостуване на музиканта, записа в книгата на рекордите на Гинес с най-продаван класически запис, носи името „Една нощ с Найджъл Кенеди“ и обещава да е неповторимо. Заедно с още четирима музиканти от световна класа, той ще изсвири селекция от любимите си произведения, сред които произведения от последният му албум с композиции на Гершуин, пиеси от вдъхновителя му Йохан Себастиан Бах, aвторската “Магьосникът от Лублин” и едни от най-ярките и добре познати на публиката произведения от всичките му записи до момента. Заедно с него пред подбраната българска публика ще излезе китаристът Бойл Дъг, който е участвал в турнетата на Робърт Плант и Пол Йънг. Към тях ще се присъединят още Питър Адамс на чело, музикант в Оксфордската филхармония, Английския струнен оркестър и филхармонията на Брайтън, с над 15-годишна кариера; Пьотър Кулаковски на ударни, един от най-големите полски басисти, завършил джаз академията в Катовице и преподавател в Музикалната академия в Гданск по контрабас и бас китара; и Ролф Бусалб - кирата.", "date": "2019.07.16", "title": "30 лв за една нощ с Найджъл Кенеди в Пловдив"}
{"url": "https://www.monitor.bg:443/bg/a/view/prokuraturata-ulichi-kapital-v-lyja-tablica-170626", "text": "Прокуратурата уличи изданията на подсъдимият олигарх Иво Прокопиев - \"Дневник\" и \"Капитал\" в лъжа. Това става ясно от публикувано на интернет страницата на държавното обвинение съобщение. Причината за него са статии в изданията на подсъдимия олигарх, в които данни и факти за пътувания на прокурори зад граница са били изопачени.  Повод за съобщението на ПРБ са жypнaлиcтичecки пyбликaции  в електронните издания „Дневник“ и „Капитал“ и  отправени запитвания от Лора Филева, журналист от „Дневник“, касаещи посещения и обучения на български прокурори в Руската федерация. От държавното обвинение публикуват и таблица (виж в галерията - б.р.), в която е посочен броят на БГ прокурорите, пътували за обучения в чужбина както и разпределението им по страни. че градският прокурор на София Емилия Русинова е била през 2018 г. на посещение в Москва, посочват от прокуратурата. \"Г-жа Русинова никога не е участвала в обучителната програма на българската и руската прокуратури. Заместникът на главния прокурор Иван Гешев е бил в руската столица за периода 16.04. – 18.04.2018 г. Тогава, като административен ръководител на Специализираната прокуратура, той е участвал заедно с още двама свои колеги в кръгла маса на тема „Противодействие на тероризма“. Внушенията в посочените медии (\"Капитал\" и \"Дневник\" - б.р.) за връзка на такива посещения с разследването на опита за убийство на Емилиян Гебрев и за „руско влияние“ в тази насока са произволни и обслужват цели, които нямат общо с обективността\", пише на сайта на държавното обвинение\", пише още в съобщението на държавното обвинение. Според данните на прокуратурата в cтpaни oт EC (79,16 %) за периода от 2013 година до 2019 година, 59 – в CAЩ и в дpyги cтpaни пo oбyчитeлни пpoгpaми, opгaнизиpaни oт aмepикaнcки пpaвooxpaнитeлни opгaни (16,62 %) и 15 – в Pycия (4,22 %). Между българската и руската прокуратура действа Програма за сътрудничество, която предвижда ежегодна размяна на професионални посещения, обясняват от прокуратурата. В изпълнение на тази програма, през 2015 г. 5 български прокурори са посетили Русия, през 2018 г. техният брой е 7, а през настоящата година – 3. Пълният текст на програмата е публикуван на интернет страницата на ПРБ, като и всички други споразумения за сътрудничество с чужди прокуратури. Сравнението по тях показва следната картина на участието на български прокурори и следователи за периода 2013 г. – 2019 г. /първо полугодие/ в обучения в страни на Европейския съюз, в обучения в САЩ /вкл. организирани от американски правоохранителни органи в други страни/ и в обучения в Руската федерация. \"Ръководството на прокуратурата се по тези теми, както и към причините за нея, но въпреки това счита, че истината следва да е основен приоритет на честната и качествена журналистика\", пише още в съобщението на държавното обвинение.", "date": "2019.07.16", "title": "Прокуратурата уличи Прокопиеви медии в лъжа (ТАБЛИЦА)"}
{"url": "https://www.monitor.bg:443/bg/a/view/bojko-atanasov-iska-da-e-glaven-prokuror-sys-sreden-3-po-nakazatelno-pravo-170624", "text": "Отчайващ опит по дискредитиране на процедурата за избор на следващия главен прокурор направиха още при нейното откриване неколцина свързани с укриващия се от правосъдието в Белград основен подсъдим за фалита на КТБ Цветан Василев. Както още миналата седмица \"Правен свят\" предвиди, легитимираните лично от председателя на Върховния касационен съд (ВКС) Лозан Панов, представители на т.нар. \"гражданско движение\" \"БОЕЦ\" се обявиха за номинирането на следователя от Следствения отдел на Софийската градска прокуратура (СГП) Бойко Атанасов за \"обвинител №1\". И макар, че \"кандидатът за всички постове\" и стоящите зад него да се надяват, че за седми път Атанасов ще участва в конкурсна процедура за прокурорски началник, това не само, че няма да се случи, но звучи и обидно за съдебната система, най-вече защото самата тя досега не е намерила механизъм как да се противопоставя на подобни грозни провокации и своевременно да се освобождава от магистрати с проблемен интегритет.   \"Правен свят\" вече показа как, за да не се провалят конкретни разследвания, през последните близо десет години, Бойко Атанасов многократно е бил отстраняван с постановления на различни прокурори от СГП. Показахме и как следователят представя в писмена форма своята работа. Успяхме да открием логичното обяснение за това как е възможно действащ следовател да допуска по няколко грешки в почти всяко от изреченията, ако изобщо може да се установи къде започват и къде завършват те, в официален документ, какъвто представлява публикуваното постановление/мнение за прекратяване на наказателно производство.   Във всяка от досегашните шест процедури за административен ръководител, в които е участвал Бойко Атанасов, той е представял дипломата си за завършено юридическо образование в Югозападния университет \"Неофит Рилски\". Именно от нея разбираме, че следователят иска да стане главен прокурор с оценка \"Среден\" 3 по Наказателно право. Нещо повече, дори на държавния изпит по Наказателноправни науки, действащият следовател също има тройка. Същата крайно незадоволителна оценка Атанасов има и по Гражданскоправни науки, както и по основополагащи предмети от специалността \"Право\" в българските университети, като \"Римско право\" и \"Общо учение за държавата\". Меко казано странната нагласа на Атанасов към професионалните му задължения и силното му желание да си позволява да коментира (почти) като крайна инстанция работата на съдебната власт намират своето обяснение в оценката от \"Среден\" 3 и по предмета \"Устройство на съдебната система\".   Общодостъпният документ, с който Бойко Атанасов доказва, че е юрист, сочи, че т.нар. \"граждански кандидат\" на \"БОЕЦ\" за \"обвинител №1\" има среден успех от курса на обучение – \"Добър\" 4,30, а от държавните изпити – \"Добър\" 4. Успех, който със сигурност не би дал възможност на Атанасов да стартира успешна кариера в престижна адвокатска кантора, където практиката е да се канят студенти на стаж с минимален успех от \"Отличен\" 5,50 и нагоре. Разбира се, в държавната администрация и съдебната система такива условия няма. Но, ако днес Атанасов трябваше да се явява на изпит за младши следовател, то съществува теоретичната възможност, той да не успее да стане такъв, именно заради незадоволителния му успех от дипломата за юрист. При еднакъв бал от писмения и устния изпит на кандидатите, следващият критерий за класиране e именно оценките от документа, удостоверяващ завършеното висше образование.", "date": "2019.07.16", "title": "БОЕЦ на Цветан Василев предлага тройкаджия за за главен прокурор"}
{"url": "https://www.monitor.bg:443/bg/a/view/bsp-iska-borisov-v-ns-da-objasni-za-hakerskata-ataka-170628", "text": "Премиерът Бойко Борисов, заедно с МВР шефът Младен Маринов и финансовият министър Владислав Горанов да дойдат в НС и да обяснят за хакерската атака над масивите на НАП. Това поискаха от БСП в началото на извънредното заседание на НС.  Социалистът Иван Иванов поясни, че сме свидетели на най-мощната хакерска атака, след предишните пробиви на митниците, на търговия регистър, въпреки 2 млрд лева за е-управлението и закона за киберсигурността. Държавата гърми, аргументира се Иванов.  Именно затова те искат Борисов, Маринов и Горанов да дойдат в НС, за да обяснят какво се случва, каква е степента на пробива, ще има ли източване на сметки на българи или начислява е на допълнителни данъци. Социалистите искат да знаят до каква степен е заплашен обществения интерес. Шефката на НС Цвета Караянчева на свой ред обясни, че ще се обади на Борисов. Малко след това напусна залата, за да уведоми премиера за искането на опозицията.  Малко по-късно Караянчева обясни, че в НС ще дойдат само Маринов и Горанов, а Борисов имал ангажимент. ", "date": "2019.07.16", "title": "БСП иска Борисов в НС да обясни за хакерската атака, идват Младенов и Горанов (ОБНОВЕНА) "}
{"url": "https://www.monitor.bg:443/bg/a/view/123-3-mln-lv-vlagame-v-tranzitni-trybi-do-kraja-na-2020-g-170630", "text": "Над 123,3 млн. лв. ще инвестира държавната компания \"Булгартрансгаз\" за увеличаване на транзитния капацитет на България до края на 2020 г. Това предвижда десетгодишният план за развитие на мрежите на за периода 2019 - 2028 г., който бе обсъден във вторник в КЕВР. В документа е записано още, че приоритет за развитие на инфраструктурата на \"Булгартрансгаз\" ЕАД за периода 2019 - 2028 г. са разширение на газопреносната инфраструктура в участъка от българо-турската, както и до българо-сръбската граница. Планира се още и разширение на капацитета за съхранение на природен газ. В десетгодишния план се предвижда още да бъдат изградени и въведени в експлоатация нови междусистемни газови връзки със съседни държави. Планира се през България да преминават и ключови трансгранични газопроводи, които ще се свържат със съществуващата газопреносна система на \"Булгартрансгаз\" ЕАД. С реализирането на плановете на дружеството газовата инфраструктура на България ще свърза общият европейски пазар на природен газ с пазарите в Каспийския регион, Централна Азия, Близкия Изток, Източния средиземноморския басейн и Северна Африка. Регулаторът ще има закрито заседание за одобряване на доклада на 8 август.", "date": "2019.07.16", "title": "123,3 млн. лв. влагаме в транзитни тръби до края на 2020 г."}
{"url": "https://www.monitor.bg:443/bg/a/view/makedonski-rapyr-se-ojeni-za-mis-milenium-s-pesen-170629", "text": "Марко Маринкович, по-известен като Слаткаристика, е един от най-известните македонски изпълнители у нас. Рапърът разкри за родните читатели и лични неща, като без притеснение говори за любимата си жена- Саня Маринкович, която е позната на българската аудитория като съорганизатор на турнето „Оne Love”, заедно с Иван и Андрей. Слаткаристика с усмивка си спомня как се е запознал с чаровната брюнетка и споделя: “На едни музикални награди в Македония през 2010 г. Беше много красива, а ако трябва да съм искрен сега е още по-красива. Това бяха награди, които се раздаваха за изпълнители, направили песни за 2009-а, а на мен точно тази година ми беше много силна. Тогава бях с най-продаван албум в Македония и много концерти. И всичко това се случи след моя 10-годишна пауза. Малко хора могат да си го представят, но имах спонсори и можех да си го позволя. Та точно на тези награди тя беше водеща. Освен това в Македония тя е и „Мис Милениум“. Когато излязох на сцената тя ми каза: „Слаткаристика, само да ти кажа, че още не си ми приел поканата за приятелство във Фейсбук“. И така започна всичко“. На Марко не му е необходимо много време, за да разбере, че Саня е жената, с която иска да прекара живота си и й предлага брак по особено романтичен начин- с песен. : “Исках да е нещо различно, не баналните предложения и затова реших да създам песен, с която да й предложа. Има я в интернет, казва се „Кажи да. В цялото парче пея, колко красива е тя и колко я обичам, като краят на песента завършва с „Дали ще се омъжиш за мен?“ и изричам рефрена „Кажи само „Да“. На въпроса какво е най-хубавото качество в жена му, певецът е категоричен:“Това, че е моя“. Интерес предизвиква факта, че Марко и Саня освен, че работят са семейство и работят заедно. Интересно ни е дават ли си професионални съвети, а Слаткаристика през смях обяснява:“Повече се караме около начина на работа. Ние сме в една фирма, обаче в различни сектори. Случва се да спорим и за лични или за професионални неща, но в нашата къща сме на мнение, че колкото повече се караме , толкова по-силно се обичаме“. През лятото двамата ще се отдадат на работа, а почивката ще остане на заден план. „Лятото ни ще мине работно. Ние сме като мечките, зимно време спим, а лятото работим“, през смях разказва Марко. Като стане дума какво още иска от живота и за какво мечтае, рапърът е категоричен“ Мечтая за дълъг, хубав живот с минимален стрес. И да отговарям на интервютата навреме. Слаткаристика ще се включи за трета поредна година в българо- македонското турне на Иван и Андрей- „One love”. Самият Марко има по-специално отношение към събитието, защото организатор от македонска страна е съпругата му Саня. Самият изпълнител е категориен, че с голям кеф идва в България, защото публиката тук, го приема изключително. „В България се чувствам прекрасно. Българската публика винаги ми е давала голяма любов, което за мен е ново и интересно“ Тази година Слаткаристика е подготвил много изненади за българската публика. Той не крие, че от турнето, концертите у нас са му по-интересни, защото следи реакцията на публиката. „Много нови неща ще предложа на публиката, но нека не ги издаваме, защото искам да са изненада. Имам много нови песни, които публиката в България ще чуе за първи път“, споделя певецът. Слаткаристика вече се познава с голяма част от българските изпълнители, с някой от тях дори има общи парчета, като Криско, Графа, а последната му съвместна песен е с група „СкандаУ“. „СкандаУ са много готини не само като артисти, но и като хора. Мисля, че нашата съвместна работа ще трае още дълги години“, твърди Марко. Той разкрива че се надява да направят ново парче с Графа, но той е отхвърлил около 5 песни, които Слаткаристика му предложил:“Графа е много голям професионалист. Сигурно съвсем скоро ще направим още едно парче заедно, което още повече ще ни сплоти“, завършва рапъра.", "date": "2019.07.16", "title": "Македонски рапър се оженил за „Мис Милениум“ с песен"}
{"url": "https://www.monitor.bg:443/bg/a/view/ot-barsa-predlagat-na-psj-igrachi-za-300-mln-170625", "text": "Сделка между ПСЖ и „Барселона“ за Неймар изглежда все по-възможна. Според „Екип“ контактът вече е осъществен, като „каталунците“ са дали и конкретна оферта за бразилската звезда. От френския клуб отдавна проявяват интерес към трима играчи на „Барселона“ - Филипе Коутиньо, Иван Ракитич и Усман Дембеле. Офертата на испанците е именно Коутиньо и Дембеле да поемат към „Парк де Пренс“, като общата им стойност е близо 300 млн. евро, колкото ПСЖ иска за Неймар. Очаква се в крайна сметка от „Барса“ да добавят и неголяма сума към предложението си. Засега обаче всичко още е в опознавателна фаза между двата клуба, но би трябвало до дни да има по-сериозна и официална развръзка. Бъдещата сделка е била форсирана и на срещата между самия играч и спортния директор Леонардо в понеделник, на която южноамериканецът е обявил категорично, че няма никакво намерение да продължава да играе в Париж. ", "date": "2019.07.16", "title": "От „Барса“ предлагат на ПСЖ играчи за € 300 млн. "}
{"url": "https://www.monitor.bg:443/bg/a/view/sled-turneto-ed-shijryn-zaminava-za-afrika-170632", "text": "Бринаската звезда Ед Шийрън бленува да се отдаде на заслужена почивка в Африка. Певецът планира да стегне куфарите за черния континент след края на турнето си през август. Той се надява да посети Нигерия в компанията на съпругата си Чери Сийборн. „Трябва да се върна в Африка. След турнето искам да отида и да си почина там. Сега искам да отида в Нигерия. Чух, че оризът там е много вкусен“, сподели пред в. The Sun той. Освен в Гана, Шийрън прекара известно време и в Либерия през 2017 година. Тогава поп сензацията се включи активно в благотворителната кампания Red Nose Day като пътува до там за да се запознае с деца, останали без родители и покрив над главите си. Видео, на което се вижда как изпълнителят на Shape Of You се запознава с Джей Ди – малко момче, което е изгубило майка си и дядо си заради вируса Ебола и сега му се налага да спи на плажа, завладя социалните мрежи. Мечтата на детето е един ден да стане президент, за да може да построи училища и да дава пари на хората, за да могат да си купуват храна. Британският певец се трогва толкова много от историята му, че заяви пред снимачния екип, че няма да си тръгне, докато не се увери, че Джей Ди и 5-те му другари ще си намерят подслон и училище. „Когато даваш образование на тези деца, ти им даваш надежда. Мисля, че просто някой трябва да им каже \"Можеш да бъдеш такъв“ и да изпълни обещанието си.“, каза тогава Шийрън.", "date": "2019.07.16", "title": "След турнето: Ед Шийрън заминава за Африка"}
{"url": "https://www.monitor.bg:443/bg/a/view/duet-riton-startira-turne-v-sa-sht-i-kanada-naesen-170597", "text": "Катя и Здравко от „Ритон“ ще зарадват българската диаспора в САЩ и Канада със серия от концерти отвъд Океана. обясни дуото пред БНТ. Първия си концерт, част от турнето, двамата ще изнесат в Чикаго на 10 ноември, като тон за песен ще дадат още в в Лас Вегас, Маями, Денвър, Торонто и др. Музикалната им обиколка зад граница ще последва националната такава, в рамките на която те ще пеят във Варна, Пловдив и Русе. Освен най-големите вечни хитове на „Ритон“ Катя и Здравко ще представят пред почитателите си и новите им песни \"Мамо\", \"Счупеното носи щастие\", \"Твоята жена\", \"Цял живот танго\" и \"Случва се нещо\".", "date": "2019.07.16", "title": "Дует „Ритон“ стартира турне в САЩ и Канада наесен"}
{"url": "https://www.monitor.bg:443/bg/a/view/tragedija-7-myrtvi-tela-na-div-plaj-v-jakutija-170615", "text": "Телата на седем души бяха открити близо до неохраняем плаж във водите на река Лена край руския град Якутск. Три от жертвите са деца. Съобщава се, че групата почиващи на несанкционираното място за отдих е била от 11 души. Децата били оставени надзор и те сами влезли да се изкъпят в реката. При опита на възрастните да ги спасят, се удавили и те и децата. В края на миналата седмица подобна жестока трагедия сполетя две семейства в руската република Тива. 10 души загубиха живота си във водите на река Шуй, като шест от жертвите бях деца. Загиналите планирали да посетят целебен извор в района. По пътя си те решили да преминат с автомобил УАЗ реката, но джипът се преобърнал и пътниците се удавил. Ден след това на неохраняем плаж в град Яе загина зам.-ръководителят на Яйския общински район 43-годишният Павел Евсюков. Той се прости с живота си при опит да спаси давещ се ученик. Предполага се, че двамата са попаднали във водна яма с голяма дълбочина. По-рано в Сочи жител на Краснодар спаси момче, което беше повалено от вълна в морето. Момчето се разхождало по кея, когато се случил инцидентът.", "date": "2019.07.16", "title": "Трагедия: 7 мъртви тела на див плаж в Якутск "}
{"url": "https://www.monitor.bg:443/bg/a/view/preslava-pokaza-liceto-na-bebeto-snimka-170612", "text": "Поп-фолк дивата Преслава умили феновете си с кадър, на който позира със своята дъщеричка Паола. Певицата за първи път качва в социалните мрежи снимка, на която се вижда лицето на момиченцето. В коментарите под публикацията почитателите на изпълнителката на „Изтрезняваш ли“ водят спор на кого прилича бебето — на майка си или на баща си. През последните дни Преслава често качва фотографии от плажа, като подсказва, че е избрала да се радва на слънчевите лъчи на родното Черноморие. Припомняме, че звездата на „Пайнер“ и любимият й Павел Лазаров гушнаха рожбата си миналия септември.", "date": "2019.07.16", "title": "Преслава показа лицето на бебето (СНИМКА)"}
{"url": "https://www.monitor.bg:443/bg/a/view/zapochna-izbivaneto-na-domashnite-praseta-v-3-kilometrova-zona-okolo-mizija-170619", "text": "Започва избиването по хуманен начин на всички домашни прасета, отглеждани в трикилометровата зона около Мизия, където в понеделник бе потвърдено наличието на огнище на заболяването африканска чума по свинете (АЧС), съобщиха от областната администрация във Враца след извънредно заседание на Областната епизиотична комисия. Трикилометровата зона обхваща територията на града, съседното село Сарафово, както и близките села Гложене и Хърлец, които са в община Козлодуй. Създава се 10-километрова зона за контрол, която обхваща селата Войводово, Софрониево и Крушовица от община Мизия, оряховското село Селановци и град Оряхово, както и село Бутан от община Козлодуй. В тази зона ще бъдат взети кръвни проби от домашните прасета, за да се провери дали има и други заразени животни. На всички пътища за влизане и излизане от Мизия вече са създадени контролно-пропускателни пунктове, на които влизащите и излизащите автомобили ще бъдат обработвани срещу пренасяне на заразата, е съобщил кметът на общината Виолин Крушовенски. Заразените 4 животни от откритото огнище на заболяването в лично стопанство са евтанизирани още вчера, а труповете им са загробени според изискванията, е допълнил той. Предприети са действия за обеззаразяване и дезинфекция на дворове и помещения за отглеждане на животни. Областната епизоотична комисия се обръща и към ловците и ловните дружинки за повече внимание при отстрела на диви прасета или ако се натъкнат на умрели или части от трупове на убити глигани. Дивите прасета са основни преносители на силно заразната болест. Болестта не е опасна за хората, но те също могат да пренасят заразата. На пресконференция днес от Асоциацията на индустриалното свиневъдство в България и Асоциацията на свиневъдите в България, припомниха, че у нас се консумират 250 000 т свинско месо от около 3 млн. прасета, от които 1,5 млн. се отглеждат в България. Д-р Караманов разказа за случай от страната при който свиня с малки прасета се разхожда свободно, като изтъкна бездействието на институциите. Мерките на експертите са свързани дори с военни мерки, според тях трябва да се намеси държавата с всички сили. Фактът, че болестта се разпространи за 10 дни, говори, че човешкият фактор е много голям. От бранша нямат против отглеждането на прасета в „задния двор\", но настояват стопаните да прилагат мерките за биосигурност. Трябва да се направи паралел между регистрацията на животновъдните обекти и наличните животни вътре в тях, т.е. те трябва да са маркирани. По-големият процент от тези животни са с неизяснен произход. В същото време Наредба 44 забранява отглеждането на животни за разплод. От бранша искат задължително изясняване на произхода на прасетата. Караманов напомни, че ако заразата засегне голям свиневъден комплекс, собствениците ще бъдат ограничени в движението на животните, което ще обърка технологичния ритъм на предприятията и ще ги изправи в кредитна невъзможност. По думите му най-големият проблем е комуникацията между дивата популация свине и домашното прасе. Дивата популация свине няма как да влезе в промишлените сектори. Проблемът е в тези прасета, където е най-опасен контактът - диво прасе и заден двор. Тук трябва вече да се намеси полиция, тук трябва да се намеси армия и да се спре безконтролното движение на животни, защото това разнесе вируса в цялата страна, каза д-р Караманов. От бранша искат още да се укрепи оградата по границата ни с Румъния, да се въведе контрол по вноса на храни, да се забрани такъв за продукти със свинско месо.", "date": "2019.07.16", "title": "Започна избиването на домашните прасета в 3-километрова зона около Мизия (ОБНОВЕНА)"}
{"url": "https://www.monitor.bg:443/bg/a/view/za-12-godini-tokyt-u-nas-poskypnal-s-29-170611", "text": "За последните 12 години токът у нас е поскъпнал с 29%, посочва доклад на Института за енергиен мениджмънт (EMI), позовавайки се на данни от Комисията за енергийно и водно регулиране (КЕВР), цитирани от Investor.bg. През първата анализирана регулаторна година (юли 2007 - юни 2008 г.) цената на електрическата енергия на регулирания пазар за клиенти, присъединени към мрежа ниско напрежение (домакинства и дребен бизнес), е била 146 лв. За мегаватчавс с ДДС. За дванадесет години цената е нараснала с 29% - за периода юли 2018-юни 2019 г. един мегаватчас енергия за същите клиенти вече струва 188 лв. Според Института изменението на цените през периода не е еднопосочно - а през следващите години цените се задържат на по-ниско ниво. Регулираните цени за периода юли 2018-юни 2019 г. все още са с 6 лв. за мегаватчас по-ниски от цените през 2012 г. За периода цената за производство нараства почти двойно - от 57 лв. за мегаватчас през 2007-2008 г. до 108 лв./МВтч през 2018-2019 г. Първоначален и основен фактор за повишаването на тази ценова компонента, чиято максимална стойност от близо 117 лв. за мегаватчас се регистрира през 2015 г., е инвестиционният бум при мощностите от възобновяеми енергийни източници (ВЕИ). Преференциалните цени, по които се изкупува енергията, произведена от тях, се покриват чрез специални добавки към цената за пренос, заплащана от всички ползватели на мрежата. Добавката за ВЕИ с размер 2,12 лв. за мегаватчас се появява в ценовите решения за пръв път през 2009 г., устойчиво нараства през следващите години и достига до единадесеткратно по-високи размери от 23,78 лв./МВтч през 2018 г. Към нея постепенно се присъединяват и добавки за насърчаване на високоефективно комбинирано производство на електрическа и топлинна енергия и за финансиране на невъзстановяеми разходи. От 2013 г. добавките са трансформирани и се калкулират в цена „Задължения към обществото“, чийто общ размер достига своята максимална стойност от близо 38 лв./МВтч също през 2015 г. Според EMI известното успокояване на цената за производство след 2015 г. се дължи на предприети спешни мерки за стабилизиране на цените. Съществена чрез нови тарифни цени (цена за достъп на производителите), задължителни вноски във фонд „Сигурност на енергийната система“, ограничаване на изкупуването на ВЕИ-производството по преференциални цени. Все пак, най-голямо въздействие оказват два фактора с обща стойност приблизително 5 млрд. лв.- първо, използване на всички приходи от продажба на квоти за емисии на парникови газове за намаляване на добавките за ВЕИ и комбинирано производство; второ, за сметка на Обществения доставчик Националната електрическа компания (НЕК), който натрупва през годините след 2012 г. нарастващ тарифен дефицит като резултат от продажби на енергия по регулирани цени, по-ниски от доставните. В крайна сметка, въпреки предприетите мерки, все пак производствената компонента в пълната цена на електрическата енергия (без ДДС) за клиентите, присъединени към мрежа ниско напрежение, нараства значително и като абсолютен размер, и като относителен дял - от 47% през 2007 г. до 70% през 2019 г. - цената за пренос през разпределителната мрежа на ниско напрежение през 2007 г. е била с 13,15 лв. за мегаватчас по-висока в сравнение с цените (за пренос и достъп) в края на периода, съответно 51,40 лв. за мегаватчас през 2007-2008 и 38,25 лв. за мегаватчас през 2018-2019. Подобна, макар и по-скромна като резултат, е тенденцията и при цените на Енергийния системен оператор (ЕСО), при които сумата от цените за пренос и достъп за крайните клиенти намалява с 3,5 лв. за мегаватчас - от 13,30 лв. за мегаватчас през 2007 г. до 9,84 лв. за 2018 г. Това води и до съответни структурни промени - относителният дял на мрежовата компонента в пълната цена на електрическата енергия (без ДДС) намалява от 53% до около 30% през разглеждания период. През периода 2013-2015 г. пък се наблюдава рязък спад на мрежовите цени, след което те отново се покачват, но без да достигат първоначалното си ниво от 2007 г., Причината за тази аномалия e действалото по време на две регулаторни години решение на КЕВР за значително намаляване на цената на енергията за технологични разходи. Това е осъществено чрез подкрепа на мрежовите оператори от АЕЦ Козлодуй, която им е продавала енергията по цена от 30 лв. за мегаватчас За съпоставка, същите цени преди и след този период са в диапазона от 70 до 96 лв. за мегаватчас. Одобрените от КЕВР и включени в цените през разглеждания период - от 21% от закупената енергия през 2007-2008 г. до 8% за ЕВН и ЧЕЗ и 9% за ЕНЕРГО-ПРО от 2014 г. досега. От своя страна, намалените технологични разходи на енергия водят до по-ниски необходими приходи на ЕРД и са основният фактор за регистрираното поевтиняване на мрежовите услуги. За целия период от 2007 до 2019 спестяването на енергия, постигнато като резултат от намалените технологични разходи на енергия на ЕРД, надхвърля 30 млн. МВтч, което е съпоставимо с крайното потребление на енергия в страната за една година. От направените изчисления се вижда, че за периода 2007-2019 г. по-ефективната разпределителна мрежа (по-ниските технологични разходи на енергия) е довела до общо намаляване с 2 млрд. лв., съответно със 150 млн. лв. средногодишно, на сметките на присъединените към нея клиенти.", "date": "2019.07.16", "title": "За 12 години токът у нас поскъпнал с 29%"}
{"url": "https://www.monitor.bg:443/bg/a/view/peti-festival-bylgarsko-nasledstvo-shte-se-provede-v-balchik-v-kraja-na-avgust-170623", "text": "В Балчик подготвяме Петия международен форум „Българско наследство“, който ще се проведе от 28 до 30 август 2019 г. , съобщи Маруся Костова, директор на фестивала. Програмата тази година включва конференции посветени на Любен Каравелов и етнологията на българите, изложби, представяне на списание „Форум“ и други. Във фолклорния конкурс са заявили участие групи от България, Украйна, Молдова и Румъния.", "date": "2019.07.16", "title": "Пети фестивал „Българско наследство“ ще се проведе в Балчик в края на август"}
{"url": "https://www.monitor.bg:443/bg/a/view/brazilskata-policija-razkri-zavod-za-menteta-ferrari-i-lambofghini-170613", "text": "Бразилската полиция е открила нелегален завод за производство на коли ментета от луксозните марки Ferrari и Lamborghini, които са били продавани след това на много по-ниски цени от пазарните, предаде АФП. \"Коли ментета с марките Ferrari и Lamborghini са били сглобявани по поръчка и продавани с обяви в социалните мрежи\", заяви говорител на полицията в щата Санта Катарина. Колите са били продавани при цени между 180 000 и 250 000 реала (43 000-49 000 евро), докато оригиналните модели струват между 1,5 и 3 милиона реала (355 000-709 000 евро), уточни полицията в комюнике. Собствениците на нелегалния завод - баща и син - ще бъдат обвинени в престъпления срещу \"промишлената собственост\". Има подозрения, че именно те са основните производители на фалшифицирани марки в Бразилия. По време на операцията си полицията е иззела осем коли ментета, които са били сглобени наполовина, както и шасита, инструменти и заготовки, използвани за нелегалното производство на луксозните коли. Полицията в Санта Клара е започнала разследването си, след като е получила жалби от представители на двете престижни италиански марки, уточни АФП.", "date": "2019.07.16", "title": "Бразилската полиция разкри завод за ментета Ferrari и Lamborghini"}
{"url": "https://www.monitor.bg:443/bg/a/view/nu-jork-tajms-sa-sht-iskat-nov-jadren-dogovor-s-rusija-i-kitaj-170614", "text": "Президентът на САЩ Доналд Тръмп изпрати делегация на високо ниво на среща с руснаците за обсъждане на тристранно споразумение за контрол над ядрените оръжия, което ще обхване и арсенала на Китай, пише \"Ню Йорк таймс\".   През последните месеци се разпространява информация, че администрацията на Тръмп иска нов ядрен договор с Русия, но в него да участва и Китай. Изданието цитира източници, които коментират, че Белият дом има планове да настоява за ново споразумение, което ще задължи Пекин да ограничи броя на атомните бойни глави. Ключовото откритие е, че въпреки цялостното намаляване на броя на ядрените бойни глави през 2018 г., всички държави, притежаващи атомни оръжия, продължават да модернизират ядрените си арсенали Макар че Вашингтон и Москва притежават повече от 90% от атомните оръжия по света, американското разузнаване наскоро е излязло с оценка, че Китай има \"най-малко\" наполовина повече атомни оръжия от представяните официални данни. Според новите данни на Международния институт за изследвания на мира в Стокхолм (СИПРИ) Китай притежава общо 290 ядрени бойни глави в сравнение с 280 през 2018 г. Дипломацията на Русия в момента се цели в удължаване на съществуващия договор за съкращаване на ядрените арсенали (СТАРТ), който изтича след 19 месеца. Наскоро държавният глава на САЩ е предприел действия с цел да наложи нови ограничения върху ядрения арсенал Китай няма да участва на тази среща. Делегациите на двете ядрени суперсили ще се срещнат днес в Женева. Преди дни Русия официално излезе от Договора за ликвидиране на ракетите със среден обхват. Вашингтон започна процедура по излизане от Договора на 2 февруари, след като многократно обвинява Русия в нарушаване на ангажиментите към споразумението. Президентът на Русия заяви след това, че Москва отговаря огледално на действията на САЩ и прекратява изпълнението му. Договорът за ликвидиране на ракетите със среден обсег е подписан през 1987 г. от президента на САЩ Роналд Рейгън и последния съветски лидер Михаил Горбачов. Договорът от 1987 г. ограничава производството, използването и съхраняването на балистични ракети с наземно базиране със среден (от 1000 до 5500 километра) и малък обхват (от 500 до 1000 километра).", "date": "2019.07.16", "title": "Ню Йорк Таймс: САЩ искат нов ядрен договор с Русия и Китай"}
{"url": "https://www.monitor.bg:443/bg/a/view/jilishten-blok-v-ruse-skochi-na-protest-sreshtu-prostitutki-170610", "text": "Цял жилищен блок в Русе излизат на протест срещу проститутките в района. Те разказват, че от години пространството около сградата се е превърнало в свърталище на жриците на любовта. Жилищната сграда се намира точно на международния път за Букурещ и обитателите ѝ се оплакват от шума и мръсотията, които съпътстват платените услуги. Стигнали са до крайната мярка да излязат на протест, защото въпреки сигналите им, институциите не могат да се справят с проблема. „Организираме протеста заради проституцията, която ежедневно се извършва в района на блока. Събират се повече от 10 човека – и проститутки, и травестити. Това е един голям тормоз за хората”, казва пред Нова тв Пламен Митев – организатор на протеста. „Те стоят на спирката. Децата ни ги е страх да се прибират сами. Проблемите продължават въпреки жалбите, които подаваме”, коментира друг от протестиращите. Според Пламен Митев проблемът е от години. „Подавали сме сигнали до прокуратурата. Подаваме сигнали до полицията. Оттам идват, разгонват ги за час – два, но после пак се връщат”, обяснява още той.", "date": "2019.07.16", "title": "Жилищен блок в Русе скочи на протест срещу проститутки"}
{"url": "https://www.monitor.bg:443/bg/a/view/kim-katral-nikoga-poveche-njama-da-se-snimam-v-seksyt-i-gradyt-170616", "text": "Актрисата Ким Катрал, прочула се с ролята на палавата Саманта Джоунс в култовия сериал „Сексът и градът“, тушира слуховете, че е съгласна да участва в трети филм от поредицата. 62-годишната звезда е категорична, че никога повече не би се включила в продължение на сериала. Причината – някои от колегите й не са добри хора. „Никога не бих се завърнала. Не е за мен. Живота ни учи на много, като аз научих, че трябва да работя с добри хора и да се забавлявам“, сподели пред медията Mail Online тя. Припомняме, че в началото на годината анонимен източник заяви, че в момента се водят преговори за трета лента от франчайза. Наскоро Ким захапа колежката си Сара Джесика Паркър. „Майка ми днес ме попита: Фактът, че постоянно ме споменаваш, е болезнено напомняме колко злобна беше преди, а и сега. Нека ти изясня нещата, ако още не си ги разбрала. Ти не си част от семейството ми. Не си ми приятелка. Така че за последен път ти казвам – спри да експлоатираш семейната ни трагедия, за да се преструваш на добър човек“, написа в Инстаграм Катрал, малко след смъртта на брат си Крис. Екранната Саманта обаче не пропусна да благодари на Синтия Никсън за подкрепата след  кончината на Крис.", "date": "2019.07.16", "title": "Ким Катрал: Никога повече няма да се снимам в „Сексът и градът“"}
{"url": "https://www.monitor.bg:443/bg/a/view/radev-s-veto-vyrhu-darenija-na-partiite-170617", "text": "Президентът Румен Радев наложи вето върху поправките в закона на бюджета, с които се разрешава дарения на партиите от бизнеса. Законопроекта бе върнат за преразглеждане в НС, съобщиха от администрацията на държавния глава. В мотивите си президентът припомня националния референдум при който 2.5 млн. български граждани поискаха ограничаване на партийната субсидия, като приветства тази гражданска позиция. В промените обаче се разрешавало финансирането на партиите от юридически лица и еднолични търговци, което според него \"уронва конституционните устои на българската демокрация\". Според Радев се подменя и конституционният модел на политическата система, без да е извършена промяна в Конституцията. Радев е на мнение, че с приетите промени партиите стават зависими от бизнеса, който ще финансира тяхното съществуване. \"Така вместо да изпълняват конституционната си роля да формират политическата воля на народа, партиите закономерно се обвързват с печалбата на стопански субекти, част от която ще се връща при тях като дарения\", аргументира се Радев и добавя: \"Демократичното управление е под въпрос, когато партиите и кандидатите носят отговорност не пред гражданите, а пред своите дарители\". Държавният глава е убеден, че финансирането на партиите от юридически лица и еднолични търговци създава нова \"обилна хранителна среда за корупция\". Според него така се връщаме към практики, които под натиска на Европа са отпаднали преди 10 години. \"Официализирането на зависимостта на политическите партии от корпоративни интереси отдалечава страната ни от демократичните европейски държави\", допълни той. Радев е обеден , че така се създават предпоставки даренията да се насочват към партиите във властта, защото те разпределят публичните средства и определят победителите в обществените поръчки и концесиите. Така останалите, и особено малките партии, щели да бъдат изтласкани в периферията на политическия живот. Според президента дълг на гражданското общество в една демократична държава е да противодейства на реалната заплаха за сливане между партия и държава, което Конституцията забранява.", "date": "2019.07.16", "title": "Радев с вето върху поправките за даренията на партиите"}
{"url": "https://www.monitor.bg:443/bg/a/view/vasko-vasilev-razprodade-chast-ot-turneto-naesen-170595", "text": "Посред летните жеги ноември изглежда особено далеч, но не и за най-запалените ценители на добрата музика. Именно те разграбиха голяма част от есенното турне на виртуозния цигулар Васко Василев в България. Четири месеца предварително вече няма места за три от спектаклите на българската гордост в Британската кралска опера. Свършиха билетите за откриващия концерт в Плевен на 10 ноември, като не могат да бъдат намерени пропуски и за Бургас – на 15 ноември. Първи със страстта на фламенкото, както се казва и турнето Passion Flamenca, се заразиха обаче в Стара Загора. Градът под липите има стабилна традиция в класическата музика и не чака дълго след обявяването на концерта, преди да напълни залата за 19 ноември. Тази година Василев си е заложил като за разлика от повечето пъти, когато изнася концерти, броящи се на пръстите на едната ръка, у нас, през 2019-та той ще направи цели 15 спектакъла и то само за 18 дни. Съвсем скоро се очаква да не останат места за виртуозните му изпълнения и в Шумен (на 12 ноември) и Добрич (14 ноември), където част от ценовите категории вече са разпродадени, и са останали само няколко десетки пропуска за залите. Билетите за цялото турне варират между 30 и 60 лв, като логично първо свършват най-евтините. Столицата обаче не е подложена на тази логика, първо - защото зала 1 на НДК е разделена на други стойности – от 40 до 150 лв., и второ - защото меломаните в София са малко пренаситени. Затова все още могат да се намерят всякакви билети за шоуто в родния му град. Само преди седмица и беше документирал визитата си с много и усмихнати снимки от ключови места в центъра на града като НДК, градинката пред „Св. Седмочисленици“, катедралата „Ал. Невски“ и площад „Славейков“, а фотосите бяха публикувани във фейсбук страницата му в албум, озаглавен „София – зелено, синьо, слънчево! Браво за красивия град!“ Явно виртуозът си беше взел кратка почивка преди да замине към Палма де Майорка за специален концерт, който също се оказа, че е разпродал предварително. Шоуто в замъка Bellver на 17 юли ще е заедно с пианиста Мигел Естелрих и ще включва изпълнения на световноизвестния танцьор Юи Чоу и солиста на Лондонския кралски балет Нимая Киш по звуците на Бах, Шуберт, Шопен, Дебюси и Чайковски.", "date": "2019.07.16", "title": "Васко Василев разпродаде част от турнето наесен"}
{"url": "https://www.monitor.bg:443/bg/a/view/marinov-hakerskata-ataka-i-reshenieto-za-zakupuvane-na-f-16-stanaha-v-edin-den-170602", "text": "Наистина има несанкциониран достъп до сървър на НАП, от който е изтеглена определена информация”. Според него се разследва и връзка между хакерската атака и решението за закупуване на F-16 от вчера. Това обяви пред бТВ вътрешният министър Младен Маринов по повод информацията от вчера, че хакери са проникнали в базата данни на Агенцията по приходите. Той се позова на разговор с експерта Явор Колев от ГДБОП. „Не съм специалист по политически анализи, но обикновено организираните престъпни групи, които се занимават с хакерски атаки, търсят финансова облага – да осребрят действията си, или в случая може да се направи и политически анализ. Вчера беше взето важно решение на извънредно заседание на Министерския съвет за купуване на самолети F-16, а имейлът е руски”, обяви Маринов. Той уточни, че част от информацията е сверена и престои анализ, за да се разбере кога е направено това несанкционирано влизане в сървъра на НАП. Относно сигурността на системите с лични данни на гражданите министърът каза: „Всяка система с външен достъп има своите уязвимости. Това не се случва само в България. Може би това е първият случай в България, в който има успехи и са откраднати много лични данни”.  Вътрешният министър обяви още, че се прави преглед на системата, за да се предотврати друга подобна хакерска атака.", "date": "2019.07.16", "title": "Маринов: Хакерската атака и решението за закупуване на F-16 станаха в един ден"}
{"url": "https://www.monitor.bg:443/bg/a/view/stoltenberg-predupredi-rusija-170604", "text": "енералният секретар на НАТО Йенс Столтенберг заяви, че Русия ще носи отговорността за евентуалното разпадане на Договора за ракетите със среден и малък обсег и я призова да преразгледа законодателството си за напускането му в отговор на по-рано обявеното едностранно оттегляне на САЩ. В противен случай алиансът ще бъде принуден да приеме ответни мерки, посочи той, без да ги уточнява, но изключи разполагането на ракети от същия тип. \"Русия все още има време да спасие договора, който гарантира нашата сигурност за повече от 30 години\", каза Столтенберг в авторска статия за германския в. \"Зюддойче цайтунг\". \"Но прозорецът на тази възможност се затваря от ден на ден. През 1987 г. Русия успя да елиминира всичките си ядрени ракети със среден обсег за няколко седмици. Ако иска, тя може да действа бързо. Сега е моментът да действаме\". \"С действията си Русия подкопава не само ДРМСО, но и цялата система за контрол над оръжията, която създадохме заедно след края на Студената война\", пише още той. \"Настоятелно призовавам Русия днес да се възползва от последния останал шанс и да запази дилата на ДРМСО. В противен случай ще бъде единствено отговорна за неговото разпадане, в резултат на което светът ще стане по-малко стабилен за всички нас\". През февруари т.г. САЩ обявиха, че до шест месеца (на 2 август т.г.) ще се оттеглят едностранно от ДРМСО, ако дотогава Русия не унищожи новите си ракети 9М729, които според тях нарушават договора. Москва твърди, че тези оръжия със среден обсег не нарушава ДРМСО и предприе законодателни стъпки също да прекрати участието в си в договора. В статията си Столтенберг посочва, че всички съюзници в НАТО са на страната на САЩ в спора. Той припомня, че Русия отначало е отричала съществуването на новата ракета, докато най-накрая го е признала. Генералният секретар на НАТО подчертава, че в Европа няма нови американски ракети, но има нови руски ракети. САЩ все още строго спазват услонвията на договора и са провели поне 30 срещи с Русия с цел да го запазят, пише още Столтенберг. Генералният секретар припомня, че на последната си среща в Брюксел министрите на отбраната на алианса решиха, че \"НАТО ще реагира, ако Русия не започне да се съобразява с договора\" и че \"в нашия отговор ще бъдем, умерени, отбранителни и обединени\".", "date": "2019.07.16", "title": "Столтенберг предупреди Русия"}
{"url": "https://www.monitor.bg:443/bg/a/view/bylgarija-tyrsi-nachini-za-podkrepa-na-organiziranija-turizym-170607", "text": "Като членка на ЕС България не може да си позволи субсидиране, но се търсят начини за подкрепа на организирания туризъм. Това заяви министърът на туризма Николина Ангелкова на работна среща с представители на водещи туроператори в курорта Златни пясъци. Освен да се направи актуална снимка на ситуацията по различните туристически пазари и да се очертаят мерки за привличане на организирани туристи в сегмента късни записвания „ласт минит“ за лято 2019 г., на срещата бе обсъдена и подготовката на предстоящия летен сезон 2020, което обичайно се прави година по-рано.  „Целта на дискусията е в оперативен формат да видим какво имаме като записвания и резервации и какво сме набелязали за следващия сезон. Ще затвърдим отличните резултати от последните години, ако през тази трудна година съумеем заедно да убедим партньорите си в потенциала на дестинация България“, каза още министърът.  Ангелкова припомни, че ведомството е възложило анализ на авторитетната компания „Ърнст енд Янг“ и дори най-консервативният вариант в него показва отличен ефект за местните икономики и държавата от привличането на повече туристи. „Анализът ще бъде представен за обществено обсъждане в кратки срокове и с приетите механизми ще дадем ясен сигнал за партньорите си“, добави министър Ангелкова, като обърна внимание, че фокусът сега трябва да падне върху насърчаване на ранните записвания за 2020 година. Тя увери представителите на бизнеса, че ще бъдат насърчавани добрите практики за разширяване крилата на активните сезони, чрез по-висока заетост през месеците май, юни и септември, което е от съществено значение за туристическите услуги по нашето Черноморие. Посочи също, че предложенията се правят, след като е анализиран и положителният опит на други държави в това отношение, сред които Гърция, Хърватия и др. „Освен това в Закона за туризма сме заложили промени, определящи статута на националните курорти, които  ще определят дейностите и отговорностите на тяхна територия. Там, въпреки регистрирания в сравнение с миналата година спад на младежкия туризъм в някои от големите ни курорти като Слънчев бряг и Златни пясъци, трябва да развиваме младежкия сегмент и да привличаме младите хора като тенденция, каза министър Ангелкова. Прогнозите показват спад от някои пазари. Че 2019 година ще е предизвикателна и в региона ще се води битка за всеки турист, предупредихме още в началото на годината, отбеляза министърът. След 3 години съвместна работа, през които бяха отчетени много високи ръстове в туризма, разчитам заедно да стоим зад конкретни действия, за да оправдаем големите очаквания към българския туристически продукт, отбеляза още Ангелкова. Бизнесът обърна внимание върху необходимостта в момента да се отделят повече средства за реклама на дестинацията. Отбелязано бе също, че средствата трябва да бъдат насочвани целево към промотиране на туроператорската дейност. Целево ориентираната реклама е и наш фокус, каза министърът и акцентира върху важността да се определят точните таргети в тази дейност. „В момента на хотелите и туроператорите предстои договаряне. До края на август трябва да са направени летателните програми“, посочи Григор Фиданов от „Хотелско-мениджърска компания“ ЕООД. Той се спря и върху начините да се покаже потенциалът на България на дисижън мейкърите така, че те да подпомогнат имиджа на страната. Участниците в разговора потвърдиха картината със силната конкурентна среда от държави в региона, които водят мащабна политика за връщане на туристи, чрез пряко субсидиране на чартърните програми. ", "date": "2019.07.16", "title": "Ангелкова: България търси начини за подкрепа на организирания туризъм"}
{"url": "https://www.monitor.bg:443/bg/a/view/nosjat-glavata-na-sveta-marina-v-plovdiv-170605", "text": "Честната глава на светата великомъченица Марина ще бъде донесена в Пловдив от Негово Високопреосвещенство митрополита на Халкида Хризостом за храмовия празник на митрополитската църква носеща нейното име, съобщиха от митрополията в Пловдив. Свещената глава ще бъде изложена за поклонение в митрополитската черква „Света Марина” в продължение на трите празнични дни – 16, 17, 18, юли т. г. 17 юли е денят,  в който православните християни почитат паметта на Света великомъченица Марина.  Светите мощи ще бъдат донесени на 16 юли т. г. Посрещането на светинята ще бъде пред катедралния храм „Св. Богородица” в Пловдив в 18.00 ч. и с  литийно шествие ще бъде пренесена до митрополитския храм „Света Марина”. Там пловдивският митрополит Николай ще възглави  празничната вечерня по случай  храмовия празник. Светите мощите ще бъдат изложени в  храма за поклонение, освещение и благословение на вярващите. През  празничните дни митрополитската църква „Света Марина” ще бъде отворена непрекъснато – и през нощта, за да могат да се поклонят и докоснат до светинята всички, които пожелаят.", "date": "2019.07.16", "title": "Носят главата на света Марина в Пловдив (ОБНОВЕНА + СНИМКИ)"}
{"url": "https://www.monitor.bg:443/bg/a/view/specprokuraturata-vleze-vyv-fond-zemedelie-po-razsledvaneto-sreshtu-minu-stajkov-170608", "text": "Шестима шефове на Държавен фонд \"Земеделие\", сред които зам.-изпълнителен директор и директори на дирекции са задържани за 24 часа, а разследващи претърсват домовете и офисите им, съобщи зам.-главният прокурор Иван Гешев. По-късно наблюдаващи прокурори ще преценят колко, какви обвинения и срещу колко души да бъдат повдигнати. Има данни за длъжностни престъпления – че не са изпълнили или са нарушили служебните си задължения. Акцията започна сутринта във вторник и е част от разследването, по което са обвинени собственика на „Винпром“ Карнобат Миню Стайков и още 7 души за злоупотреби с евросредства. Операцията се извършва от спецпрокуратурата съвместно с ГДБОП и със съдействието на КПКОНПИ. Разследващите иззеха документи във връзка с изпълнението на Програмата за развитие на селските райони и Националната програма за подпомагане на лозаро-винарския сектор. По обвинението срещу Миню Стайков, сочен като ръководител на организирана престъпна група, и останалите 7 души, е имало неправомерно получаване на 8 млн.лв. и опит за получаване на 5 млн.евро, общо около 18 млн.лв. евросредства. След извършването на разпити и експертизи разследващите достигнали до данни, че това е станало със съдействие на служители от фонд „Земеделие“. Гешев допълни, че това е ставало по времето, когато изпълнителен директор на фонда е бил Румен Порожанов, но няма доказателства срещу него. Арестуваният зам.-изпълнителен директор тогава е бил директор на дирекция. „Корупция има навсякъде в Европа, но у нас има чувство за ненаказаност и липса на елементарно приличие. Трябва да е ясто, че тези времена свършват. Затова всеки, който не е наясно със себе си и с чувството си за самосъхранение, ще понесе съответната отговорност“, заяви Гешев. Първото обвинение към Миню Стайков бе за ръководене и за участие в ОПГ за производство на цигари без бандерол, данъчни престъпления, пране на пари и за злоупотреби с еврофондове. По-късно то бе допълнено и стана ясно, че спецпрокуратурата престъпления с евросредства по програми за развитие на селските райони и засаждане на нови лозя. Фонд „Земеделие“ е разплащателна агенция по Програмата за развитие на селските райони. В рамките на разследването за пари от европрограми показания даде тогавашният министър на земеделието Румен Порожанов като бивш шеф на ДФЗ. Няколко дни по-късно той подаде оставка заради скандала с къщите за гости. Стайков е в ареста от 10 месеца.", "date": "2019.07.16", "title": "Шестима закопчани във Фонд \"Земеделие\" по делото срещу Миню Стайков (ОБНОВЕНА)"}
{"url": "https://www.monitor.bg:443/bg/a/view/borisov-sybra-syvetyt-za-sigurnost-zaradi-hakerskata-ataka-170606", "text": "Около 3% от базата на НАП е била засегната от хакерската атака, при която бяха източени и в последствие разпространени през руски мейл сървъри данъчно-осигурителни данни за около 5 млн. български и чужди физически и юридически лица. Това обяви финансовият министър Владислав Горанов на брифинг след спешната среща при министър-председателя Бойко Борисов. Премиерът свика заседание на Съвета по сигурност на Министерския съвет във връзка с атаката.  След заседанието финансовият министър Владислав Горанов и МВР-шефът Младен Маринов потвърдиха, че изтеклите данни са автентични. \"Информацията съвпада с информация, налична на сървъра на НАП, което показва, че е пробита системата с нерегламентиран достъп до нея\", посочи Маринов, който по-рано сутринта дори обвърза атаката и разпространяването на данните от нея през руски сървъри с решението на правителството за покупката на американските изтребители Ф-16. Информацията е пратена до медиите от руски домейни, като в момента екипите работят, за да устаноя как е пробита системата. Той посочи, че са предприети мерки по минимизиране на щетите, като съобщи, че за да се види дали няма уязвимости и при тях. Горанов пък посочи, че проверката дотук е установила, че уязвимостта при НАП е дошла от услуга, предоставяна от агенцията от 2012 г. Става дума за е-услуга, се използва възтановяване на ДДС, от сделки от чужбина. Достъпът до тази услуга е ограничен. Финансовият министър обясни също, че изтеклата информация засяга не самолични данни, но и данъчно-осигурителна информация. Анализите обаче са показали, че хакнатите и разпространени данни не са достатъчни, \"за да се направи цялостен извод за имущественото и финансово състояние на конкретно физическо лице\". От думите на Горанов стана ясно,че данните са  данъчните декларации, подавани от гражданите. Той поясни, че НАП е най-отверената към гражданите систама, като предлага 114 услуги. На ден пък се правели по 100 000 - 150 000 псравки по електроенн път. Въпреки това, по думите на Горанов, не се изключва и се проверява възможността за вътрешна помощ и \"злонамерени действия вътре в информационната среда на НАП\", въпреки че според експертите по-голямата вероятност била да е за външна намеса. каза Горанов. \"Тук трябва да се търси много прецизен баланс да запазим всички административни услуги и да продължим да ги развиваме по начина, по който досега сме давали пример, за да може да говорим действително за електронно правителство и електронно управление“, посочи още Горанов. Тя отрече да има връзка между хакерската атака и актуализацията на бюджета за покупката на F-16,като определо това като \"спекулация\" и поясни, че данните от НАП са изтекли по-рано, като информацията е откъслячна. Сигналите и данните за атаката пък били постъпи в службите почите едновременно, когато и мейлите с информацията е пратена на медиите. \"Тъжният извод е , че държавните системи винаги могат да бъдат уязвими\", каза Горанов. Все още се установява данните на колко души са засегнати. Имало милиони записи, ни някои от данните са за едно и също лице. Към момента не било ясно дали са засегнати и източени и други данни. Именни затова по думите на Горанов в момента се проверяват всички логове в системата на НАП. Финансовият министър обяви също, че българските власти ще се обърнат за съдействие към звеното за бързо реагиране към ЕК, както и Европейската служба по киберсигурност, чийто новизграден център е ситуиран в Гърция. Българският еврокомисар Мария Габриел също е запозната със случая, като са обсъжали как страната може да позлва капацитете на еврослужбите. Ще бъдат като последната ще бъде сезирана още днес. Горанов поясни още, че са помолили тези, които \"хостват\" информацията да я премахнат, но не получили отговор от тях. Той поясни, че финансовата сигурност, измерена през фиска и приходите, не може да се оцени като застрашена. На въпрос дали ще има наказания и оставки в НАП, министърът отговори: „Нека почнем оттам, че добри ИТ специалисти в публичния сектор много трудно се намират при установените нива на заплащане. ИТ специалистите в частния сектор получават в пъти повече от служителите в публичната администрация. Това един голям проблем. Трябва да изградим допълнителен капацитет и да вложим допълнителен ресурс\". „За нас на първо място е важно да отбележим, че цялата база данни на НАП е консистента и това няма да попречи тя да извърша своите дейности“,заявърши Горанов. ", "date": "2019.07.16", "title": "Хакерската атака източила 3% от базата на НАП (ОБНОВЕНА)"}
{"url": "https://www.monitor.bg:443/bg/a/view/glasuvat-dnes-dali-ursula-fon-der-lajen-da-stane-novija-unker-170603", "text": "Кандидатурата на Урсула фон дер Лайен за председател на Европейската комисия ще бъде гласувана от Европейския парламент днес, пише Евронюз. В навечерието на вота германката направи редица обещания, опитвайки да спечели подкрепата на групата на социалистите и групата на зелените. Фон дер Лайен обеща справедлива минимална заплата за работниците в Европейския съюз и по-високи данъци за технологичните гиганти. За да се хареса на зелените, германката каза, че ще работи въглеродните емисии на ЕС да бъдат съкратени до 2030 г. не с 40 процента спрямо 1990 г., както предвиждат досегашните планове, а с 55 процента. Двете най-големи парламентарни групи в ЕП не са доволни, след като техните кандидати Манфред Вебер и Франс Тимерманс бяха отхвърлени от лидерите на 28-те. Все пак се очаква 182-та евродепутати на Европейската народна партия да подкрепят Урсула фон дер Лайен. Тя се бори за 153-те депутати на социалистите от ПЕС и 108-те на либералите от Обнови Европа. Европейският парламент има 751 депутати, но в момента са с четирима по-малко, което означава, че Урсула фон дер Лайен се нуждае от 374 гласа, за да стане председател на Европейската комисия. Каква подкрепа ще получи може да усложни работата й като ръководител на търговските споразумения, които сключва общността, икономическата и климатична политика на съюза от над 500 милиона европейци, както и антитръстовите правила, които регулират работата на технологичните гиганти. Ако Урсула фон дер Лайен спечели поста с гласове на крайнодесните, националистите от Източна Европа или британските евродепутати, легитимността й като силен лидер на ЕК може да бъде компрометирана. Ако евродепутатите отхвърлят Урсула фон дер Лайен, това ще е пореден удар срещу Общността, която напоследък се изправи пред дълговата криза в Еврозоната, решението на Великобритания да напусне ЕС и засилването на позициите на крайнодесните и евроскептичните партии. Отхвърляне на Урсула фон дер Лайен ще бъде проблем и за 28-те лидери, които стигнаха до нейната кандидатура след 3 дни мъчителни преговори. Те ще трябва да се съберат пак и в рамките на месец да предложат на евродепутатите друга кандидатура. Изслушването на кандидатката е в 10:00 часа българско време, гласуването на кандидатурат е в 19:00 ч.", "date": "2019.07.16", "title": "Гласуват днес дали Урсула фон дер Лайен да стане новият Юнкер"}
{"url": "https://www.monitor.bg:443/bg/a/view/strojat-novi-detski-gradini-obshtina-varna-obnovjava-detski-ploshtadki-170609", "text": "Строителните дейности на новия корпус на детска градина „Карамфилче“ във варненския жилищен район „Приморски“ и на новата сграда на детска градина „Иглика“ в квартал „Виница“ са към своя край. Сградите трябва да бъдат напълно оборудвани и обзаведени до края на лятото и да приемат децата на града, съобщиха от общинската дирекция „Образование и младежки дейности“ във Варна. Заради по-големия интерес на родителите към детските заведения в районите „Приморски“ и „Одесос“, Община Варна разширява капацитета им за следващата учебна година. На финала е обществената поръчка за ремонт на сградата на дом „Другарче“. Имотът е филиал към ДГ №17 „Д-р П. Берон“. Предстои сградата да бъде преустроена, с възможност за 3 целодневни и 1 яслена група. Готови са и още няколко проекта. Предстои изграждане на нов корпус за разширение на ДГ №14 „Дружба“. Има готов проект за строителство на допълнителен корпус с 4 групи и в двора на ДГ №22 „Мечо Пух“. В район „Одесос“ Община Варна  финансира ремонт, обзавеждане и оборудване  на допълнителна група към ДГ №3 „Звездичка“. В процедура на обществена поръчка е проектът за новата сграда за детска градина с 4 групи на ул. „Хъшове“. Освен това, Общината ще задели и 150 000 лв. за доставка на резервни части и монтаж на съоръженията по детските площадки във Варна. Това са главно съоръжения, даващи възможност за различни видове и игри и занимания, като пързаляне, люлеене, клатушкане, общуване (колективни игри), катерене... Те ще са изработени от синтетични материали, стоманени тръби и планки и да отговарят на Наредба 1, приета през 2009 година за условията и реда за устройството и безопасността на площадките за игра, определени от Министерството на регионалното развитие и благоустройството, Държавната агенция за закрила на детето и МВР.", "date": "2019.07.16", "title": "Строят нови детски градини, Варна обновява площадки"}
{"url": "https://www.monitor.bg:443/bg/a/view/10-priznaka-che-vryzkata-vi-e-izcherpana-170600", "text": "Всяка любов е приказка, която невинаги има щастлив финал. Колкото и добра да е била уводната част, понякога се появяват непреодолими препятствия пред главните герои. Важното е да намерим сили да сложим край на връзката, преди тя да се превърне в страшна история. Затова можем да се огледаме за следните 10 признака, които алармират за наближаващата раздяла: Once a cheater, always a cheater. Ако и вие знаете 90% от репликите от „Приятели“ наизуст, знаете, че репликата е на Рейчъл, която цитира майка си по повод „почивката“, която си взимат с Рос. Макар по добро стечение на обстоятелствата шест години по-късно героите отново да намират пътя си един към друг, това рядко се случва в реалния живот. Причината, разбира се, се крие в разрушеното доверие. В най-добрия вариант и двамата все още сте влюбени един в друг, като приемате, че изневярата е била единствено в сферата на „пиянска изцепка“. (Макар че тук Джони Деп би казал, че щом се намесва втори човек, то е по-вероятно чувствата към него да вземат превес над тези към първия.) Преглътнали сте обидата, поплакали сте, изтрили сте всички общи снимки от социалните мрежи... и после сте простили. Това не е гаранция за просперитета на връзката, като редица психолози подчертават, че шансът романтичните ви отношения да се запазят е изключително малък. Причината – всеки път, когато той или тя излиза с приятели ще се чудите дали това е истина. Вероятно ще се изкушите да надникнете в телефона на половинката за потвърждение, а за финал – ще ви вдигнат и скандал относно преминаването на границата на личното пространство. Накрая ще останете вкъщи отново с кърпички под ръка в чудене колко алкохол точно ще е необходим на вашия любим за следващата „пиянска изцепка“.   Сексът в къщата е мираж. Може да приемате това изречение с насмешка, но истината е, че това положение е фатално за една връзка. Колкото и добри отношения да поддържат двама души, ако няма химия в спалнята, то бъдещето им е обречено. Ако жената смени прашките с килотите на баба, защото са по-удобни, мъжът заспива с дистанционно в ръка пред телевизора и интимния живот се превръща в ексклузивно събитие само за празници (рожден ден и Свети Валентин) – то тогава няма смисъл да продължавате напред. Ако не подновите креватните си занимания или единият ще потърси тръпката на друго място, или ще се разделите по взаимно съгласие.  В най-лошата хипотеза се обричате на скука и ядове до края на дните си. Още по-неприятно е чувството, ако желанието напусне само едната страна. Ако пробвате всякакви трикове, за да съблазните отсрещната страна, която винаги е \"изморена\", то по-добре насочете апетита си към друг партньор.  Мобилният оператор не прекъсва връзката на среднощния ви разговор с половинката? Връзката ви определено е в опасност. Макар и хиперболизирана, тезата е повече от актуална, когато загубите интерес към тривиалните ежедневни неволи на изгората си. В случай, че извъртате очи, когато той изброява прякорите на всеки един от колегите си, участвали в „мега огромния скандал на работа“ или ви идва да си преговорите Менделеевата таблица докато тя обяснява коя точно приятелка й завижда и защо – то определено искрата между вас е на изчезване. Спомнете си как в първите месеци от връзката ви се смеехте на всяка една от дебилните му шеги и се запитайте какво се е променило. Опитайте да разнообразите  ежедневието си – с романтичен пикник сред природата, концерт на любима група или друга активност, която обичате и двамата. В случай, че отново не проявявате интерес към това какво има да ви каже половинката, по-добре се разделете.   Пречи ви дори идеята, че половинката „диша от вашия въздух“. Ядосвате се и за най-дребните неща като оставените мръсни чорапи до леглото или броя на паразитните фрази, които тя използва в рамките на само едно изречение – няма какво да го мислите повече, разделете се преди ситуацията да е погрозняла. Това не означава, че трябва да си хващате чантичката за „чао“ всеки път, когато имате противоречие. Споровете – когато не са ежедневни – са всъщност здравословни, смятат експерти. В случай, че се карате с половинката по-често, отколкото сядате на масата заедно, то това със сигурност е знак, че е време за промяна. Същото важи и ако не успеете да достигнете до общо решение по ключови конфликтни теми, най-вече касаещи съвместното ви бъдеще.   Постоянните караници се равняват на червен картон в една връзка. Вие много добре знаете това и нарочно ядосвате партньора си – ровите му в телефона и вдигате скандал, че е харесал снимка от сватбата на другарчето си по чин от първи клас, правите му забележки пред приятелите му, вечер ви „боли главата“, ако се стигне до страстни ласки и т. н. Това е индикация, че сте готови да сложите край на романтичните си отношения, но просто нямате кураж и чакате човекът отсреща да ви изрита. Често срещан стереотип за жените е, че планират сватбата си още преди да са срещнали младоженеца. Веднъж открили любовта, те започват да си представят как ще изглеждат общите им деца, как ще ги възпитават, как ще изглежда медения месец... Не е задължително да изпадате чак в такава степен на гледане в бъдещето, за да сте сигурни, че това е човекът за вас. Но ако усетите, че започнете да бленувате за дните си като свободни електрони или за флирт с готиния пич от фитнеса, макар и да нямате сериозни намерения дори да го заговаряте – запитайте се дали все още изпитвате чувства (различни от приятелски) към вашата половинка и ако това не е така, най-добре просто си тръгнете. Пък току-виж мъжът от фитнеса ви заговорил пръв. Неписано правило за една връзка със статут „сериозна“ е, че пътуванията, излизането с приятели и посещението на културни мероприятия винаги се осъществява от двама ръка за ръка. Ако сте стигнали до момент, в който предпочитате да отидете на концерт или караоке без половинката си, по всяка вероятност човекът до вас ви е в тежест и сте готови да продължите напред.  Дори излизането ви да не е с цел нова свалка, а просто ви е по-приятно да сте само с приятели, без досадно мрънкане, гледане на часовника и потропване с крак, то със сигурност нещо не е наред. Ако партньорът ви пък също не ви кани навън (като изключим шопинг по женски или чисто мъжките сбирки за гледане на футбол и консумиране на стабилно количество бира) – то той също е готов да се впусне в нов романс. Всеки е чувал фразата, че малките жестове са най-важни. Това важи с пълна сила за тези, които искат щастлива връзка. Ясно е, че всяка двойка минава през т. нар. Honeymoon Phase. Това е началото на връзката, когато сте на крилете на любовта, за вас няма по-специален човек в целия свят, постоянно се целувате, милвате и гушкате. Мъжът радва любимата с цветя, плюшени играчки и бонбони, а жената го глези с гозбите на мама, кафе в леглото и секси  бельо. Периодът трае различно при всяка двойка, но често след края му започват първите любовни караници. Никой не е казал, че ежедневно трябва да си правите изненади, но не боли от време на време да влагате старание, за да поддържате огъня жив. Ако не помните последния път, в който сте се радвали на малък жест, а пък и нямате никакво желание вие да направите такъв за отсрещната страна, това е сигурен знак за изчерпване на връзката. В случай, че отношенията ви са стигнали етапа, в който комуникацията върви единствено по линията на „Какво ще има за вечеря?“ и „Би ли изхвърлил боклука?“, то романсът ви вероятно е вече в историята. За да поддържате пеперудите в стомаха, не забравяйте, че е от особено значение начинът, по който засвидетелствате любовта си към любимия. Макар да е сред най-трудно разпознаваемите признаци, че връзката ви върви пък своя финал, защото ежедневието очевидно е погълнало изцяло отношенията ви, а вие не обръщате особено внимание на чувствата си, той е сред най-показателните сигнали. Ако целувките са сведени до абсолютния минимум, завивате се с отделни чаршафи, а репликата „обичам те“ я казвате ей така заради навика, то определено трябва да натиснете бутона refresh на връзката си. Двама влюбени, които още не са се разходили до олтара, често обсъждат каква сватба биха вдигнали (дали леля Гинка от съседното село ще е поканена, кои ще бъдат кумове и кой ще плаща кувертите) . Дори да е само на шега, тази тема винаги предизвиква замечтани усмивки. Ако партньорът ви отбягва разговори за съвместното ви бъдеще, а фразите „Всичко е възможно“ и „Има време“ постоянно фигурират в разговорите, то този човек далеч не е готов да се обвърже с вас. В началото на връзката е нормално, особено за представителите на силния пол. Но ако сте заедно от няколко години, вие мечтаете да се видите с бяла рокля, защото буквално чувате как биологичният ви часовник тиктака, а той упорито избягва темата за годеж, по-добре не си губете времето с него.  ", "date": "2019.07.16", "title": "10 признака, че връзката ви е изчерпана"}
{"url": "https://www.monitor.bg:443/bg/a/view/zornica-joncheva-vajno-e-uchenicite-da-imat-trudovi-umenija-i-profesija-170590", "text": "Професионалното образование трябва да върне старите си позиции, казва в интервю за \"Монитор\" директор на 164-а ГПИЕ „Мигел де Сервантес“ - Последните 3-4 години паралелката с испански и английски език е изключително желана. Миналата година също беше на първо място. Кандидатите не избират нашето училище само заради езиците, влияние оказват и средата, извънкласните дейности, цялостната атмосфера. - На първо и второ класиране има възможности за размествания и свободни места, тъй като някои училища са извън план-приема – Италианския лицей, Американския колеж, Националната гимназия за древни езици и култури, частни школа. Ако някой не е е записал тук, ще го направи в тях. Възможно е да има и на трето класиране свободни места. За първа година имаме и 5 свободни места за бъдещия 9-и клас, но това е защото някои семейства отидоха в чужбина, а други се преместиха в частни училища. - Дигитализацията е голямо удобство. За първи път тази година се лишихме от дневници и бележници, използвайки електронна платформа. По този начин оценки, похвали и забележки стигат веднага до родителите. Преди това те чакаха родителска среща, класният ръководител да попълни бележника, а така успяхме да ги въвлечем в нашия живот, от който страняха. Намали се и попълването на хартиената документация. Ние не станахме иновативно училище, защото държим на изпитаната традиция, която може да е малко по-консервативна, но дава резултати. Това не означава, че учителите ни не използват компютърна техника или презентации. Търсим баланса и се опитваме да направим времето, прекарано в училище, на първо място полезно, а след това и приятно. Целим да развием творческите заложби на децата с извънкласните дейности. Не ни е лесно, защото сме две училища в една сграда и нямаме много място. - В тази малка сграда се помещават две желани училища (б.а. делят я с 129-о ОУ „Антим I“ ). Няма как нито те, нито ние да минем на едносменен режим. Трябва да се разделим. Тази година сме с една паралелка по-малко, тъй като нямаме физическа среда за повече. Мечтаем някой ден да имаме собствена сграда, която обаче не е в Кремиковци, едносменен режим, учебният процес да започва в 8.00 ч. и приключва в 14.00 ч., а след това до 17.00 ч. да бъдат дейностите по интереси. Искаме и по-голяма библиотека, класните стаи да не са с чинове в редички. Това лято само ще освежим стаите и ще изциклим дюшемето със средства от училищния бюджет. - Политиките за намаляване на езиковите паралелки са в средните училища. Последните години се разтвори една ножица между т.нар елитни гимназии и останалите школа. Макар и с профил „чужди езици”, те не могат да предложат качеството на традиционните езикови гимназии. Ние предлагаме обучение по три предмета на езика в 9-и и 10-и клас. Средно училище, макар и с езиков профил, няма задължение да предлага това. Усилията да бъде подкрепено професионалното образование и да се върне добрият имидж и добрите резултати на професионалните гимназии са много важни. Важно е масовият ученик да придобие трудови умения, професия. След 10-и клас той може да не продължи своето обучение и съответно да не се запише в университет. С едно качествено професионално образование пазарът на труда ще се захрани с кадри, без да е необходимо да са висшисти. Това обаче ще се отрази на 51 университета у нас, които зависят от броя студенти, които обучават. Една от най-добрите паралелки за мен е „медицинска техника“ с немски език в НПГПТО „М. В. Ломоносов”. Тя е подходяща за децата, на които не искат да учат целенасочено езици или математика. Това е една от най-перспективните паралелки. Дори да не завърши висше образование, този човек няма да остане без работа, а ще може да издържа и цялото си семейство. Професионалното образование трябва да си върне старите позиции. Езиковите гимназии винаги ще имат кандидати, но масовото училище трябва да предлага трудови компетентности. - Във всички езикови гимназии в София в 11-и и 12- клас учениците си избират профил. При нас от 5 паралелки две са с математика. Правим си статистика всяка година и от випуск 130-140 ученици само 5-6 избират филология. Те учат инженерни или математически науки, медицина, архитектура. Владеенето на език им дава достъп до повече ресурси, литература. - Най-желаните гимназии след 7-и клас са и първенци в зрелостните изпити. За успеха има две причини. Първата е подборът на учениците - приемаме много добри деца, с умения за учене. След това всяка амбиция на учителите може да се реализира. - Подновяването на колектива ни засега става бавно и плавно. Повечето от учителите са в златната си среда – между 35 г. и 55 г. Имаме не малък брой току-що завършили и една все по-малка част над 55 г., няколко педагози са и пенсионери. Трудно е подменянето, тъй като в големите училища учителските заплати са много по-високи от тези, които мога да предложа. Това е заради по-големия им брой ученици. Удовлетворението им тук от работата им може да по-голямо, но не и заплатите. Качеството, което предлагат колегите учители, трябва да е малко по-добре платено или възнагражденията на другите да не са толкова по-големи. Амбициозните ученици също подтикват педагозите да се развиват, да търсят нови методи и начини, по които да учат. - Завършила съм и образователен мениджмънт, където учехме кога едни ученици и учители показват най-добри резултати. Заплатата не е най -важната част от мотивацията за учителите. Вдигането им няма да увеличи качеството им. Това ще привлече младите учители в училище. По-важна е физическата среда, която влияе много повече за мотивацията. Ако класната стая е подредена така, че учителят да е партньор в обучението, а не непременно авторитет, тогава резултатите се повишават видимо. Доброто състояние на тоалетните също е важно. Физическата среда по тази наредба за нас е мечта. В нашето училище, с изключение на четвъртия етаж с първолачетата, всички стаи са общи. Едно хлапе в пети клас, което е около 1,40 м, и един ученик от 12- клас, който е 1,80 м. седят на едни и същи маси и столчета. На малкия краката висят, а високият трябва да се свива. Ние разполагаме само с кабинет по физика и информационни технологии, останалите отдавна са се превърнали в класни стаи. Независимо от това, пак сме желани. Родителите оценяват, че в нашата общност се грижим един за друг, имаме училищен психолог, учителите са подкрепящи, имаме много проекти Училището е желано и заради познанията, които не са само по испански език. Нивото по математика също е високо, както и по химия, биология, история. - Сегашните ученици са от поколение с невероятни възможности и достъп до всякаква информация. Учебникът не е най-важният им източник, а един от многото. По-важна е ролята на учителя и затова не одобрявам усилието той да бъде заменен с нещо дигитално – таблет, интернет, уроци от актьори. На тема „Българска история”, включително и най-нова, уча своите ученици да търсят всички гледни точки – дали ще е от един, или друг учебник, интернет, приятели и познати. Тогава те получават най-богато знание. Така нар. скандал с учебниците беше изкуствен. По всеки един предмет учителят може да представи всяка гледна точка на своите ученици, стига да го иска. Аз като преподавател по история мога в пет класа да интерпретирам едни и същи факти по коренно различен начин. Независимо какво пише в учебника, учениците ще имат доверие на мен. Ако съм добър учител, ще съм ги спечелила и те ще слушат какво казвам аз, а не какво пише в помагалата. Властта на един педагог е огромна. Има една мисъл, че ако един човек може да убеди друг, че а2+в2=с2, представете си каква власт има той. Учителят не трябва да е слаб по предмета, който преподава. Няма как да си бил лош студент и да смяташ, че ще си добър учител. Не е важно само да обичаш децата. Ако не си усвоил знания, няма спасение дори да работиш по най-добрия учебник и с най-модерните електронни платформи. Човешкият фактор е най-важен в историята. Прогнозирам, че след няколко години учебниците напълно ще изчезнат. Тази година обмисляме да обучаваме по изцяло електронни варианти. Ние ще преподаваме, а те ще се консултират с учебниците вместо изцяло да четат от тях. - Завършва магистър по история в СУ „Св. Климент Охридски“, след това и магистър по образователен мениджмънт в СУ „Св. Климент Охридски“ - от 1996 г. работи като учител по история в 164-а ГПИЕ „Мигел де Сервантес“ за кратко е учител в СМГ и 22-ро СУ „Георги С. Раковски“ - от 4 години е директор на 164-а гимназия с преподаване на испански език „Мигел де Сервантес“", "date": "2019.07.16", "title": "Зорница Йончева: Важно е учениците да имат трудови умения и професия"}
{"url": "https://www.monitor.bg:443/bg/a/view/teglim-10-poveche-letni-krediti-170568", "text": "От началото на лятото изтеглените кредити са с една десета повече, отколкото за същия период на миналата година, научи „Монитор“. Според кредитния консултант Тихомир Тошев, много хора теглят през лятото ипотечни кредити за да си харесат имот и да го купят. „Само през юни има 10% ръст на запитванията за кредити спрямо същия месец на миналата година. Едновременно с това през миналия месец още една банка леко намали лихвите си по тези заеми. В момента преференциалните оферти се движат между 2,7% и 3,1%.  Очакваме горещо лято през юли и август По думите му, немалък ръст има и при потребителското кредитиране, където клиентите ще използват парите за по-големи ремонти в дома, смяна на обзавеждане или довършване на ново жилище. „Доста често обаче хората използват парите и след ремонта купуват и нови мебели. На практика българинът е вдигнал бюджета си за подобрения в дома. И има немалък ръст на сумите. Вече се теглят между 10 000 и 15 000 лв., докато през юни 2018 г. те варират между 8000 и 12 000 лв. Хората се чувстват по-сигурни, което е нормално, заради ръста на икономиката и доходите, както и ниската безработица“, смята кредитният консултант. Тошев обясни още, че в малките населени места има ръст основно на потребителското кредитиране. „Такива заеми там все повече се използват за покупка на имот - най-често жилища и къщи. Вземат потребителските заеми, Освен това цените на имотите извън големите градове са ниски. Отделно пък лихвите по потребителските заеми не са високи и в момента се движат между 4,6% и 5,5% и този вариант им е по-изгоден за потребителите“, смята той. Според него и в ипотечното и потребителското кредитиране това лято се очаква да бъдат изтеглени около 10 на сто повече заеми, отколкото през миналото. Лихвите имат лек спад и при жилищните и при потребителските кредити, което предполага добър пазар. „Не се наблюдава ръст в тегленето на заеми специално за ходене на курорт“, подчерта Тошев. „Единични са подобни кредитни сделки за почивка на море. Нашите наблюдения сочат, че за летните си отпуски клиентите използват спестени пари и вече имат разумно поведение и освен ипотеките, се теглят кредити за ремонти и обзавеждане“, поясни експертът", "date": "2019.07.16", "title": "Теглим 10% повече летни кредити"}
{"url": "https://www.monitor.bg:443/bg/a/view/oblaci-i-dyjd-dnes-33-gradusa-sys-slynce-gi-izmestvat-do-kraja-na-sedmicata-170601", "text": "Днес ще остане хладно за сезона и облачно време с температури от 22 до 27 градуса и по-силни валежи в Южна България и Югозападна България. Това сочи прогнозата на синоптиците от НИМХ. Средиземноморски циклон преминава над Балканския полуостров. У нас валежите ще са по-малко, отколкото в Гърция. Денят ще е с променлива облачност до обяд. След това ще превали слабо на много места в страната. По-значителни количества очакваме в централните части на Южна България, в Югозападна България и по-конкретно в Рило-Родопската област. Температурите остават ниски за сезона. Следобeд термометрите ще показват стойности между 22 и 27 градуса, а привечер – между 12 и 18 градуса. По Черноморието очакваме слаби превалявания в следобедните часове, с по-голяма вероятност по северните части на крайбрежието. Температурата на въздуха – между 23 и 26 градуса, на водата – 23-24 градуса. Вълнението – слабо с височина на вълните до 50 сантиметра. В дните до края на седмицата температурите ще се повишават и ще гонят стойности около и над 30 градуса през почивните дни. Условия за превалявания ще има в петък в Югозападна България. През следващите дни вероятността за валежи значително ще намалее. Ще преобладава слънчево време, с купеста облачност в следобедните часове. Главно в планинските райони ще се развиват отделни купесто-дъждовни облаци, от които ще има краткотрайни валежи с гръмотевици. Вятърът ще бъде с източна компонента, предимно слаб. Температурите ще се повишават и максималните в петък ще бъдат между 28° и 33°. В Гърция се очакват значителни валежи, гръмотевични бури и градушки най-вече в централните и южните райони на Гърция. Количествата дъжд там ще надхвърлят 50 литра на квадратен метър за денонощието.", "date": "2019.07.16", "title": "Облаци и дъжд днес, 33 градуса със слънце от сряда"}
