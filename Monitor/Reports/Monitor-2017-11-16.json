{"url": "http://www.monitor.bg/a/view/79480-%D0%9D%D0%BE%D0%B2%D0%B8%D1%82%D0%B5-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-%D0%BD%D0%B0%D0%BC%D0%B0%D0%BB%D0%B5%D0%BB%D0%B8-%D1%81-%D0%B1%D0%BB%D0%B8%D0%B7%D0%BE-6000-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0/", "text": "4 пъти по-малко военни и полицаи излезли в заслужена почивка\n                    С 5863 са намалели новите пенсионери през деветмесечието на годината спрямо същия период на 2016 г. От началото на годината до края на септември в заслужена почивка са излезли 63 988 души, докато за същия период на 2016 г. новите пенсионери са били 69 851, показват данни на Националния осигурителен институт (НОИ).Основната причина за по-малкия брой новоотпуснати пенсии е ръстът на изискуемата възраст и осигурителен стаж с по 2 месеца. Тази година, за да излязат в заслужен отдих дамите от най-масовата трета категория труд трябва да работят до 61 г. и да имат натрупан 35,4 г. трудов стаж.Мъжете пък ще могат да напуснат трудовия пазар след като навършат 64 г. при условие, че имат 38,4 г. осигурителен период.Значителен спад има и при пенсиониращите се военни, полицаи и служители на ДАНС. За деветмесечието на годината1526 служители под пагон са излезли в заслужена почивка, докато през същия период на миналата година броят им е бил 6294 или 4 пъти повече.Основна причина за спада на прекъсналите служба униформени е промяната на условията за пенсиониране. През 2016 г. за служителите на силовите ведомства беше въведена и пенсионна възраст. Така за да излязат в заслужен отдих тази година служителите под пагон трябва да имат не само 27 г. осигурителен стаж, 18 г. от които в системата, но и да са навършили поне 53 г.Лек спад има и при новоотпуснатите инвалидни пенсии. За деветте месеца на тази година заради болежки преждевременно в пенсия са излезли 20 846 души, което е с 286 по-малко спрямо същия период на 2016 г. Така в края на септември получаващите инвалидна пенсия у нас достигат 458 990 души.Средният размер, който са получавали прекъсналите работа заради болежки, е бил 241,43 лв. 360,18 лв. пък е била средната сума на тези, които са излезли в заслужена почивка след достигане на нужните пенсионна възраст и стаж. Пенсиониралите се униформени пък са вземали средно по 604,29 лв., показват данни на НОИ.\n\n\n                    ", "date": "2017.11.16", "title": "Новите пенсионери намалели с близо 6000 за година"}
{"url": "http://www.monitor.bg/a/view/73261-%D0%9F%D0%BE%D0%B2%D1%80%D0%B5%D0%B4%D0%B5%D0%BD%D0%B0-%D1%81%D1%82%D1%80%D0%B5%D0%BB%D0%BA%D0%B0-%D0%BF%D1%80%D0%BE%D0%BC%D0%B5%D0%BD%D0%B8%D0%BB%D0%B0-%D0%BC%D0%B0%D1%80%D1%88%D1%80%D1%83%D1%82%D0%B0-%D0%BD%D0%B0-%D0%B1%D1%8A%D1%80%D0%B7%D0%B8%D1%8F-%D0%B2%D0%BB%D0%B0%D0%BA-%D0%BE%D1%82-%D0%A1%D0%BE%D1%84%D0%B8%D1%8F-%D0%B7%D0%B0-%D0%92%D0%B0%D1%80%D0%BD%D0%B0/", "text": "Осъденият на 6 г. затвор оцелял машинист Христо Тиляшев обжалва в Пловдив присъдата на старозагорския окръжен съд\n                    Повредена от 4 месеца влакова стрелка 5-7 на старозагорската ж.п. гара Калояновец е променила маршрута на бързия влак от София за Варна. Тренът трябвало да мине през малката гара транзит, а там го чакал да отпътува и да освободи коловоза друг пътнически влак. Това стана ясно в апелативния съд в Пловдив, където за втори път стартира делото с подсъдим оцелелия машинист на бързия влак Христо Тиляшев. Инцидентът стана в следобедните часове на 12 юли 2014г. Влакът София – Варна трябвало да премине през ж.п. гара Калояновец без да спира с не повече от 40 км/час. Скоростта му реално била 106 км/час, установила по-късно експертиза. Машинистите били двама – помощникът Христо Тиляшев и загиналия му колега Венко Тодоров. При дерайлирането на бързия влак са ранени и четирима от пътниците.„Ако постовият стрелочник е бил на място да помогне с лоста и да премести въпросната неработеща стрелка, този инцидент нямаше да го има. Но постовият в този момент е бил при дежурния ръководител на гара Калояновец Стоянка Тодорова. Виждайки влака, който влиза със 105 км в час, тя започва да реди друг маршрут и той фатален”, заяви пред 3-членния състав на апелативния съд свидетелят Илко Илчев, който по онова време е шеф на локомотивното депо в Пловдив. Според него е бил нарушен планът за композиране на влаковете на гара Калояновец. Самата Тодорова обаче отрича това да е вярно и казва, че колегата й Илчев говори наизуст. „Да, стрелочникът беше при мен, защото въпросната стрелка не е в маршрута на влака”, каза тя пред съда в Пловдив. Заради тези противоречия в показанията на двамата съдът поиска да се състои очна ставка. Това може да се окаже и причината подсъдимият Христо Тиляшев да бъде оправдан напълно, каквото иска самият той. Неговите адвокати Венцислав Димитров и Хари Харалампиев твърдят, че причина за катастрофата е объркване в сигнализацията, която е подала грешни светлини. Според дежурния ръководител на гара Калояновец е имало свободен коловоз на гарата за транзитното преминаване на влака.„Ако няма такъв свободен коловоз, системата не ми позволява да наредя маршрута”, казва тя. „Защо сте приели влак без да имате осигурен маршрут?”, я попита съдията докладчик Христо Крачолов. В отговор Стоянка Тодорова обясни, че е имало двупътна ж.п. линия, но отбягвали да ползват трети коловоз, защото стрелката към него не е работила от 4 месеца преди катастрофата. „Стоянка говори по този начин, защото иначе излиза, че вината за случилото се е нейна”, коментираха в залата близки на загиналия Венко Тодоров. Те на няколко пъти оживено дискутираха помежду си показанията на свидетелите и се наложи съдия Крачолов да им прави забележка да има тишина в залата.Освен присъдата от 6 години затвор, Христо Тиляшев трябва да плати и 3000 лева на един от пострадалите пътници, който се е конституирал като граждански ищец и частен обвинител по делото. \n\n\n                    ", "date": "2017.11.16", "title": "Повредена стрелка променила маршрута на бързия влак от София за Варна"}
{"url": "http://www.monitor.bg/a/view/44794-%D0%A6%D0%B0%D1%86%D0%B0%D1%80%D0%BE%D0%B2-%D0%9F%D0%B0%D1%80%D0%B0%D0%BB%D0%B5%D0%BB%D0%BD%D0%B8%D1%8F%D1%82-%D0%B8%D0%B7%D0%BD%D0%BE%D1%81-%D0%BD%D0%B0-%D0%BB%D0%B5%D0%BA%D0%B0%D1%80%D1%81%D1%82%D0%B2%D0%B0-%D1%83%D0%B4%D1%80%D1%8F-%D0%BF%D0%BE-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D0%BD%D0%B8/", "text": "\n                    „Проблемът с паралелния износ на лекарства рефлектира върху здравето на нацията и на българските граждани. Износът на такива лекарства, преопаковането им и недостигането им до болните в здравните заведения излага на риск здравето на пациентите“. Това съобщи главният прокурор Сотир Цацаров по време на изслушване в комисията за борба със сивата икономика в парламента. \nСпоред обвинител № 1 се наблюдава стремеж на прехвърляне на абсолютно всички възникнали проблеми по повод отпускане и предписване на лекарствени средства до прокуратурата. Това се правело дори в случаите, в които такива правомощия имат други органи, включително и НЗОК, обясни още главният прокурор.\n„Конструкцията на българския закон по отношение на НК и нормативните актове, които определят правомощията на Изпълнителната агенция по лекарствата са предпоставка за всичко, което се случва и е повод да сме тук “, посочи той.„Паралелният износ на лекарства може да се дължи на паралелен внос или на лекарства, които така или иначе са легално в страната, изписвани по надлежния ред, финансирани от НЗОК и въпреки всичко не са стигнали до крайните потребители“, обясни главният прокурор и допълни, че проблемът с паралелния износ на лекарства пряко рефлектира върху здравето на гражданите.„Вносът на такива лекарства, износът, манипулацията с опаковки, със случаите лекарства напускат болници и да не достигат до пациентите, са на първо място в правомощията на контролните органи“, уточни Сотир Цацаров. „Тази дейност, директното като боравене с лекарства, не е престъпление“, коментира той. „Това, което може да прави прокуратурата е да търси други престъпления- данъчни, пране на пари, със забележката, че се изисква предварителна престъпна дейност, и митническо престъпление“, заяви главният прокурор. „Можем да преследваме само това, което е на основа на данъчно и митническо престъпление или на пране на пари“, каза още той.\n\n\n                    ", "date": "2017.11.16", "title": "Цацаров: Паралелният износ на  лекарства удря по здравето ни"}
{"url": "http://www.monitor.bg/a/view/50129-%D0%97%D0%B0-%D0%9A%D0%B0%D0%BE%D0%BB%D0%B8%D0%BD-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D1%82%D1%8A%D1%80%D1%81%D0%B8-%D0%BD%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%BD%D0%B0-%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%BE%D1%81%D1%82/", "text": " Договорите за продажбата на държавни активи променяни с лоши анекси\n                    За приватизацията на „Каолин“ може да се търси наказателна отговорност за сключване на неизгодна сделка. Това стана ясно от думите на главния прокурор Сотир Цацаров в кулоарите на НС. Пред журналисти обвинител №1 коментира предложените от ГЕРБ и подкрепени и от други политически партии промени в конституцията, с които се предвижда отпадане на давностния срок за разследване на сделките от раздържавяването на държавните предприятия. До искането за нова поправка на основния закон се стигна, след като миналата година премиерът Бойко Борисов възложи пълна ревизия на приватизацията, но малко по-късно стана ясно, че за голяма част от сделките давността за разследване е изтекла.\n\n„Години минаха и приватизационните сделки отшумяха. Все пак някаква справедливост трябва да има. Когато законопроектът за изменение на конституцията бъде факт, тогава може да бъде коментиран“, уточни той.\n\n \n\n„Справедливостта малко или много\n\nпо никакъв начин не е била въздадена\n\n \n\nКолко са приватизационните сделки, които са били включени при изключително изгодни условия и за държавата, и за приватизатора?“, попита главният прокурор. „2-3 години след това са изменени с анекси, в които изискванията или задълженията на приватизатора просто са смалени, отпаднали по отношение на работни места, на инвестиции и какво ли не“, обясни още той.\n\nЦацаров коментира и една от най-скандалните сделки на приватизацията у нас – продажбата на „Каолин“ за жълти стотинки на разградския бос Иво Прокопиев по времето на кабинета на Иван Костов. От няколко дни\n\n \n\nмедиите на олигарха заеха\n\nзащитна позиция по казуса\n\n \n\nкато се опитват да втълпят на обществото, че сделката не може да се разследва, тъй като по казуса вече се бил произнесъл Разградският окръжен съд. Медиите му обаче услужливо пропускат факта, че делото не е приключило с решение срещу Прокопиев поради технически проблем на иска, а не защото магистратите са приели, че сделката е изрядна. Същият факт беше отбелязан и от самия Цацаров.\n\n„Съдебното решение по гражданско дело не изключва наказателната отговорност за неизгодна сделка“, подчерта изрично главният прокурор. Цацаров допълни още, че законовите промени ще засегнат всички сделки, извършени при т.нар. приватизация, и ако се стигне до ремонт на конституцията, прокуратурата има готовност да провери всички контракти.\n\n„Ако бъдат бъдат предприети съответни законови изменения в конституцията за приватизацията, няма да има разлика между „Каолин“ и „Булгартабак“, всекиму своето“, обясни още обвинител №1 в отговор на журналистически въпрос.\n                    ", "date": "2017.11.16", "title": "За „Каолин“ може да се търси  наказателна отговорност"}
{"url": "http://www.monitor.bg/a/view/12081-%D0%90%D0%95%D0%A6-%D0%91%D0%B5%D0%BB%D0%B5%D0%BD%D0%B5-%D1%80%D0%B5%D0%BD%D1%82%D0%B0%D0%B1%D0%B8%D0%BB%D0%BD%D0%B0-%D0%BF%D1%80%D0%B8-%D1%86%D0%B5%D0%BD%D0%B0-%D0%B4%D0%BE-105-%D0%BC%D0%BB%D1%80%D0%B4-%D0%B5%D0%B2%D1%80%D0%BE/", "text": "Експертите обаче предупреждават за наличие на пазарен риск\n                    Проектът за втората атомна централа в Белене би бил жизнеспособен при цена на изграждането до 10,5 млрд. евро, показват две трети от вариантите на сценариите, разработени от БАН. Това каза днес при представянето на резюме от поръчания от БЕХ доклад проф. Александър Тасев. Експертът от академията е ръководител на екипа, подготвил документа, за който държавният холдинг плати над 2 млн. лв. Професорът от БАН добави, че винаги има наличие на пазарен риск, защото никой не може да предвиди на какви цени\n\n \n\nще се търгува електроенергията след 10 и повече години.\n\n \n\nПроф. Тасев подметна, че моделът не е мислещ, а резултатите са се получили на базата на подадените от екипа изходни данни при разработката му. По думите му проектът за АЕЦ \"Белене\" може да бъде рентабилен само при определени условия. На въпрос на журналисти професорът обаче не поясни конкретно какви са те. Само добави, че той става значително по-жизнеспособен, при участие на държавата в него, защото тогава лихвите по инвестиционните земи щели да бъдат по-изгодни. При консервативните варианти с по-ниски цени на електроенергията в бъдеще обаче проектът може да се окаже нежизнеспособен. По думите му в голяма степен нещата зависят и от това какъв ще е делът на участието в проекта на външен инвеститор, готов да поеме част от пазарния риск. За основа докладът взима базовата цена за\n\n \n\nреализация на проекта от 10,5 млрд. евро, близо 21 млрд. лв.\n\n \n\nВ региона се очертава недостиг на базова мощност от около 2000 мегавата. Най-лошият вариант е, ако нищо не се прави по проекта \"Белене”, смятат още от БАН.\n\n„Най-важният отговор, който трябваше да бъде даден от анализа на БАН, беше има ли необходимост от нова мощност - ще бъде ли необходима не само на България, но и за целия регион. Отговорът, който чухме е, че ще има необходимост от такава“, коментира след представянето на резюмето от документа министърът на енергетиката Теменужка Петкова. Тя добави, че в доклада има разработен и сценарий, при който\n\n \n\nоборудването може да бъде продадено,\n\n \n\nно според БАН това трябва да бъде последната възможност, тъй като опитът досега показва, че подобни действия не се увенчават с успех.\n\nМинистърът отново припомни за изхарчените вече 3 млрд. лв. за проекта, като 1,176 млрд. са за оборудването, за което бяхме осъдени от Русия да платим и за това анализът е бил правен в такава сложна обстановка. „Другото е, че вече са извършени предварителни дейности по построяване на инфраструктура, ОВОС, които дават преднина от 5 до 8 години пред други проекти, които биха започнали сега“, добави Петкова.\n\nДокладът няма да бъде публикуван официално в цялост, а само в резюме, поясни енергийният министър Теменужка Петкова. „Документът е собственост на БЕХ и всички учени, участвали в изготвянето му, са подписали декларации за конфиденциалност“, обясни тя.\n                    ", "date": "2017.11.16", "title": "АЕЦ „Белене“ рентабилна при цена до 10,5 млрд. евро"}
{"url": "http://www.monitor.bg/a/view/24112-%D0%9E%D0%BD%D0%BB%D0%B0%D0%B9%D0%BD-%D1%81%D0%B0%D0%B9%D1%82%D0%BE%D0%B2%D0%B5-%D1%83%D0%B4%D0%B0%D1%80%D0%B8%D1%85%D0%B0-%D0%B4%D1%80%D0%B8%D0%B9%D0%BF-%D1%88%D0%BE%D0%BF%D0%BE%D0%B2%D0%B5%D1%82%D0%B5/", "text": "В Кюстендил бутиците затвориха, за половината магазини се търсят наематели\n                    Онлайн сайтовете за продажби на дрехи през нета удариха дрийп шоповете, научи „Монитор“. Според Севдалин Спасов от Националния съюз на вносителите и търговците на дрехи втора употреба през последно време се забелязва\n\n\n\nза дрехи втора употреба. „Нашият бизнес е цикличен и зависи от състоянието на икономиката. Той е популярен във време на криза. Сега хората вече предпочитат, особено преди празниците, да си купуват нови дрехи. Онлайн търговията също оказва отрицателно влияние на магазините, където оборотът е в застой. Във виртуалното пространството непрекъснато се регистрират нови и нови сайтове. Част от тях са също за дрехи втора употреба, като само в страната са вече над 20. Има български портали, които вече обслужват и пазарите в другите страни, основно в Европейския съюз. Един от тях продава в 7 държави от общността“, добави Спасов.\n\nВ по-малките градове обаче магазините за втора употреба все още са популярни и са причина да се затварят тези за нови дрехи. Само за последните няколко месеца много от търговците в Кюстендил са изправени пред просяшка тояга. За всеки втори обект се търси наемател, установи репортерска проверка на „Монитор“. Проблемът не е от вчера или днес, а от няколко месеца. „Градът ни се свива. Погледнете няма хора. Как да не затваряме магазините.\n\n\n\nОтделно от това самите наеми са непосилни за повечето търговци“, разказват кюстендилци. За средно голям магазин в центъра на града собствениците искат по 300-400 лв. Има и такива, които се предлагат по 150 лв. месечно, но те са разположени на места, където няма никаква посещаемост и не си струва да бъдат наемани.\n\n„Пресметнете какъв оборот трябва да имам, за да издържа и да не затворя. Наемът ми е 320 лв. Отделно от това имам консумативи - ток, вода, осигуровки, да не говоря, че и стока зареждам през две седмици. Много от колегите вече се отказаха. Аз също съм на загуба през последните три месеца“, коментира местна търговка.\n\nПо нейни думи все повече са хората, които пазаруват от магазини втора употреба. Почти на всеки ъгъл вече има такива обекти, а дрехите се предлагат по 3-4 лв. за кг. „Явно безпаричието ни доведе до там.\n\n\n\nДа не говорим, че и много от кюстендилци се блазнят от маркови дрехи втора ръка. Някои от по-предприемчивите търговци от тези магазини дори ги качват в различни групи в социалното пространство и така тотално свиват нашия оборот“, оплакват се още останалите магазинери и се надяват на чудо. „На ден не мога да стигна и 50 лв. оборот. Преди време от нас пазаруваха сърби и доста хора от съседна Македония. Сега няма кой да влезе“, коментира и 56-годишна собственичка на магазин за дамски дрехи.\n                    ", "date": "2017.11.16", "title": "Онлайн сайтове удариха дрийп шоповете"}
{"url": "http://www.monitor.bg/a/view/41202-%D0%9D%D0%90%D0%9F-%D1%81-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%BE%D0%B1%D1%81%D0%BB%D1%83%D0%B6%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%BB%D0%B8%D0%B5%D0%BD%D1%82%D0%B8/", "text": "\n                    Националната агенция за приходите беше отличена с първа награда в категорията „Подобрение на обслужването“ от Фондация „Граждани срещу бюрокрацията“ на официална церемония. Приходната агенция получава приза заради факта, че практически всички административни услуги могат да бъдат ползвани по електронен път, както и заради силно подобреното качество на обслужване „лице в лице“ в офисите на приходната администрация.„Наградата е признание за целия екип на НАП. Получаваме я и защото вярваме, че когато спазването на законовите изисквания е достатъчно лесно и удобно, клиентите ни неизбежно ще го оценят. Наградата е и ангажимент да продължим да подобряваме обслужването на нашите клиенти, включително като развиваме електронните си услуги и каналите, по които ги предоставяме и за напред“, каза по време на награждаването заместник изпълнителният директор на НАП Милена Кръстанова.Междувременно от приходната агенция съобщиха още, че е даден официалният старт на проекта „Практични финанси“ на неправителствената организация „Джуниър Ачийвмънт“ България. Проектът се реализира в партньорство с министерство на образованието и науката и институционалната подкрепа на НАП, КФН, както и  сдруженията и асоциациите на финансовия сектор в България. Чрез реализацията на проекта „Практични финанси“ JA България и партньорите целят да предоставят на учениците от гимназиален етап знания и практически умения в управлението на личните финанси. Курсът ще включва традиционни методи на обучение и обучение с дигитални технологии, смесени по начин, който помага на учащите да усвоят материала по-продуктивно.Повишаването на финансовата и данъчна грамотност на учениците е важна посока за устойчива икономика. Отчитайки този факт НАП реализира образователната си програма „Влез в час с данъците“ от 2013 година. В рамките на проекта данъчни лектори водят учебни часове в средните училища в цялата страна, като се срещат с над 25 000 ученици годишно. От 2016 г. приходната агенция добави напълно нов компонент към проекта си. Това са онлайн курсовете по данъчни и осигурителни въпроси, които са достъпни безплатно за всички потребители на Интернет на www.vlezvchas.bg.\n\n\n                    ", "date": "2017.11.16", "title": "НАП с награда за обслужването на клиенти"}
{"url": "http://www.monitor.bg/a/view/76614-%D0%91%D0%B0%D0%BD%D0%BA%D0%B8%D1%82%D0%B5-%D0%B4%D0%B0%D0%BB%D0%B8-%D1%81-6-%D0%BF%D0%BE%D0%BC%D0%B0%D0%BB%D0%BA%D0%BE-%D0%BF%D1%80%D0%BE%D1%81%D1%80%D0%BE%D1%87%D0%B5%D0%BD%D0%B8-%D0%B1%D0%BE%D1%80%D1%87%D0%BE%D0%B2%D0%B5-%D0%BD%D0%B0-%D1%81%D1%8A%D0%B1%D0%B8%D1%80%D0%B0%D1%87%D0%B8%D1%82%D0%B5-%D0%BD%D0%B0-%D0%B4%D1%8A%D0%BB%D0%B3%D0%BE%D0%B2%D0%B5/", "text": "\n                    Банките в Русия са дали с 6% по-малко просрочени борчове на събирачите на дългове за първите 9 месеца на годината, отколкото за същия период на миналата година, съобщава „Прайм”, като цитира публикация във в. \"Коммерсант\". На колекторските фирми е било възложено да съберат просрочени задължения за 906 млрд. рубли (15,04 млрд. долара).\n\nЗа периода са паднали с 20% и продажбите на дълг чрез цесия, като обемът се съкратил до от 331млрд. до 276 млрд. рубли. Вторичното предлагане на дългови облигации е скочило от с 47% до 499 млрд. рубли, пише вестникът.\n\nОт Националната асоциация на колекторските агенции пък отчитат, че спадът се дължи и на намаляването на отпусканите кредити от банките, започнало от пролетта на 2014 г. Просрочените борчове, отпуснати преди това, вече са обработени от събирачите на дългове, отчитат от браншовата организация.\n                    ", "date": "2017.11.16", "title": "Банките дали с 6% по-малко просрочени борчове на събирачите на дългове"}
{"url": "http://www.monitor.bg/a/view/47874-%D0%A2%D1%80%D0%B0%D0%BD%D0%B7%D0%B8%D1%82%D1%8A%D1%82-%D0%BD%D0%B0-%D1%80%D1%83%D1%81%D0%BA%D0%B8-%D0%B3%D0%B0%D0%B7-%D0%BF%D1%80%D0%B5%D0%B7-%D0%A3%D0%BA%D1%80%D0%B0%D0%B9%D0%BD%D0%B0-%D1%81-%D1%80%D1%8A%D1%81%D1%82-%D0%BE%D1%82-174/", "text": "\n                    Транзитът на руски природен газ през Украйна от началото на януари се увеличил със 17,4% на годишна база, достигайки 80,8 млрд. куб. м, срещу 68,8 млрд. кубика, за същия периода на 2016 г., сочат данни на „Укртрансгаз”, цитирани от RNS. Количеството е рекордно за последните 7 години.Най-големи количества 8,9 млрд. куб. м са минали през страната през януари и при спирането на „Северен поток” през август и септември - 8,8 и 8,4 млрд. куб. м.Транзитът на синьо гориво през бившата съветска република за цялата 2016 г. е достигнал 82,2 млрд. куб. м.\n\n\n                    ", "date": "2017.11.16", "title": "Транзитът на руски газ през Украйна с ръст от 17,4%"}
{"url": "http://www.monitor.bg/a/view/60201-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-7-%D0%BA%D0%B0%D0%BD%D0%B0%D0%BB%D0%B4%D0%B6%D0%B8%D0%B8-%D1%81%D0%BB%D0%B5%D0%B4-%D0%BB%D1%83%D0%B4%D0%B0-%D0%B3%D0%BE%D0%BD%D0%BA%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Седем души са задържани при спец акция на полицията срещу нелегалните емигранти. Арестуваните са се занимавали с превоз и настаняване на бежанци в страната, съобщи \"Блиц\". Те са заловени след зрелищна гонка, докато са превозвали бежанци с бял камион. Единият от бандитите носил и оръжие.Група от 7 души е задържана за извършено престъпление по чл. 281 от Наказателния кодекс за нелегален превоз и настаняване на чужденци, потвърдиха от МВР. Специализираната полицейска операция е проведена на 13 ноември от служители на Главните дирекции „Национална полиция“ и „Гранична полиция“, СДВР и е под надзора на Районната прокуратура в София. Според събраните до момента данни групата е поемала нелегално преминали чужденци от границата ни с Турция и ги е превеждала до околностите на София, където ги е настанявала на различни адреси. Основният каналджия е пакистанец. След преследване и оказана съпротива, на 13 ноември е спрян товарен автомобил с 22 чужди граждани от Афганистан и Сирия и съпровождащ автомобил с четирима души в него. Водачът на камиона и четиримата в леката кола са задържани като отговорни за престъплението. С участието на наблюдаващ прокурор от СРП са извършени процесуално-следствени действия на три адреса в околностите на София. На един от тях са намерени трима чужди граждани, незаконно пребиваващи, както и наркотици и незаконно притежавано огнестрелно оръжие и още двама мъже, съпричастни към престъпната дейност на групата. Единият - незаконно пребиваващ гражданин на Пакистан, за когото има данни, че е от основните действащи лица в групата. На 6-ма от задържаните са повдигнати обвинения за престъпления по чл. 281, чл. 270 и чл. 339 от НК и им е наложена мярка за неотклонение „задържане под стража“ за срок от 72 часа. \n\n\n                    ", "date": "2017.11.16", "title": "Закопчаха 7 трафиканти на бежанци след луда гонка"}
{"url": "http://www.monitor.bg/a/view/63510-%D0%92%D0%BE%D0%BB%D1%8F-%D1%81%D1%80%D0%B5%D1%89%D1%83-%D0%BA%D1%80%D0%B8%D0%BC%D0%B8%D0%BD%D0%B0%D0%BB%D0%BD%D0%B8%D1%8F-%D0%BF%D1%80%D0%B5%D1%85%D0%BE%D0%B4/", "text": "\n                     Няма как парламентът да работи без присъствието на опозицията. Видя се, че мнозинството е крехко и едва от трети опит се събра кворум, за да започне все пак заседанието. От друга страна това се очакваше, след като от месеци шества езикът на омразата и управляващите се правят, че такъв  проблем няма. Нещо повече, с действията си отделни негови представители прекрачват демократични норми, постигнати с много труд през годините. А превишаването на правата и опитите за демонстрация на сила водят до напрежение, което логично би довело до предсрочни избори.Само че едва ли това е пътят. И то точно преди европредседателството. Затова е най-добре избраниците на народа да вършат това, за което са избрани, а не да робуват на популизма и недостойното противопоставяне. Правилникът за дейността на депутатите не трябва да се чете, както дяволът евангелието. Започналите процедури по вот на недоверие към председателя на парламента и правителството трябва да се изпълнят, но не за сметка на законотворчеството.Излиза, че пътят към нормализирането е преди всичко в ръцете на управляващото мнозинство. То е, което може да реши дали иска или не иска да продължи това управление. Но трябва да има предвид, че подсъдните олигарси са тези, които искат несигурна държава. От честите избори само те имат полза, защото чесите избори отлагат възмездието. Затова първата политическа сила трябва да е по-внимателна в действията си - по критична към подкрепящите я и по-толерантна към опозицията. Призраците от миналото не могат да бъдат аргумент за настоящето. Ясно е, че криминалният преход трябва да приключи. Но затова е нужна обща воля.\n\n\n                    ", "date": "2017.11.16", "title": "Воля срещу криминалния преход"}
{"url": "http://www.monitor.bg/a/view/80661-%D0%A1%D0%BB%D0%B5%D0%B4-%D0%BA%D0%B0%D1%82%D0%BE-%D0%BF%D0%BE%D1%82%D0%BE%D0%BF%D0%B8-%D0%90%D1%82%D0%B8%D0%BD%D0%B0-%D0%B1%D1%83%D1%80%D1%8F%D1%82%D0%B0-%D0%95%D0%B2%D1%80%D0%B8%D0%B4%D0%B8%D0%BA%D0%B0-%D1%83%D0%B4%D0%B0%D1%80%D0%B8-%D0%B8-%D0%A1%D0%BE%D0%BB%D1%83%D0%BD/", "text": "Обявиха траур заради жертвите\n                    Гърция е в тридневен траур в памет на жертвите от катастрофалните наводнения в страната. Знамената на сградите на държавните учреждения и Акропола бяха спуснати наполовина, а гръцкото правителство реши обявеният траур да продължи три дни, съобщи Ройтерс. Най-малко 15 души са загиналите, а шестима се водят за изчезнали в наводненията (един от тях бе открит жив), поразили гръцката област Атика. Поне 17 души бяха ранени, някои от тях тежко. Повечето от жертвите са жители на крайбрежните градове Мандра и Неа Перамос. Част от тях са шофьори, които са се удавили в колите си или са били завлечени в морето, пише в. \"Катимерини\". Гръцката агенция АНА-МПА предаде, че повечето от издирваните са били връхлетени от стихията, докато шофирали.Много от жертвите са възрастни хора. Най-младият загинал е 36-годишен шофьор на камион, който се обадил на майка си, докато нивото на водата край камиона му се покачвало. Скоро след това връзката прекъснала, посочва Ройтерс. Някои от жителите на засегнатите райони са предприели отчаяни мерки, за да оцелеят. \"Нямаше къде да спим. Качихме се на покрива, завити с одеяла\", разказва мъж от Мандра, чието жилище е било наводнено.Междувременно пороите продължиха, засягайки много части на страната, но особено западната континентална част на Гърция и областта Атика. Властите обявиха, че изчакват условията да се подобрят, преди да направят по-ясна оценка на щетите.През нощта срещу четвъртък се наложи пожарникарите да спасяват и двама души, които бяха блокирани в колата си в село Плака Литохоро близо до Катерини. Старият национален път Солун - Едеса, в покрайнините на префектура Пела, бе затворен. Трафикът на превозните средства се извършваше по обиколни маршрути. Ветровете през нощта изкорениха 12 дървета предимно в Източен Солун.Гръцката служба за гражданска защита обявиха, че участъци от три магистрали са непроходими и движението се отклонява. В района има подкрепления от пожарната и бреговата охрана, за разчистване на пътища и изпомпване на събралите се води. Извънредни мерки обявиха от община Атина поради предстоящите извънредни метеорологични явления. Всички училища в засегнатите райони останаха затворени заради лошото време. Очаква се лошите климатични условия да продължат до 19 ноември. В посолството на България в Атина няма постъпила информация за пострадали или бедстващи български граждани вследствие на бедствието. При нужда българските граждани могат да се свържат с посолството на дежурния телефон за спешни случаи: +30 6937 096 220. \n\n\n                    ", "date": "2017.11.16", "title": "След като потопи Атина, бурята \"Евридика\" удари и Солун"}
{"url": "http://www.monitor.bg/a/view/87474-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-16-%D0%BD%D0%BE%D0%B5%D0%BC%D0%B2%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    Денят започва рисково за родените в третата декада. Внимавайте къде оставяте документи и пари. Загубеното трудно ще се възстанови. Проведете повторни изследвания след получените днес резултати. Търсете странично мнение за всичко, което ви интересува. Следобед имате повече шансове, особено по отношение на имотни и наследствени придобивки. Денят е благоприятен за старт на нови начинания, връзки и отношения. Включете се в спонсорски и благотворителни инициативи и сами ще получите подкрепа.Работа-5Пари-5Любов-5Късмет-5Здраве-4 Станете рано и свършете до обед важното за деня. Може да скючите изгоден договор и да привлечете стабилна клиентела. Разговорите ви ще са ползотворни, дори и ако отивате някъде с намерение за скандал. Следобед интересите ви се преплитат с тези на конкуренцията. За всичко ще плащате повече, ще правите услуги и ще подкрепяте хора, които утре ще ви предадат и оставят насред пътя. Вървите към изневери и слечайни контакти, които ще ви костват повече отколкото предполагате. Следете кръвното.Работа-5Пари-5Любов-4Късмет-5Здраве-4 Денят е особено облагоприятен за сделки с недвижим имот, за прехвърляне и уреждане на собственост, за наемни и наследствени дела. Нищо важно не оставяйте за утрешния ден, в който тъмни сили и нелоялна конкуренция ще се намесват в личните ви и професионални отношения, ще ви объркват и вредят. Сега е момента за публични изяви, за участия в конкурси и благотворителни проекти. Посетете инициативите, на които ви канят, давайте и приемайте съвети. Денят е благоприятен за зачеване. Внимавайте със страничните връзки.Работа-5Пари-5Любов-6Късмет-5Здраве-5 Родените в третата декада ще имат тежко и рисково начало на деня, с евентуални загуби и неприятни инциденти. Към обед обстановката при вас коренно ще се промени, ще навлезете в силен и творчески период, ще получите изгодни предложения и покани, които ще ви зарадват. До края на деня може да финализирате имотна сделка, да подпишете нов договор и да постигнете съгласие по спорни въпроси. Участвайте в спонсорски проекти и сами ще получите финансова подкрепа. Тази вечер сте близо до голямата любов и до важен покровител.Работа-5Пари-5Любов-6Късмет-5Здраве-4 Важното свършете до обед. Концентрирайте се максимално, не протакайте праговори, за да не загубите важни клиенти и благодетели. Явете се първи на изпити и конкурси, заявете участие в нови инициативи. Към обед навлизате в рисков период. Вечерта изневерявате на само на любимия, но и на собствения си начин и стил на живот. Нищо важно не планирайте за утре, когато може да попаднете в особено тежки и рискови обстоятелства. Вървите към загуба в чувствата и имиджа. Готви се компроматна атака. Не си позволявайте изневери.Работа-5Пари-5Любов-4Късмет-4Здраве-4 Рекламирайте се по всички възможни начини. Не се знае откъде ще изскочи вашият заек на късмета. Играйте посреднически роли. Ще се намерят клиенти и за непродаваемото. Ако помогнете на някой да успее и подреди живота си и вашият ще тръгне към оправяне. Ден с хармонична и ведра енергетика. Не отклонявайте покани. Може да се запознаете с новата си любов и да получите примамливо предложение. Публичните ви изяви ще привлекат спонсори. Направете огледи на имоти и терени. Пазарете се за отстъпки от цената.Работа-5Пари-4Любов-6Късмет-5Здраве-5 Родените в третата декада ще започнат деня с разбъркана и рискова програма, с неочаквана промяна в отношенията и в курса, който са определили да следват. Внимавайте с документи и вложения, не се доверявайте на непознати. Към обед навлизате в подсигуряващ период. Може да направите сделка с недвижим имот, да намерите клиенти и купувачи, да уредите наследствен проблем и да поставите на нова база личните и семейни отношения. Пазете очите, внимавайте с техника и транспорт.Работа-5Пари-5Любов-5Късмет-4Здраве-4 Ден на духовно прозрение за правилния път, за важните цели и начинания и за хората, на които може да се доверите и да обичате. Всичко предприето ще донесе късмет и ползи. Може да се сдобиете с ново жилище и имот, да спечелите от наемни отношения и от дело за наследство. Тази вечер си уредете среща с евентуален спонсор и благодетел. Публичните ви изяви ще бъдат аплодирани, ще спечелите конкурс. В утрешния ден намалете темпото и изискванията. Постарайте се да уредите всичко важно днес.Работа-6Пари-6Любов-6Късмет-6Здраве-6 Ден с оздравяваща и пречистваща енергитика. Вървите към успешни срещи и сделки, към предложения, които не се дават всеки ден и на всеки. Денят среща нуждаещите се с евентуалните им благодетели. Тази вечер може да постигнете повече отколкото се надявате. Постарайте се да бъдете близо до хора, които могат да помогнат в реализирането на личните ви амбиции и мечти. На личния ви хоризонт се появява спонсор. Дано успеете да го разпознаете и заинтригувате с личните си амбиции и проекти.Работа-5Пари-6Любов-5Късмет-5Здраве-4 Тежка сутрин за родените след 15 януари. Не бързайте с изявите, с претенциите и пътуванията. Нещо може да се обърка и да ви вкара в преразход на сили и средства. Здравето е нестабилно. Към обед нещата се подреждат, намирате точните хора, и до вечерта постигате максималното. Някой ще се уреди с недвижим имот и ще започне битката за наследства. Моментът е благоприятен за преговори, за търсене на метериална подкрепа и правна помощ. За вечерта се препоръчват публични изяви. Предприетото ще ви донесе късмет и пари.Работа-5Пари-5Любов-5Късмет-5Здраве-4 До обед късметът ви следва. Получавате повече екстри от останалите, но следобед ще трябва повече да се постараете за нуждите на околните и да забравите за себе си. Ще влезете в ролята на благодетел и спонсор за свои и чужди, ще ви молят за услуги и ще ви притикат с изисквания в любовта. Не се забърквайте в изневери тази вечер. Утрешният ден ще ви донесе само главоболия, ако сбъркате в играта на чувствата. Днешният ден носи за вас опасни изкушения, с които трудно ще се преборите. Сексът на чуждо ще ви стъжни живота.Работа-5Пари-5Любов-4Късмет-4Здраве-4 Денят може да започне с конфликти, грижи и неприятности, но към обед поне един светъл лъч ще се появи, а до вечерта и други шансове ще ви огреят. Може да намерите отдавна търсената база за развитие и живот. Чудесен ден за имотна сделка. Капарирайте жилище или друг терен и помещение, на който да развивате новата си дейност. Вечерта си уредете среща с хора, които могат да ви окажат услуга или да финансират проектите ви. В живота ви може да се появи благодетел. Явете се на конкурси и състезания. Утре ви чакат изкушения.Работа-5Пари-4Любов-6Късмет-5Здраве-5 Личната ви година е еденица. Всичко предприето ще ви подсигури стабилна база, на която да градите успешните си проекти в следващата година. Подпишете нови договори, гответе се за пътувания и промени, за устройване в нова среда и за старт на нов предмет на дейност. До една годна ви чака разширение и придобивка в дома, любов, брак или внуче.Родените днес ще бъдат богати и известни. Ще се радват на протекция, ще печелят дела и конкурси, ще бъдат обичани и ценени. Родените в началото на Скорпиона са личните им спонсори и покровители. Там някъде ще бъде родена и голямата им любов. Ще работят с обществени средства, ще получават финансиране по световни и европейски проекти.Зченатите днес ще владеят сили, за които другите не предполагат че съществуват. Всичко, което предприемат ще се увенчава с успех. Ще знаят и могат много над средното ниво. Помислете дали самите вие може да възпитавате и давате уроци на такава душа.\n\n\n                    ", "date": "2017.11.16", "title": "Хороскоп за 16 ноември, четвъртък"}
{"url": "http://www.monitor.bg/a/view/82383-%D0%91%D0%BE%D0%B1-%D0%B8-%D0%BB%D0%B5%D1%89%D0%B0-%D0%B7%D0%B0%D0%BC%D0%B5%D0%BD%D1%8F%D1%82-%D0%BC%D0%B5%D1%81%D0%BE%D1%82%D0%BE-%D0%BF%D0%BE-%D0%B2%D1%80%D0%B5%D0%BC%D0%B5-%D0%BD%D0%B0-%D0%BF%D0%BE%D1%81%D1%82%D0%B0/", "text": "Гарнирайте обяда със зеленчуци, за да набавите нуждата от желязо\n                    Въпреки че същността на поста е смирение и вглъбяване в себе си, през последните няколко години за много хора това се превърна в мода. Според някои това е начин освен да се храним здравословно, да се избавим и от излишните килограми. Според специалистите лишаването на организма от животниски продукти в рамките на тези 40 дни е ползотворно. В този период няма да консумираме мас, сланина, краве масло и др., които са богати на холестерол, което ще ни осигури отлична детоксикация. Това обясни пред „Монитор“ специалистът по хранене и диететика проф. Донка Байкова.„Когато се храним само с растителни продукти, ще понижим серумните нива на липидите и ще заредим тъканните депа с биологично активни субстанции, витамини, минерали и антиоксиданти. Ще приемаме достатъчно фибри, които са абсорбатори на токсични субстанции на ниво стамашно-чревен акт. Това е огромна система и основна входна врата на организма по отношение на вещества от околната среда“, коментира проф. Байкова.По този начин ще си подсигурим и очакваната детоксикация, каквато ни е необходима периодично заради токсичните фактори в съвременния свят. Също така растителните храни са „обемни“, но ако ги подбираме правилно, може да се окажат с по-ниска калорийна стойност. По този начин може да се лишим от излишните ни няколко килограма, които сме натрупали още от лятната ваканция, или пък са следствие на неправилното хранене в забързаното ни ежедневие.  за да се храним здравословно? Ако поддържаме постоянно тегло и нямаме нужда от отслабване, е препоръчително да се храним комбинирано. За целта нека обърнем внимание на това какви вещества ще ни липсват по време на поста. Това са предимно пълноценни белтъци, на които са богати месото, рибата и яйцата. За да постигнем техния качествен състав в основните хранения, особено на обяд, е добре да консумираме бобова и зърнена храна. Трябва да комбинираме киселинните им състави така, че да достигнем формулата на аминокиселинния състав на животинските храни. Например за обяд можем да похапнем боб с малко хляб, който е традиционна българска зърнена храна.„Бобовите храни имат дефицит на митионин, който пък присъства в зърнените храни. Така, когато комбинираме зърнена и бобова храна, ние балансираме аминокиселинните спектри. Това ги прави биоусвояеми като белтък“, каза проф. Байкова.    заради имунната защита на организма. Така например за обяд освен боб с хляб можем да консумираме леща и булгур или пък хляб и ориз.Много хора пък сутрин обикновено закусват кисело мляко с овесени ядки, или пък филийка пълнозърнест хляб с парченце сирене или извара. Когато тези храни липсват на трапезата ни, е добре да набавим калция от млечните продукти, като добавим в менюто си сусамово, тиквено или ленено семе, тахан и овесени ядки. Зърненият микс е добър източник както на въглихедрати, така и на калций.„Ако консумираме този зърнен микс с плодове или с малко пчелен мед, ще имаме чудесен баланс от хранителни субстанции още на закуска. В 10 часа пък сутринта е полезно да приемем плодове“, коментира специалистът.Трябва обаче да имаме предвид, че по време на поста е задължително да удвоим приема на количеството плодовете и зеленчуците. Така например ако преди сме консумирали по 200 гр. зеленчуци и 200 гр. плодове, то сега трябва да са по 400 гр.Експертите съветват и да се храним на всеки 3 часа. Не бива да гладуваме, защото това стресира организма. Следобедната закуска, около 16 часа също е задължителна. Тогава можем да изядем един банан или пък да се подкрепим с фреш или чай с мед. Бананът може да е и сутрешна закуска. Добра алтернатива са също две филийки пълнозърнест хляб или хляб от лимец. Те са по-пълноценни, тъй като 40% от обвивката на пшениченото зърно не са премахнати. А точно в тях се съдържат всички витамини, минерали, антиоксиданти и фибри. Може да консумираме зеленчуков сандвич - с лютеница или маслини, или пък филийка с настъргана ябълка и канела. Чудесна следобедна закуска пък са 50 гр. сурови ядки или семена - слънчогледови, тиквени и др. Освен билковите отвари, изключително полезна е и цитронадата, приготвена от вода, лимон и листенца мента. Може да добавите и джинджифил.„Препоръчително е също да гарнираме бобовите храни със зеленчуци, за да усвоим желязото. За вечеря пък може да си приготвим огромно зеленчуково блюдо. Сега използваме най-вече зеленолистните зеленчуци, така че салата от зеле с настъргани моркови е чудесен вариант“, препоръча проф. Байкова. Добре е на трапезата ни да присъстват карфиол, броколи, цвекло, ряпа, пащърнак, с много подправки като копър и магданоз. Задължителни са праз лукът, както и чесънът, който ще повиши устойчивостта на организма към простудните заболявания. За да се заситим повече, може да гарнираме зеленчуковото ни блюдо със семена, ориз или картофи, ако не сме ги консумирали през деня.   Сред най-големите грешки по време на поста е да се храним еднообразно и да утоляваме глада си прекомерна консумация на сладко. За да не изпадаме в крайности, е по-добре да заменим вафлите и бисквитките с плодове или да си приготвим желиран сладкиш. Той може да е например от киви, портокал или ябълка, подсладени с пчелен мед и малко желатин, поляти с плодов сок.„Ако добавите и настърган банан, те получават консистенция на истински сладкиш. Може да използвате и компот. Нека обаче домакините да не ги приготвят с по 5-6 лъжици захар, което е огромно количество. Преди години явно не сме си давали сметка за това, но явно сме се движили повече“, коментира проф. Байкова.    Липсата на сирене, кашкавал и месо може да ви накара да солите варивата и кореноплодните твърде много, за да ги направите вкусни. Тъй като растителните продукти са естествено бедни на сол, съвсем очаквано е, че може да прекалите със солницата. За да избегнете излишното задържане на вода, подпухване и дискомфорт, използвайте малки количества морска или хималайска сол – те ще подправят храната ви, но и ще внесат нужните минерали, за да може да поддържате оптимален баланс на течностите в организма. Ако харесвате туршия или маслини, непременно ги изкисвайте преди консумация.   Закуска - не повече от 320 kcal в 10 ч. - 180 kcal о       По този начин ще приключим поста и с 2 кг по-малко    - з      \n\n\n                    ", "date": "2017.11.16", "title": "Боб и леща заменят месото по време на поста"}
{"url": "http://www.monitor.bg/a/view/21337-%D0%A0%D0%B0%D0%B7%D0%B8%D0%B3%D1%80%D0%B0%D0%B2%D0%B0%D1%82-%D0%BD%D0%B0-%D1%82%D1%8A%D1%80%D0%B3-%D0%B7%D0%B0-%D1%81%D0%B8%D1%80%D0%B0%D1%86%D0%B8-%D1%80%D1%8A%D0%BA%D0%B0%D0%B2%D0%B8%D1%86%D0%B8-%D0%BD%D0%B0-%D0%9A%D0%BE%D0%B1%D1%80%D0%B0%D1%82%D0%B0-%D0%B8-%D1%82%D0%BE%D0%BF%D0%BA%D0%B0-%D0%BD%D0%B0-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "\n                    Ръкавици на Кубрат Пулев с автограф и надпис „За децата на Добрич“, направен от брат му Тервел, ще бъдат разиграни на търг на традиционния бал на сдружението „Майчина грижа” в Добрич. Тази година, за 21-ви път, дамите събират над 300 гости благотворително, а събраните средства се разпределят за подпомагане на талантливи деца с тежка съдба.Най-атрактивната част е провеждането на търга, на който обикновено се разиграват уникални предмети.Освен ръкавиците на Кобрата, бизнесмените ще наддават и за бутилка 2,5 литра уникална ракия от избите на ЦК на БКП. На бутилката има масонска символика на етикета, реколта от 1959 година. Осведомени твърдят, че такава ракия не може да се купи отникъде, само се подарява при специални случаи на хора, свързани с масонството.Сред предметите са и два футболни шедьоври. Единият е оригинална топка на футболен клуб „Барселона“, върху която са се подписали всички звезди на отбора от периода 1998/ 1999 година. Феновете разчитат подписите на Ривалдо, Луиш Фиго, Абелардо, Чави Ернандес, Гуардиола.Другият шедьовър е фланелка на „Севиля“, върху която своите автографи са поставили известните състезатели от периода 2007/ 2008 година.В 20-годишната история на „Майчина грижа” сред запомнящите се предмети, разигравани на търг, са химикалът, с който е ратифициран договорът за присъединяване на България към Европейския съюз; библия от Атонски манастир с непреходна стойност; лични вещи на Франсис Форд Копола и т.н.\n\n\n                    ", "date": "2017.11.16", "title": "Разиграват на търг за сираци ръкавици на Кобрата и топка на „Барселона”"}
{"url": "http://www.monitor.bg/a/view/57293-%D0%9C%D0%B5%D0%B3%D0%B0%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%A4%D0%98%D0%A4%D0%90-%D0%BF%D0%BE-100-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B2%D0%B7%D1%80%D0%B8%D0%B2%D0%B8-%D1%84%D1%83%D1%82%D0%B1%D0%BE%D0%BB%D0%B0/", "text": "Заподозрян аржентински прокурор се хвърли под влак\n                    Едва ли има човек на света, който стопроцентово да вярва, че Катар по честен път е спечелил домакинството на световното първенство по футбол през 2022 г. Доказателства за подкупните схеми бяха изнесени на процеса срещу корупцията във ФИФА, който започна в Ню Йорк.Според един от главните свидетели на обвинението – аржентинеца Алехандро Бурсако, поне трима от висшите чиновници на ФИФА са взели по един милион долара, за да дадат гласа си в полза на Катар. И споделя имената: Хулио Грондона, до смъртта си вицепрезидент на ФИФА и президент на аржентинската футболна федерация; Рикардо Тейшейра (70 г.), тогава бос на футбола в Бразилия и зет на Жоао Хавеланж, предшественик на Сеп Блатер като президент на ФИФА; Николас Леос, бивш шеф на Южноамериканската футболна конфедерация КОНМЕБОЛ, който в момента е в Парагвай и отчаяно се бори да не бъде екстрадиран в САЩ за въпросния процес.При гласуването на 2 декември 2010 г. в Цюрих се е стигнало почти до бой, твърди свидетелят. На втория тур Япония отпада с 2 гласа, Катар получава 10, САЩ и Корея са с по 5. „Грондона ми каза, че Леос първо е гласувал за Япония, а след това за Корея, свидетелства Бурсако. По време на една от почивките той и Тейшейра дръпнаха Леос встрани, за да го вразумят и му изсъскаха:”Какво правиш, по дяволите. Ти ли си единственият, който няма да гласува за Катар?”. При следващия вот Леос гласува за Катар, който спечели срещу САЩ с 14:8 гласа.Размера на подкупа пък Бураско научил през януари 2011 г., когато бразилецът Тейшейра получил рушвет за друга далавера. „Грондона ми заяви, че трябва да му преведа по банкова сметка един милион долара, свидетелства той. – Това са парите, които Тейшейра още ми дължи за гласа ми в полза на Катар.”В свидетелските си показания Бураско не калкулира точната обща сума, дадена за купуване на гласове от страна на Катар. Но разказва за шумна разправия между Грондона и един от шефовете на тамошния организационен комитет, след което вицепрезидентът на ФИФА се оплакал, че е получил твърде малко пари за вота си. След това тай уточнява, че Грондона е поискал от бъдещите домакини на мондиала 80 милиона долара.Бураско е първият от свидетелите в процеса срещу 42-ма бивши официални ръководители на световния футбол. Делото в Ню Йорк е по сто обвинения с финансова равностойност от около 200 милиона долара. Аржентинецът през 2015 г. се призна за виновен в това, че е имал ключова роля в изплитането на корупционната мрежа. Сега той оказва пълно съдействие на прокуратурата на САЩ.Сред най-сериозно обвинените за пране на пари, подкупи и присвояване въз основа на показанията на Бураско са функционерите на ФИФА Хосе Мария Марин (82 г., Бразилия), Хуан Анхел Напут (59, Парагвай) и Мануел Бурга (60, Перу). В продължение на над 10 години той им е изплащал подкупи за уреждането на телевизионните права за мачовете, организирани под егидата на КОНМЕБОЛ. „Плащанията бяха оформяни като преводи по сметки в швейцарски банки или пък бяха давани на ръка като пътни, дневни и квартирни разходи по време на командировки из региона”, обяснява той.И един трагичен инцидент. Уличеният от Бурсако във футболни далавери държавен прокурор на Аржентина Хорхе Делхон, срещу когото също предстоеше да бъде повдигнато обвинение, се е самоубил, като е скочил под влак в Буенос Айрес, съобщават местни медии. От ФИФА пък отказват всякакъв коментар.\n\n\n                    ", "date": "2017.11.16", "title": "Мегаделото срещу ФИФА по 100 обвинения взриви футбола"}
{"url": "http://www.monitor.bg/a/view/22647-%D0%9F%D0%B5%D1%80%D1%83-%D0%BF%D0%BE%D0%BF%D1%8A%D0%BB%D0%BD%D0%B8-%D1%84%D0%B8%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%9B%D0%B8%D0%BD%D0%B5%D0%BA%D0%B5%D1%80-%D1%82%D0%B5%D0%B3%D0%BB%D0%B8-%D0%B6%D1%80%D0%B5%D0%B1%D0%B8%D1%8F/", "text": "\n                    Перу победи с 2:0 Нова Зеландия и стана последният отбор, който си осигури участие на Мондиал 2018. Джеферсън Фарфан и Кристиан Рамос отбелязаха попаденията за \"инките\", които спечелиха втория интерконтинетален плейоф и попълниха списъка с финалистите за шампионата в Русия. Първата среща преди 5 дни завърши 0:0. За Перу това ще е общо 5-о участие на световно първенство.В същото време стана ясно, че английската легенда Гари Линекер ще тегли жребия за груповата фаза на световното. Церемонията, на която ще станат ясни осемте групи, ще се състои на 1 декември в Москва. Помощник на Линекер пък ще бъде германският голаджия Мирослав Клозе, като предстои още популярни имена да бъдат обявени в близките дни.\nОсвен това станаха ясни и урните за жребия, като отборите са разпределени според ранглистата на ФИФА. Отборите ще бъдат разпределени в осем групи по четири отбора. В една група не може да бъдат повече от два отбора от Европа и повече от един от останалите континенти. Мачовете от шампионата ще се играят от 14 юни до 15 юли в 11 града на Русия. Русия, Германия, Бразилия, Португалия, Аржентина, Белгия, Полша, Франция\nИспания, Перу, Швейцария, Англия, Колумбия, Мексико, Уругвай, ХърватияДания, Исландия, Коста Рика, Швеция, Тунис, Египет, Сенегал, Иран\nСърбия, Нигерия, Австралия, Япония, Мароко, Панама, Република Корея, Саудитска Арабия\n\n\n                    ", "date": "2017.11.16", "title": "Перу попълни финалистите, Линекер тегли жребия"}
{"url": "http://www.monitor.bg/a/view/3436-%D0%91%D0%B5%D1%80%D0%B1%D0%BE-%D0%B4%D0%B5%D0%B1%D1%8E%D1%82%D0%B8%D1%80%D0%B0-%D1%83%D1%82%D1%80%D0%B5-%D0%B2-%D0%98%D0%BD%D0%B4%D0%B8%D1%8F-%D0%BE%D0%B1%D0%B5%D1%89%D0%B0-%D1%88%D0%BE%D1%83/", "text": "\n                    Индийската авантюра на Димитър Бербатов стартира днес от 16:30 часа с първия за новия му тим „Керала Бластърс“ мач от първенството. Българинът със сигурност ще започне като титуляр за домакините, които приемат шампиона „Атлетико де Колката“. Дербито ще се предава пряко у нас по Mtel Sport 2. Освен по спортния канал двубоят ще се излъчва безплатно и на онлайн платформата ppv.mtel.bg. Сезонът в индийската Суперлига продължава около четири месеца и всеки мач на българина ще бъде излъчван пряко.Изявите на Бербатов предизвикват сериозен интерес в Индия, въпреки че той няма да играе на любимата си позиция като централен нападател, а ще бъде разиграващ халф. В „Керала“ бившият капитан на националния ни отбор е номер 1 по заплата с годишна заплата от 1 милион евро, а единственоя по-скъпоплатен в шампионата е бившият му съотборник в „Тотнъм“ Роби Кийн, който носи екипа именно на „Атлетико де Колката“. Стадионът за дербито отдавна е разпродаден, включително и допълнителните седалки, които бяха монтирани наскоро. Звездата пък не пропусна да подгрее феновете, като пусна поредната си снимка преди дебюта, обещавайки шоу. „Аз съм готов да се забавлявам, а вие?“, попита Бербо запалянковците.\n\n\n                    ", "date": "2017.11.16", "title": "Бербо дебютира утре в Индия, обеща шоу"}
{"url": "http://www.monitor.bg/a/view/13572-%D0%94%D0%B5%D0%BB%D0%B8%D0%BE-%D0%A0%D0%BE%D1%81%D0%B8-%D1%81%D1%80%D0%B5%D0%B4-%D0%B2%D0%B0%D1%80%D0%B8%D0%B0%D0%BD%D1%82%D0%B8%D1%82%D0%B5-%D0%B7%D0%B0-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0-%D0%98%D1%82%D0%B0%D0%BB%D0%B8%D1%8F/", "text": "Спас Русев закри поста на Боримиров, даде властта на Букарев\n                    Треньорът на „Левски“ Делио Роси е сред вариантите за нов селекционер на Италия. Това разкриха медиите на Апенините, след като досегашният наставник на „скуадрата“ Джампиеро Вентура беше уволнен. Както е ясно, за първи път от 60 години италианците не се класираха на световно първенство и това доведе до сътресения в местния футбол.Според Stadiosport.it италианската футболна федерации се е спряла на 3 имена, с които ще се преговаря. Това са Карло Анчелоти, Роберто Манчини и Масимилиано Алегри. От тях само Анчелоти е свободен, след като бе освободен от „Байерн“. Татко Карло обаче има изключително високи финансови претенции, което е сериозна пречка, тъй като федерацията търпи загуби за десетки милиони след некласирането на Мондиал 2018. Във втората група също са 3 имена, като едно от тях е именно на Делио Роси. Останалите са Винченцо Монтела и Клаудио Раниери. За кандидатурата на треньора на „Левски“ пък пише: \"Интересен вариант е Делио Роси. Той беше уволнен от „Болоня“ през 2015 година и две години беше без работа. През лятото отново седна на треньорската скамейка, подписвайки 2-годишен договор с „Левски“. Въпреки това обаче не бива да бъдат забравяни успехите му в Италия. Достатъчно е да се спомене триумфът за Купата на Италия с „Лацио“ през 2009 година\".Междувременно собственикът на „Левски“ Спас Русев предприе ръководни промени в клуба. Досегашният спортен директор Даниел Боримиров беше освободен, а постът му – закрит. Вместо това се създава нова длъжност – мениджър и координатор на спортната дейност, която ще се заема от Асен Букарев. Боримиров, който е и акционер в „Левски“, потвърди новината. „Това е решение лично на Спас Русев, което на мен ми бе обявено, сподели пред Sportal.bg бронзовият медалист от САЩ '94. - Малко е странно „Левски“ да няма спортен директор. Може би изпълнителният директор Красимир Иванов ще обясни защо са предприети подобни действия и какви точно функции ще изпълнява Асен Букарев. Цялата спортно-техническа власт ще е в ръцете на Делио Роси. Пред мен има два варианта. Единият е да остана и да ръководя школата, а другият - да се разделя с „Левски“. Всичко е въпрос на преговори”, обобщи Боримиров.\n\n\n                    ", "date": "2017.11.16", "title": "Делио Роси сред вариантите за треньор на Италия"}
{"url": "http://www.monitor.bg/a/view/11239-%D0%93%D1%80%D0%B8%D0%B3%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%94%D1%8A%D0%BB%D0%B1%D0%BE%D0%BA%D0%BE-%D0%B2-%D1%81%D1%8A%D1%80%D1%86%D0%B5%D1%82%D0%BE-%D1%81%D0%B8-%D1%81%D1%8A%D0%BC-%D0%B1%D1%8A%D0%BB%D0%B3%D0%B0%D1%80%D0%B8%D0%BD/", "text": "Тийм надигра Буста, запази шанс за влизане в четворката\n                    Григор Димитров стана обект на изключителен интерес от страна на медиите след класирането си за полуфинала на последния турнир на АТР с победата над Давид Гофен. Той беше буквално разпънат от въпроси на пресконференцията, но успя да отговори учтиво и с чувство за хумор, въпреки че някои бяха доста безумни. И не пропусна да подчертае, че е българин и се гордее да играе за родината си.„Вие сте българин, роден сте в Хасково, живял сте в в Париж, сега живеете в Монте Карло, имали сте руско гадже в Лос Анджелис и още други, така че бих искал да знам, дали се чувствате като гражданин на света”, беше един от въпросите ребуси, които му постави репортер. Гришо се засмя и отвърна: \"„Споменахте само една приятелка?! Хайде де?! И пропуснахте две страни, в които съм живял.\" А после върна топката: \"Радвам се на един от най-добрите ми сезони. Радвам се, че съм тук. Щастлив съм. Няма от какво да бягам. Попитайте ме нещо директно и ще отговоря. Вие просто изброихте факти.”Така стигна и до уточнението по темата, за което беше попитан: „Дълбоко в сърцето си аз съм си българин. Паспортът ми е български, състезавам се за България. Горд съм, че съм българин и не се срамувам от нищо. Най-важното за всеки е да намери баланса си и да следва мечтата си.”Григор Димитров сподели и какво очаква от последния си мач в група \"Пийт Сампрас\" - срещу Пабло Кареньо Буста. \"Това е поредният двубой, независимо срещу кого, каза той. - Всички са тук да се състезават. Ще се съсредоточа да покажа най-добрия си тенис. Това са последните мачове за годината и искам да се представя максимално добре.\"За второто място в група \"Борис Бекер\" късно в четвъртък играха Саша Зверев и Джак Сок, победителят ще срещне най-добрият ни тенисист на полуфинала.В групата на Гришо пък Доминик Тийм си върна шансовете да стигне до полуфинала, след като надигра Буста в късния мач в сряда с 6:3, 3:6, 6:4. В петък той излиза в ранния мач от 16.00 ч. срещу Давид Гофен. От 22.00 пък играят Димитров и Буста.\n\n\n                    ", "date": "2017.11.16", "title": "Григор Димитров: Дълбоко в сърцето си съм българин"}
{"url": "http://www.monitor.bg/a/view/19445-%D0%91%D0%BE%D0%BA%D1%81%D1%8C%D0%BE%D1%80%D0%BA%D0%B0%D1%82%D0%B0-%D0%A1%D0%B5%D0%B2%D0%B4%D0%B0-%D0%90%D1%81%D0%B5%D0%BD%D0%BE%D0%B2%D0%B0-1-%D0%B7%D0%B0-%D0%BE%D0%BA%D1%82%D0%BE%D0%BC%D0%B2%D1%80%D0%B8/", "text": "\n                    Боксьорката Севда Асенова (кат. до 48 кг) беше избрана за спортист №1 на октомври в анкетата до спортните редакции на пресклуб „България“. Признанието й е за златния медал от международния турнир \"Балкан\" в София, за който беше избрана и за носител на едноменната купа. Тя получи 9 гласа в допитването и получи значката \"Златна България\" и ваучер от \"Пампорово“ АД за уикенд за двама. Тя изпревари в класацията световната шампионка по карате Борислава Ганева, таекуондиста Даниел Ладжев и каратистката Ивет Горанова.\n\nНа награждаването Севда Асенова разказа, как в началото на кариерата си е трябвало да се състезава с екип на клубния си отбор „Локомотив“ (Русе). „Много ме заболя, като не можех да кажа, че представям България. Личният ми треньор купуваше със свои средства националния екип, за да може да играем на европейско. Затова сега съм изключително благодарна на Българска федерация по бокс и лично на президента й Красимир Инински, който не само ни осигурява екипи и всичко необходимо, но ни гледа като свои деца“, каза тя.\n\nСевда Асенова обяви, че през 2018 г. иска първо да спечели квота за световното в Индия от европейското първенство в Полша, а после да вземе и медал от шампионата в Индия. За олимпиадата в Токио през 2020 г. обаче не пожела да говори, защото била много далече.\n\nНационалният треньор на жените Фикрет Ереджебов, който беше на награждаването, сподели, че целта му за догодина ще е максимален брой квоти за световното първенство при жените.\n                    ", "date": "2017.11.16", "title": "Боксьорката Севда Асенова №1 за октомври"}
{"url": "http://www.monitor.bg/a/view/84525-%D0%91%D1%8A%D0%BB%D0%B3%D0%B0%D1%80%D0%B8%D0%BD-%D1%81%D1%80%D0%B5%D0%B4-%D1%88%D0%B5%D1%84%D0%BE%D0%B2%D0%B5%D1%82%D0%B5-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BA%D0%BE%D0%BB%D0%BE%D0%B5%D0%B7%D0%B4%D0%B5%D0%BD%D0%B5/", "text": "\n                    Драгомир Кузов беше избран за член на Техническата комисия (Equipment Commission) на Международния колоездачен съюз (UCI). Така той стана първият българин в 117-годишната история на съюза, който влиза в неговите редици.\n\nКузов е бивш шосеен състезател, майстор на спорта, създател на велосипедната марка \"DRAG\" през 1998 година в София. Tой е подпомагал много български и чуждестранни таланти в техния път към професионалното колоездене.\n\nКато част от Техническата комисия Кузов ще има глас и ще отговаря за велосипедите и екипировката, която ще се използва във всички състезания под егидата на UCI, в това число световни първенства и олимпийски игри.\n\n\"Това е огромно признание за България. За мен е голяма чест да бъда в екипа на UCI, каза Кузов. Отговорността е голяма и през следващите 4 г. ще се постарая да оправдая доверието, което ми е гласувано. UCI вече има ефективна политика относно техническите изисквания към велосипедите и екипировката, които се използват в състезания, но има и какво да се подобри. Ще вложа всичките си знания и усилия да подпомагам развитието на световния колоездачен спорт и борбата с технологичните измами. Винаги се стремим да развиваме продукти на световно ниво и смятам, че това е заслужено признание за многото години труд на екипа на DRAG.\"\n                    ", "date": "2017.11.16", "title": "Българин сред шефовете на световното колоездене"}
{"url": "http://www.monitor.bg/a/view/40393-%D0%A1%D0%BF%D1%80%D1%8F%D1%85%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D1%8F-%D0%BD%D0%B0-%D0%9A%D0%B2%D0%B8%D1%82%D0%BE%D0%B2%D0%B0/", "text": "\n                    Преди почти една година двукратната шампионка на „Уимбълдън” Петра Квитова беше атакувана и наръгана с нож в дома си в Простейов, Чехия, от непознат нападател. Чехия. Извършителят явно ще се измъкне от правосъдието, тъй като полицията прекратява издирването му по давност.\n\nБандитът нито е бил идентифициран, нито е заловен, заяви говорител на полицията пред агенция CTK. Служителите на реда са взели стотици свидетелски показания от жителите в квартала, прегледали са записите на почти всички охранителни камери в района, имаше и награда от 20 000 евро, но всичките им издирвания са ударили на камък. Разследването е било насочено дори към варианта за изнудване (за това в Чехия се предвиждат до 12 г. затвор), но нападателят така и не е бил открит.\n\nВсичко се случи на 20 декември 2016 г., когато лявата ръка на Квитова беше тежко наранена с нож, заради което трябваше да претърпи 4-часова операция. Половин година по-късно тя успя да се върне на корта – за „Ролан Гарос”.\n\nПред списание Blesk тогава тенисистката заплаши нападателя си с думите: „Така съм те запомнила и така съм те описала на властите, че е най-добре да отидеш сам да се предадеш в полицията. Те така и така ще те хванат”.\n                    ", "date": "2017.11.16", "title": "Спряха издирването на нападателя на Квитова"}
{"url": "http://www.monitor.bg/a/view/74038-%D0%A5%D0%95%D0%9F%D0%90%D0%A2%D0%98%D0%A2-%D0%A1-%D0%95-%D0%9B%D0%95%D0%A7%D0%98%D0%9C-%D0%92%D0%90%D0%96%D0%9D%D0%9E-%D0%95-%D0%94%D0%90-%D0%A1%D0%95-%D0%9E%D0%A2%D0%9A%D0%A0%D0%98%D0%95-%D0%A0%D0%90%D0%9D%D0%9E/", "text": "\n                    и ХИВ.\n\n \n\n\n\n- Хепатит В е инфекция с вируса на хепатит В, а хепатит С е инфекция с вируса на хепатит С. Двата вируса са много различни. Хепатит В е много по-разпространен в света. Приема се, че около 300 млн. души го носят в себе си. Той се предава по кръвен и полов път. Тези пътища на заразяване го правят много опасен. За хепатит В има ваксина, която се слага още на новородените. Инфектираните с хепатит С са наполовина по-малко, около 71 милиона, той се предава изключително по кръвен път. За съжаление, срещу него ваксина няма. Единственият начин за предпазване е да се избягват, колкото е възможно, венозните процедури, да се ползват само лични средства, човек да внимава да не бъде инфектиран по време на някои манипулации, като татуировки, пиърсинг и всичко, което нарушава целостта на кожата и лигавицата. Затова и хепатит С се смята за голям проблем. Профилактиката се изразява в предпазни мерки, а самата терапия в последните години е много успешна.\n\n\n\n- Приема се, че 5% от населението е носител на хепатит В, което при население от 7 101 859 прави 355 092 души, а 1,5 на сто от хората са с хепатит С, което е 106 527 души.\n\n\n\n- Точни данни действително няма. У нас не е правен скрининг, който да обхване населението, както се процедира в държавите с по-добри финансови възможности. В България има проучвания от преди години, направени в отделни области и сред различни групи от пациенти като затворници и наркомани. Това, което трябва да се организира и направи в нашата страна, е точно един цялостен скрининг, за да започне своевременното лечение на инфектираните.\n\n\n\n- Колегите в САЩ приеха, че това е напълно възможно. Там се прави масов скрининг на родените в периода 1945 и 1965 г., т. нар. поколение „baby boom”. Данните показват, че нивата на хепатит са такива, каквито са показали и по-ранни проучвания. Броят на новооткритите пациенти в тази група не е много голям, което означава, че рискът не е бил висок. В България такова проучване не е правено. Но прави впечатление, че пациентите в напреднал стадий на заболяването, които лекуваме в момента, са на възраст, поради която може да се предположи, че са се заразили точно в този период. По-младите са инфектирани с друг генотип – 3, на вируса. Това са хора предимно от групи, в които са се използвали венозни наркотици. Като болест тази инфекция се оказва малко по-тежка от предходните.\n\n\n\nНапълно вярно е, затова го наричат Тихия убиец. Минават десетилетия, докато пациентът започне да усеща, че нещо в него не е наред, например уморява се твърде лесно. Инфекцията се установява от кръвни изследвания. Ако човек е инфектиран в младостта си, за да развие чернодробна цироза, без да употребява алкохол, са нужни 30 години. Ако той е инфектиран в по-напреднала възраст, пие алкохол, носител е на хепатит В или ХИВ, тогава за цирозата са достатъчни 15 години. За разлика от хепатит С, този от тип В е по-благоприятен за хората. Имунната система на 2/3 от заразените успява да го сложи под контрол, т.е. те са инфектирани, но не стигат до развиване на болестта. Друга 1/3 развиват чернодробна болест и след 10-15 години стигат до чернодробна цироза. Това означава, че още на петата-шестата година от инфектирането те са имали някакви оплаквания.\n\n\n\n- Когато човек е с хепатит В, всички останали в домакинството трябва задължително да се изследват. Ако не са инфектирани, да се ваксинират. При хепатит С честота на инфекцията в семействата на заразените не е голяма. Този вирус се предава трудно в домашни условия и по сексуален начин. Изключение има при хомосексуалните, но не и при хетеросексуалните отношения. Причината е, че лигавицата на съответния орган при хомосексуалните е по-ранима при акта.\n\n\n\n- Инфекцията се установява чрез кръвни изследвания. За хепатит В има и сухи тестове. Цената на едно кръвно изследване е 15-20 лева. Последващото изследване е по-скъпо, защото установява неговия геном. Личните лекари са тези, които насочват хората към специализираните центрове за диагностика и лечение. Здравната каса не поема цената на вирусните маркери за хепатит В и С.\n\n\n\n- Да, от три години той е напълно лечим. Проучвания показват, че новите терапии успяват да изчистят хепатит С на 95-100 процента, в зависимост от степента на централното увреждане и придружаващите заболявания. В това отношение беше постигната революция. Световната здравна организация си постави за цел до 2030 г. 90% от хората с хепатит по света да бъдат открити и 80 на сто от тях да бъдат лекувани. В България от година и половина имаме възможност да лекуваме с новите препарати и да постигаме голяма успеваемост.\n\nПри хепатит В провежданото лечение потиска инфекцията, но не може да изгони вируса. Ако се постигне това, то е не повече от 5-6 процента. В момента усилията са за откриването на такива лекарства, които да увеличат броя на излекуваните.\n\n\n\n- Бременните задължително се изследват за хепатит В и ако вирусът е наличен, се проверят неговите нива. Ако той е на 100 хил. международни единици, има опасност детето да бъде инфектирано. Такива пациентки преминават антивирусна терапия. При хепатит С нещата са по-благоприятни. Нивото на вируса трябва да е 1 млн. международни единици, за да се допусне, че има някаква опасност и за бебето, тъй като инфектирането става по време на раждането. За него ваксина няма, бременността не се прекъсва, но родените деца се проследяват година-две след раждането, за да се види дали инфекцията не е предадена. При хепатит С рискът е само 5%, докато при В е доста по-висок.\n\n \n                    ", "date": "2017.11.16", "title": "ХЕПАТИТ С Е ЛЕЧИМ, ВАЖНО Е ДА СЕ ОТКРИЕ РАНО "}
{"url": "http://www.monitor.bg/a/view/89882-%D0%9F%D1%80%D0%B5%D0%BC%D0%B0%D1%85%D0%B2%D0%B0%D1%82-%D1%81-%D0%BB%D0%B0%D0%B7%D0%B5%D1%80-%D0%B1%D0%BE%D0%BB%D0%BA%D0%B8-%D0%B2-%D1%81%D1%82%D0%B0%D0%B2%D0%B8%D1%82%D0%B5/", "text": "\n                    Лазертерапия при болки в ставите и трудно зарастващи рани използват в Отделението по физиотерапия и рехабилитация на УМБАЛ-Бургас. Отделението е единствено в Югоизточна България, с изключение на санаториалните бази, което приема пациенти по 5 клинични пътеки за рехабилитация и физиотерапия. Лечение е възможно и в амбулаторни условия, без болничен престой, съобщи началникът на отделението д-р Диана Маринова. Само тук е възможна ранна рехабилитация на болни след инсулт, което е голямо облекчение за близките на такива пациенти и шанс за пълно възстановяване на движенията. Терапиите, които се прилагат, са комплексни – лазертерапия, магнитотерапии, електротерапии, електростимулация, ултразвукова терапия, кинезитерапия, топлотерапия, студотерапия. Физиотерапевтите помагат и при редки заболявания, включително мускулна атрофия при възрастни. Три са начините, по които пациентите могат да постъпят в отделението. Най-често те се насочват веднага след острите състояния – инсулт, инфаркт, ортопедична или неврохирургична операция, още преди да са напуснали болницата. Ако страдате от заболяване, което се повлиява добре от физиотерапията, можете да вземете направление за прием в болницата и да ви бъдат назначени нужните процедури. Третият вариант е особено добър за работещите хора – отделението приема амбулаторни пациенти с направление за специалист физиотерапевт и не е необходим болничен престой. „Имаме сключен договор с медицинския център на болницата „Св. Николай Чудотворец“. Трябва да се вземе направление №3 за специалист физиотерапевт и да се представи в медицинския център“, обясни д-р Маринова. Състоянията, при които физиотерапията помага, са множество – като се започне от всички болки в ставите и сухожилията, шиповете, спортните травми като тенис лакът, както и диабетно стъпало.\n\n\n \n                    ", "date": "2017.11.16", "title": "Премахват с лазер болки в ставите "}
{"url": "http://www.monitor.bg/a/view/53152-%D0%9E%D1%82%D0%BA%D1%80%D0%B8%D0%B2%D0%B0%D1%82-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B5%D0%BC%D0%B5%D0%B9%D0%BD%D0%B0-%D1%81%D1%82%D0%B0%D1%8F-%D0%B7%D0%B0-%D0%BD%D0%B5%D0%B4%D0%BE%D0%BD%D0%BE%D1%81%D0%B5%D0%BD%D0%B8-%D0%B1%D0%B5%D0%B1%D0%B5%D1%82%D0%B0-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Първата в Пловдив семейна стая, в която родителите на недоносени бебета ще имат възможност за уютен контакт със своите недоносени рожби, отваря врати в УМБАЛ „Пловдив”, съобщи д-р Диана Аргирова, началник на Отделението по неонатология. Тя уточни, че това е третата семейна стая, която отваря врати в страната. Първите две са в София и във Велико Търново. Стаята в Пловдив е създадена, благодарение на семейство дарители от града на тепетата. Инициатор за създаване на специалната семейна стая са експертите от фондация „Нашите недоносени деца“, с които екипът на лечебното звено партнира успешно от доста време.\n\nВсяка година през отделението по неонатология преминават средно по 250 бебета, дошли на бял свят с тегло под 1 кг. Най-малкото е момиченце от Пловдив, родено 650 грама, каза д-р Аргирова. „Все повече са недоносените деца, които лекуваме тук, а нашият стремеж е да осигурим възможно най-качествените грижи, с които да им гарантираме пълноценен живот, когато пораснат”, допълни тя. Част от тези усилия е въведената рехабилитация за недоносени, която започва, след като бебето стигне тегло от 3 кг и продължава, докато проходи. Посредством гимнастиката се преодолява двигателният дефицит и се развиват физическите им умения. До момента в резултат на специалните комплекси вече има 3 проходили деца. В помощ на родителите в отделението работи и психолог, който консултира ежедневно майки и татковци, които имат нужда от психологическа подкрепа.  \n\nПлод на сътрудничеството между УМБАЛ „Пловдив“ и фондация „Нашите недоносени деца“ е и кенгуру грижата. Този здравословен подход, известен още като „кожа до кожа“, който запазва близостта на бебето до майката, помага на недоносените деца много по-бързо да излязат от критичното състояние – от кувьоза да бъдат изведени на термолегло, а след това изписани вкъщи, обясни д-р Аргирова. Фондацията е предоставила 2 специални стола за кенгуру грижа на неонатологията.\n\nТова не е единственото дарение на „Нашите недоносени деца“ – донесени са шапчици за малчуганите, изплетени от 700 доброволци, октоподчета за кувьозите, които наподобяват пъпната връв, както и покривала за кувьозите, които се поставят в определени часове, те играят важна роля за неврологичното развитие и спасяват децата от проблеми с проговарянето и обучението по-късно.\n                    ", "date": "2017.11.16", "title": "Откриват първата семейна стая за недоносени бебета в Пловдив"}
{"url": "http://www.monitor.bg/a/view/15657-%D0%97%D0%B2%D0%B5%D0%B7%D0%B4%D0%B8-%D0%BD%D0%B0-%D1%80%D0%BE%D0%BA%D0%B0-%D0%B8-%D1%81%D1%83%D0%B8%D0%BD%D0%B3%D0%B0-%D1%81%D0%B5-%D1%81%D1%8A%D0%B1%D0%B8%D1%80%D0%B0%D1%82-%D0%B2-%D0%A0%D1%83%D1%81%D0%B5/", "text": "\n                    Уникално по рода си събитие, което събира на едно място звезди от рок и суинг средите на България и Европа, ще се проведе тази събота в Русе.Речният град ще бъде домакин на първото по рода си събитие, \"Суинг и Рок Звезди\", обединяващ най-атрактивните танцови спортове у нас през последните години. Събитието ще се проведе под егидата на Община Русе и Младежки дом \"Русе\" и е със състезателен характер. Датата е 18 ноември, 12 часа в зала \"Дунав\" в Русе и на него се очаква да присъстват над хиляда участници, гости, публика и фенове на рока, суинга и джаза. Входът за гости е свободен, като организаторите, обещават незабравимо преживяване, много танци и големи награди.Специалният гост в събитието е Йордан Йовчев, четирикратният олимпийски шампион. Той пристига в Русе със съдействието на \"Дженерали\". Вечерта ще разтърси речния град с уникално парти в един от клубовете на Русе. Лайф клуб \"КАНТО\" ще се превърне в истинска танцова арена на фона на жива музика от рок изпълнители.Рокендролът е един от най-атрактивните танцови спортове. Това е невероятна комбинация от акробатика и танц и единственият танцов спорт, в който момчетата изпъкват със сила на фона на своите нежни половинки. През последните години, суинг танците са хит в целия свят, а вече и в България. \"Рок Старс\" и \"Суинг Денс\" Русе са първите домакини и организатори на подобно събитие в България, което несъмнено ще бъде превърнато в традиция.\n\n\n                    ", "date": "2017.11.16", "title": "Звезди на рока и суинга се събират в Русе"}
{"url": "http://www.monitor.bg/a/view/86915-%D0%9C%D0%B8%D1%81%D0%B8%D1%81-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D0%BE%D0%BC%D0%B0%D0%B3%D0%B0-%D0%BD%D0%B0-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%B4%D0%BE%D0%BC%D0%B0%D1%88%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5/", "text": "\n                    Мария Вачева, която тази година бе коронясана за най-красиви омъжена българка, ще протегне ръка на жените, станали жертви на домашно насилие. Благотворителната кампания е част от представянето на чаровната брюнетка на конкурса Мисис Вселена, който ще се проведе в Южна Африка през лятото догодина.\n\nДотогава Вачева ще организира семинари с психолози и други специалисти, които да помагат на пострадалите от домашно насилие.\n\nМария е горда майка на 18-годишно момиче, занимава се с международен маркетинг и е мениджър на семейната компания „Колегер Метал“, като от години живее в Австрия. Заедно с нея на подиума по време на конкурса у нас се разходи и съпругът й Мартин, който родом е от страната на Моцарт. Искрата между двамата пламва по време на международно изложение на строителни фирми. Самата Вачева, която гордо обявява, че има по 425 кубика силикон във всяка гърда, описва връзката между нея и избраника й като сюжет от „50 нюанса сиво“.\n                    ", "date": "2017.11.16", "title": "Мисис България помага на жертви на домашно насилие"}
{"url": "http://www.monitor.bg/a/view/28365-%D0%A4%D0%B5%D0%BD%D0%BA%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D0%9A%D0%B0%D0%BC%D0%B5%D0%BB%D0%B8%D1%8F-%D1%81-%D0%BF%D0%BE%D1%80%D1%82%D1%80%D0%B5%D1%82/", "text": "Певицата разпуска с голф и плаж между концертите\n                    Още на старта на турнето си зад граница, попфолк фурията Камелия прибави нов артикул за спомен от феновете си в САЩ. Българка, базирана в Лас Вегас, подари на изпълнителката на „Луда по тебе“ картина. Изображението представлява черно-бял портрет на певицата с пътстър венец от цветя. За милия жест Камелия загатна с фотография в профила си във Фейсбук. Дарът е своеобразна благодарност към чаровната блондинка, коятос експлозивен микс от фолк хитове, сръбски шлагери и фолклор без намесата на плейбеци. „Отдавна не сме чували някой да пее наистина на живо цяла вечер“, споделят присъстващи на концертите й. Почитателите на Камелия в Денвър пък я изненадоха с тениски, щамповани с нейния лик. Фолк дивата не пропуска да сподели емоциите си в социалната мрежа. Откакто е започнала воаяжа си в САЩ и Канада, тя публикува ежедневно снимки, видеа и дори прави лайв включвания с опция да отговаря на въпроси на последователите си. „Мармалад след партито в Атланта. Няма такава бомба – навсякъде има салфетки, чинии, чаши. Ето това остана след купона, на който всички българи пяхме заедно“, показва опустушителната веселба на един от клиповете певицата. В списъка с изненади, които тя е приготвила за българите зад граница, е премиера в аванс наКамелия съчетава работата с удоволствието и намира време за разходки. Освен че щрака селфита на различни забележителности, тя заменя релакса след безсънните нощи с голф и плаж. Сред любимите дестинации на 46-годишната красавица се нарежда Ниагарският водопад. Тя дори прекара нощ в хотел, чиято тераса е точно над природната забележителност. „От апартамента ми се разкрива страхотна гледка към Ниагара, който е целият осветен и е много романтично. Снимам се от американската страна на водопада, защото от канадската страна станах като мокра кокошка от цялата тази вода, която лети във въздуха. Нямам търпение да си дойда в България“, намигна певицата. \n\n\n                    ", "date": "2017.11.16", "title": "Фенка изненада Камелия с портрет"}
{"url": "http://www.monitor.bg/a/view/75951-%D0%9C%D0%B8%D1%80%D0%B0%D0%BD%D0%B4%D0%B0-%D0%9A%D0%B5%D1%80-%D1%87%D0%B0%D0%BA%D0%B0-%D0%B2%D1%82%D0%BE%D1%80%D0%BE/", "text": "\n                    Топ моделът Миранда Кер ще дари с наследник създателя на Снапчат Еван Спигел. „Миранда, Еван и Флин с нетърпение очакват най-новия член на семейството“, съобщиха говорители на звездната двойка. Засега кога се очаква бебето да се появи на бял свят и дали количката му ще е в розово или синьо се пази в тайна. Един от най-ярките Ангели на Victoria's Secret възпитава 6-годишен син – Кристофър Флн, който е плод от любовта й с холивудския актьор Орландо Блум. Кер и Спигел си казаха заветното „да“ на пищна церемония в Лос Анджелис през май. Милиардерът е с 8 години по-млад от красавицата, но е домошар като нея. „Даваме малки вечери за приятели - той харесва как готвя. И двамата сме доста консервативни, макар и да сме от различна среда. Имаме общи ценности, чувство за лоялност, обичаме семейството и честността. Той е моята сродна душа“, описва партньора си в интервю Кер.\n\n\n                    ", "date": "2017.11.16", "title": "Миранда Кер чака второ"}
{"url": "http://www.monitor.bg/a/view/67949-%D0%90%D0%B3%D0%B5%D0%BD%D1%82-%D0%9F%D1%80%D0%B5%D1%81%D1%82%D1%8A%D0%BD-%D0%BE%D1%82-%D0%A2%D1%83%D0%B8%D0%BD-%D0%9F%D0%B8%D0%B9%D0%BA%D1%81-%D0%BF%D0%B5%D0%B5-%D1%83-%D0%BD%D0%B0%D1%81/", "text": "\n                    Чаровната Криста Бел, която феновете на „Туин Пийкс\" познават като специален агент Тами Престън, включи София сред спирките на европейското си турне в подкрепа на албяма We Dissolve. Събитието ще се проведе утре вечер в Sofia Live Club, а билети може да закупите в epay.bg на цена от 37 лв. Преди Криста и квартетът й да застанат под светлината на прожекторите, БГ бандата „Две купета“ ще подгрее доброто настроение на присъстващите. Бел е специалист в смесването на соул, рок и джаз с трип-хип, а съавтор и продуцент на втория й диск Somewhere In The Nowhere (2016) е самият Дейвид Линч. Култовият режисьор и актрисата експериментират за пръв път в студио с парчето Polish Poem от дилма Inland Empire (2006). За Криста майсторът на психо сюрреализма в киното казва: „Когато за първи път я видях на сцената, си помислих, че е извънземна. Най-красивата инопланетянка въобще“. Кариерата на Криста Бел започва на 18-годишна възраст, когато подписва за RCA Victor като вокалистка на джипси-суинг формацията 8 ½ Souvenirs от Остин, Тексас. С тях тя записва два албума в края на 90-те и за четири години обикаля цяла Северна Америка, споделяйки сцената с артисти като Уили Нелсън и Брайън Сетцер. \n\n\n                    ", "date": "2017.11.16", "title": "Агент Престън от „Туин Пийкс“ пее у нас "}
{"url": "http://www.monitor.bg/a/view/88624-%D0%9C%D0%B5%D1%80%D0%B8%D0%BB-%D0%A1%D1%82%D1%80%D0%B8%D0%B9%D0%BF-%D0%B3%D0%BE%D0%BD%D0%B8-%D0%94%D1%8E%D0%BD%D0%BA%D0%B5%D1%80%D0%BA-%D0%B7%D0%B0-%D0%97%D0%BB%D0%B0%D1%82%D0%B5%D0%BD-%D0%B3%D0%BB%D0%BE%D0%B1%D1%83%D1%81/", "text": "Обвиниха и Асоциацията на чуждестранните журналисти в САЩ в расизъм\n                    Би ли рискувал цялото си бъдеще, за да разкриеш правителствени тайни, пазени в продължение на 30 години? Пред тази дилема се изправя Мерил Стрийп в ролята на първата жена-издател на вестник в лентата The Post, която се вписва като един от основните претенденти за „Златен глобус“ през януари. Сюжетът на филма, режисиран от Стивън Спилсбърг, се завърта около съдбоносното решение на Кей Греъм (Стрийп) и редактора на изданието й The Wasington Post – Бен Брадли (Том Ханкс) да отпечатат задкулисните действия на Пентагона по време на войната във Виетнам. Макар че ще се появи на голям екран след около месец,\n\n \n\n\n\n \n\nкакто на наградите на Асоциацията на чуждестранните журналисти в САЩ, така и на оскарите.\n\nЗа статуетките обаче филмът ще трябва да премери сили с „Дюнкерк“, който към момента е спряган като фаворит и на двата форума. Лентата, бележеща актьорския дебют на Хари Стайлс, представя евакуацията английски, френски и белгийски части, блокирани от немски войски след битката край град Дюнкерк през 1940 г.\n\nЗлатните глобуси ще бъдат раздадени на официална церемония на 7 януари, а срокът за подаване на заявки за наградите приключи през октомври. Кои ленти официално ще се борят за статуетки, ще разберем в началото на следващия месец, но предварително изнесени данни успяха вече да провокират скандал в Холивуд. Така, например, въпреки че „Беатрис на вечеря“ с участието на Салма Хайек кандидатства в категорията за мюзикъл или комедия, Асоциацията обяви, че ще обмисля номинацията й сред драмите. Две години след като светът се обърна срещу Холивуд заради „белите“ оскари, сега на мушка са и отличията на чуждестранните журналисти. Само преди ден кино\n\n \n\n\n\n \n\nот страна на Асоциацията, след като режисьорският дебют на Джордан Пийл Get Out бе разпределен в категорията на комедиите. Смутът е породен от факта, че филмът се концентрира върху история за доминацията на „белите“ над афроамериканците. Чернокожите тук са използвани като кукли, в чиито глави заможни представители на европеидната раса трансплантират мозъците си с цел безсмъртие. Самият Пийл определя лентата си като хорър, а разпределението на проекта в графата на комедията доведе мнозина до заключението, че филмовите награди отново падат в капана на расовата дискриминация.\n                    ", "date": "2017.11.16", "title": "Мерил Стрийп гони „Дюнкерк“ за „Златен глобус“"}
{"url": "http://www.monitor.bg/a/view/33889-%D0%90%D0%BB-%D0%91%D0%B0%D0%BD%D0%BE-%D1%81%D0%BC%D0%B5%D0%BD%D1%8F-%D0%BC%D0%B8%D0%BA%D1%80%D0%BE%D1%84%D0%BE%D0%BD%D0%B0-%D1%81-%D0%BB%D0%BE%D0%B7%D0%B5/", "text": "\n                    Италианският бард Албано Каризи обяви, че предстоящата 2018-та ще бъде прощална в музикалната му кариера. „Ще спра да пея на 31 декември. Надявам се за последно да изнеса един грандиозен концерт, а след това се отдавам на лозарство.“, обяви изпълнителят на Felicita. Най-продавания артист на Ботуша след Ерос Рамацоти стопанисва хотел с огромна изба в родното си село Челино, а годишно произвежда над милион бутилки с бакхус.\n\nСред причините Ал Бано да слезе от сцената е и разклатеното му здраве. През март той бе приет в болница с нарушено кръвообращение на главния мозък и бе подложен на терапия за лечение на инсулт. 74-годишния майстор на шлагера представи новия си двоен албум Di rose e di spine в столичната зала 1 на НДК само преди месец и половина. Въпреки душата, която вложи в изпълненията си, Ал Бано бе далеч от класата на изпълненията си през 2015 г, когато с Ромина Пауър възродиха дуета си в „Арена Армеец“. \n                    ", "date": "2017.11.16", "title": "Ал Бано сменя микрофона с лозе"}
{"url": "http://www.monitor.bg/a/view/17689-%D0%91%D0%BE%D0%B6%D0%B0%D0%BD%D0%B0-%D0%9A%D0%B0%D1%86%D0%B0%D1%80%D0%BE%D0%B2%D0%B0-%D0%B2%D1%8A%D1%80%D1%82%D0%B8-%D1%82%D0%B8%D0%BA%D0%B2%D0%B5%D0%BD%D0%B8%D0%BA-%D0%B2-%D1%87%D0%B8%D0%BD%D0%B8%D1%8F-%D1%81-%D1%88%D0%B5%D0%B2%D0%B8%D1%86%D0%B8/", "text": "\n                    Победителката в третия сезон на Master Chef Божана Кацарова гости кулинарни блогъри, фотографи и журналисти с тиквеник в порцеланова чиния и декорация с чипровските шевици. Бутиковият съд по дизайн на Рада Дичева е символ на инициативата на 24Kitchen #BalCanDoit, който стартира паралелно с предаването „Новата балканска кухня с Божана“. Целта е нови, красиви и добре аранжирани снимки на традиционни ястия да обогатят онлайн галерията с битови образи от балканската трапеза. Към нея се присъединяват професионалисти и любители готвачи, ресторантьори и всички, за които важи правилото „първо снимам, после ям“. Чрез мултисензорна връзка Божана събра символично на една маса в столичен ресторант българи, сърби и словенци. В Любляна лице на #BalCanDoit бе Примож Долничар, известен у нас от предаването “От градината на масата”.\n                    ", "date": "2017.11.16", "title": "Божана Кацарова върти тиквеник в чиния с шевици "}
{"url": "http://www.monitor.bg/a/view/51182-%D0%91%D0%B3-%D0%B5%D1%82%D0%BD%D0%BE-%D1%85%D0%B0%D1%83%D1%81-%D0%BF%D0%B0%D1%80%D1%87%D0%B5-%D0%BF%D0%BE%D0%BA%D0%BE%D1%80%D0%B8-%D0%98%D0%B1%D0%B8%D1%81%D0%B0/", "text": "\n                    Песен с вокала на народната певица Гергана Димитрова (на снимката) и музика на диджей тандема и Фабрицио Паризи и Мирослав Янев – MiYan е хит по клубовете в Ибиса, научи „Монитор“. Видеото към Sunbeams излезе преди броени дни, но от премиерата на аудиото от 1 ноември насам тя е слушана само в платформата Soundcloud над 14 000 пъти, главно от потребители в САЩ, Канада и Западна Европа. Парчето вече е в плейлиситите и на най-слушаните радиа за хаус музика като испанското „Марбела“. Четириминутното видео, което събира най-красивите кътчета на България е дело на младата режисьорка Красимира Дамянова, която е и продуцент на Sunbeams. „Няколко снимачни дни, много километри – от Рилски манастир, Асеновградската крепост, Руската църква, Царевец, Крушунските водопади, Белоградчишките скали, Пловдив, Червената църква, с. Бростовица, Етрополе, София. С помощта на моя оператор Димитър Розов първоначално избрахме около 40 локации, които след това редуцирах според бюджета“, разказва Дамянова.\n\n \n                    ", "date": "2017.11.16", "title": "Бг етно хаус парче покори Ибиса "}
{"url": "http://www.monitor.bg/a/view/78016-%D0%93%D0%B0%D0%BB-%D0%93%D0%B0%D0%B4%D0%BE%D1%82-%D0%BE%D1%82%D1%81%D1%82%D1%80%D0%B0%D0%BD%D0%B8-%D0%91%D1%80%D0%B5%D1%82-%D0%A0%D0%B0%D1%82%D0%BD%D1%8A%D1%80-%D0%BE%D1%82-%D0%96%D0%B5%D0%BD%D0%B0%D1%82%D0%B0-%D1%87%D1%83%D0%B4%D0%BE-2/", "text": "\n                    Дни след като Гал Гадот заплаши, че няма да се снима в продължението на „Жената чудо“, компанията на Брет Ратнър се разграничи от проекта. Причина за ултиматома на актрисата с израелски корени станаха обвиненията в сексуален тормоз, отправени към филмовия продуцент, който бе част от екипа на лентата. „И не съм само аз. Много хора са въвлечени в този филм и нито един от нас не иска да застава зад подобно поведение“, категорична бе звездата, спечелила си особена слава сред феминистите след първата си поява в ролята на супергероинята.\n\nWarner Bros, които са продуценти на втората лента за Жената чудо, обявиха, че ще прекратят отношенията си със спонсорите си от фирмата на Ратнър Rat Pac, след изтичането на договора им през март 2018 г. Новите приключения на принцесата-воин се очаква да се завъртят на голям екран година по-късно.\n                    ", "date": "2017.11.16", "title": "Гал Гадот отстрани Брет Ратнър от „Жената чудо 2“"}
{"url": "http://www.monitor.bg/a/view/78459-%D0%9C%D0%B0%D1%80%D0%B8%D1%8F-%D0%98%D0%BB%D0%B8%D0%B5%D0%B2%D0%B0-%D1%80%D0%B0%D0%B6%D0%B4%D0%B0-%D0%B2-%D0%91%D0%B5%D0%BB%D0%B3%D0%B8%D1%8F/", "text": "\n                    Поп звездата Мария Илиева ще роди сина си в Белгия. Локацията изпълнителката на Mi Amor избрала заради любимия си Георги и неговите родители, които живеят в Брюксел. Скоро певицата се сближи със свекърите си, по време на съвместна почивка във Венеция. Че Илиева чака първи наследник стана ясно преди дни. Щастливото събитие звездата анонсира с кадър във Фейсбук, а по габаритите на коремчето й личи, че е в поне седмия месец. „Щастие. Любов. Споделеност. Смисъл. Благословение. Обичам! Познайте какво – има бебе на борда.“, написа под идиличната снимка тя. За връзката на Мария и 26-годишният студент Георги Михайлов стана ясно през пролетта.   \n\n\n                    ", "date": "2017.11.16", "title": "Мария Илиева ражда в Белгия"}
{"url": "http://www.monitor.bg/a/view/64193-%D0%A2%D0%BE%D0%BC-%D0%A5%D0%B0%D1%80%D0%B4%D0%B8-%D0%B5-%D1%89%D1%83%D1%80%D0%BC%D0%BE%D0%B2%D0%B0%D0%BA-%D0%B2-%D0%9F%D0%BE%D1%81%D0%BB%D0%B5%D0%B4%D0%BD%D0%B8%D1%82%D0%B5-%D0%B4%D0%B6%D0%B5%D0%B4%D0%B0%D0%B8/", "text": "\n                    Том Харди е сред звездите, които ще видим в новото заглавие от франчайза на „Междузвездни войни“ - „Последните джедаи“. Осмата лента от поредицата ще се появи на бял свят от 15 декември, а освен актьорът от „Пътят до Лудия Макс“ в ролята на щурмоваци влизат още и принцовете на Великобритания – Уилям и Хари. За участието им във филма се спекулираше от миналата година, когато двамата посетиха снимачния сет на продукцията. През последните дни от екипа обявиха, че те ще се развихрят в рамките на една сцена, а екранната им мисия ще бъде да защитават в асансьор героя на Джон Бойега – Фин. „Беше чудесно преживяване“, коментира и самият актьор, който се включи към семейството на „Междузвездни войни“ в началото на последната трилогия.\n\n„Последните джедаи“ ще зарадва почитателите на галактическата сага и с участието на Кари Фишър в ролята на принцеса Лея. В кадрите от първия трейлър на лентата пък се забелязват и редица нови елементи във вселената на „Междузвездни войни“. Сред тях са новите АТ-АТ машини с четири крака и меча на Рей, който свети в бяла светлина.\n                    ", "date": "2017.11.16", "title": "Том Харди е щурмовак в „Последните джедаи“"}
{"url": "http://www.monitor.bg/a/view/15921-%D0%A8%D0%B0%D1%80%D0%BB-%D0%90%D0%B7%D0%BD%D0%B0%D0%B2%D1%83%D1%80-%D0%B8%D1%81%D0%BA%D0%B0-%D0%91%D0%93-%D0%BA%D0%B8%D1%81%D0%B5%D0%BB%D0%BE-%D0%BC%D0%BB%D1%8F%D0%BA%D0%BE/", "text": "93-годишният певец пристига в София с личен готвач и семейството си \n                    С обилно количество кисело мляко ще се подкрепи преди концерта си в „Арена Армеец“ легендарния Шарл Азнавур. В списъка с изисквания на мегазвездата влиза четиристепенно меню за безсмъртие, което включва био плодове и зеленчуци, различни видове риба и морски деликатеси, модерните чия и киноа, както и екзотични ядки. Преди да отправи музикален поздрав към българските фенове, 93-годишният певец ще погали небцето си и с цели 12 вида вина от специална селекция. Откритието на Едит Пиаф, което ще застане под светлината на прожекторитеще пристигне в София заедно с личния си готвач. Компания на легендата на френския шансон по време на четиридневната визита у нас ще му прави и неговото семейство. Те ще кацнат в София на 28 ноември, като ще отделят време за посещение на различни културни събития и обиколка на забележителностите около столицата. Изпълнителят, който в актива си има над 1300 песни, няма търпение да се срещне и с родните красавици, за които е чувал легенди.С червен килим ще посрещнем Шарл Азнавур, а по негово желание, атмосферата ще напомня за френски театрален салон с драматичен декор. Местата в залата ще са лимитирани до 5500, катоПървият французин отличен със звезда на прочутата Холивудската алея на славата подготвя за българската публика двучасово шоу с незабравими хитове като She, La Boheme и Paris Au Mois D`aout. Желаещите да се насладят на частица от репертоара, събиран повече от 70 години, могат да си закупят билет на цена между 60 и 150 лв, а ВИП местата са достъпни срещу 200 лв. София е една от спирките от прощалното турне на големия талант, спечелил си прозвището френският Франк Синатара. Световната обиколка ще премине още през Синдни, Париж, Виена, Лондон и Москва. \n\n\n                    ", "date": "2017.11.16", "title": "Шарл Азнавур иска БГ кисело мляко"}
{"url": "http://www.monitor.bg/a/view/68682-linkin-park-%D0%BF%D1%83%D1%81%D0%BA%D0%B0-%D0%B0%D0%BB%D0%B1%D1%83%D0%BC-%D0%B2-%D1%87%D0%B5%D1%81%D1%82-%D0%BD%D0%B0-%D0%91%D0%B5%D0%BD%D0%B8%D0%BD%D0%B3%D1%82%D1%8A%D0%BD/", "text": "\n                    Рок бандата Linkin Park ще издаде албум с концертни изпълнения, който ще бъде посветен на починалия вокалист Честър Бенингтън. Групата е записала изпълненията от последните си лайфове от турнето в Южна Америка и Европа. Най-добрите от тях ще намерят място в диска, озаглавен One More Light Live, който ще стане пазарен факт на 15 декември.\n\nМузикалната обиколка и историята на Linkin Park приключиха рязко след като Бенингътн се самоуби през юли. 41-годишният музикант бе открит мъртъв в дома, а резултатите от експертизата показват, че е отнел живота си чрез обесване. Малко преди фаталния край той призна, че е обмислял опцията за самоубийство от дете, когато родителите му се развеждат, той се изнася да живее с баща си и години наред премълчава факта, че е насилван от по-възрастен мъж.\n                    ", "date": "2017.11.16", "title": "Linkin Park пуска албум в чест на Бенингтън"}
{"url": "http://www.monitor.bg/a/view/10519-%D0%94%D0%B5%D1%81%D0%B8-%D0%A6%D0%BE%D0%BD%D0%B5%D0%B2%D0%B0-%D0%BA%D0%BE%D0%B7%D0%B8%D1%80%D1%83%D0%B2%D0%B0-%D0%BD%D0%B0-%D0%BC%D0%B0%D1%81%D1%82%D1%8A%D1%80-%D1%88%D0%B5%D1%84-%D0%B2-%D0%9C%D0%B8%D0%BB%D0%B0%D0%BD%D0%BE/", "text": "Карло Крако я покани в кухнята на ресторанта си с две звезди „Мишлен“\n                    Дъщерята на Митко Цонев – Деси Цонева, обмисля да обърне гръб на лайфстайл журналистиката и да осребри таланта си в кулинарията. Наскоро тя прехвърли щафетата на водещ на модната си рубрика в сайта inlife.bg и се обвърза с обвърза с тв проект, детайлите по който все още пази в тайна. Преди да се върне на екран обаче Деси има шанса да развихри уменията си зад печката на Ботуша. Поканата към нея е отправена от Карло Крако, чиито ресторант в Милано е оценен с две звезди „Мишлен“. 52-годишния факир в смесването на вкусовете бе жури в италианския Master Chef тази пролет и\n\n\n\nв кухнята в различни риалитита. Деси се запознала с Крако при последния си отскок до Милано и той лично я развел из професионалната си светая светих. \"Най-голямата чест, която ми е оказвана някога! Отидох в ресторанта и главният готвач Карло Крако ме покани да се срещнем и да ми покажа своята 2-звездна кухня. Не мога дори да обясня как се почувствах в този момент. Получих и покана евентуално да колаборираме заедно\", призна Деси.\n\nЦонева има сантимент към модната столица на Италия, защото именно там открива страстта си към готвенето. На 18 заминава да учи икономика в „Бокони“ и много скоро й омръзва да инвестира в полуфабрикати и пици. Дебютът си с черпак в ръка\n\n\n\nа италианските блюда овладява с помощта на най-добрата си приятелка Деси, която още живее в страната на канцонетите.\n\nСтрастта си към здравословната храна тя прехвърля и на сина си Янчо, който се възхищава на размаха, с който Джейми Оливър поднася „палачинки със свинско дупе” за децата си. 24Kitchen е каналът, детронирал Cartoon Network като средство за релакс и забавления в семейството на Деси. „Още от бебе всичките му пюрета и сокове бяха домашно приготвени от мен и от детегледачката ни Люси. Сега менюто му следва същата линия. Гледаме заедно кулинарните канали и той избира какво да му приготвям. Много харесва Джейми Оливър, но засега му позволявам само да пуска миксера, докато творим в кухнята”, обясни в едно от последните си интервюта за „Монитор“ Деси.\n\n\n \n                    ", "date": "2017.11.16", "title": "Деси Цонева козирува на мастър шеф в Милано "}
{"url": "http://www.monitor.bg/a/view/12805-%D0%91%D0%BE%D0%B8%D0%BB-%D0%91%D0%B0%D0%BD%D0%BE%D0%B2-%D0%BF%D0%BE%D0%B4%D0%BF%D0%B8%D1%81%D0%B0-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D1%81-%D0%9B%D1%83%D0%B2%D1%8A%D1%80%D0%B0/", "text": "\n                    Министърът на културата Боил Банов и директорът на Лувъра Жан-Люк Мартинез подписаха договор за сътрудничество. Споразумение за реципрочни изложби между България и френския музей те сключиха на официална церемония в посолството ни в Париж. Договорът предвижда представяне в Лувъра на български културни ценности от периода на Първото българско царство догодина. През 2019 г. пък ще бъдат изложени наши артефакти от 16-17 век. Жан-Люк Мартинез поздрави Боил Банов за добрите културни връзки с Франция, които са създадени и тепърва се надграждат. На церемонията присъстваха посланикът на страната ни във Франция Ангел Чолаков, директорът на културния ни институт в Париж Диана Игнатова, ръководителят на Националната галерия Слава Иванова и други.\n\n\n                    ", "date": "2017.11.16", "title": "Боил Банов подписа договор за сътрудничество с Лувъра"}
{"url": "http://www.monitor.bg/a/view/41101-%D0%94%D0%9E-%D0%9A%D0%98%D0%A2%D0%90%D0%99-%D0%98-%D0%9D%D0%90%D0%97%D0%90%D0%94/", "text": "\n                    Oтличникът от тазгодишната „Евровизия“  Кристиан Костов  ще бъде специален гост на „Мис Свят“ – най-големият световен конкурс за красота. На 18 ноември в китайския град Сана ще се съберат красавици от 120 държави, а милиони зрители от цял свят ще проследят събитието и това кой ще спечели престижната награда. Сред претендентките е и българката Вероника Стефанова.\n\nКакто всяка година освен основната програма, организаторите предвиждат и допълнителна развлекателна част, където Крис ще изпълни песента, с която атакува бг чартовете след като стана финалист в X Factor  – „Не си за мен“, но в английската си версия You Got Me Girl.\n\n \n                    ", "date": "2017.11.16", "title": "Кристиан Костов ще пее на \"Мис Свят\""}
{"url": "http://www.monitor.bg/a/view/7569-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-17-%D0%BD%D0%BE%D0%B5%D0%BC%D0%B2%D1%80%D0%B8-%D0%BF%D0%B5%D1%82%D1%8A%D0%BA/", "text": "\n                    Ден на фалшивите връзки, на изкушенията, с които е трудно да се пребориш и откажеш. Ще ви се предлагат примамливи варианти, особено в любовта. Дано имате сили да продължите пътя си без да се въвличате в опасни авантюри. За всичко предприето днес ще се плаща с лихвите. Бъдете отговорни към семейството, към професионалните и лични връзки. Гонете от съзнанието си натрапчивите мисли и мелодии. Не носете изделия от кости и рога. Не са изключени зарази. Ще ви действа заразително нечие поведение и излъчване. Ден на изкушения съблазни и опасни страсти, които ще ви вкарат в капани. Трудно ще се измъкнете от зависимостите, които си позволите днес. Стойте далече от срещи, и запознанства с непроверени хора. Вероятни са изнудващи положения, от които ще излезете разочаровани и ограбени не само финансово, но и чувствено. Щраква капанът на изневерите. Лъжата е повсеместна, пророчествата са лъжливи, никой не изказва ясно и точно мислите си. Не водете преговори и не сключвайте нови договори. Добре сварете и опечете храната си. Тъмните сили вършат тъмните си дела в деня преди точното новолуние. Ще ви спретнат компромат и независимо уверенията ще изпаднете в лична и професионална безтегловност. Не се предоверявайте. И близките може да ви подведат, ако са подведени от някого. Гонете от съзнанието си натрапчивите мисли и мелодии. В такъв ден не се препоръчва старт на нови инициативи, особено в бизнеса и посредническата дейност. Някъде по веригата връзката ще се скъса или ще се навържат използващи и провокиращи фактори. Ще изживеете вълнуващи и страстни моменти, които може да ви заблудят в нечии чувства и намерения. Днес лесно се заменя любовта със секса. Не започвайте нова връзка и не се решавайте точно днес на изневери, ако не искате да страдате и да повлияете негативно на личния си и професионален живот. Всичко предлагащо се в момента е с маска и грим, има скрити намерения и е лишено от добронамереност. Гонете от мислите и живота си лъжливите връзки. Много неща днес ще се окажат поредната порция лъжи. Ден на неприятни разкрития, но и на тайни, които ще останат скрити и допълнително ще ви вгорчат живота след време. Слънце, Луна, Венера и Юпитер ви гледат в пречупващ аспект от знака на Скорпиона. Тенденцията е към провал на преговори и съвместни дела или пробив от страна на конкуренцията. Но най-големите проблеми ще са в посока на любовта и секса. Вървите към изневери или разбирате за такива. Тази вечер не оставайте партньора сам и не си позволявайте забежки. Ден на компромати, които ще провалят не една съдба. Ден на тежки и опасни метаморфози. Връзки, които до момента са били като лекарство и балсам за душата ви може да се превърнат в отрова, да навредят на работата и личния ви живот. За всичко сторено в момента ще се плаща с лихвите. Не започвайте нова работа и не подписвайте нови договори, особено ако имате интимна връзка с тези, които ви правят предложение. Не смесвайте работата със секса и любовта. Всичко предприето в момента ще донесе повече загуби и проблеми отколкото печалба и устройване в живота. Ден с негативно излъчване. Останете където сте, не предприемайте нищо съществено и смирете амбицията. Търсете уловката във всяко обаждане, предложение и действие. Ценностите се подменят от пошлост и полуфабрикати. И в любовта ще ви се предложи секса като заместител. И най-добрите ни намерения за подкрепа и благотворителност ще се заменят с желание за използване и лично облагодетелстване. Не взимайте важни и отговорни решения. Алкохолът и стимулантите допълнително обезоръжават и поставят в зависимости. Луна, Венера, Юпитер и Слънце са в съвпад във вашия знак. В деня преди новолунието тъмнината се активизира. Предлагат се примамливи варианти, правят се предложения. Няма да останете сами и в любовта, а тази вечер може да направите и бебето. Проблемът е, че и в най-щастливите и чувствени моменти ще се намесят тъмни и ограничаващи сили, които ще изкривят нещата и ще заменят усмивките със сълзи. За всичко получено днес ще се плаща с лихвите. Някой ще си каже „какво пък, веднъж се живее” и може би е прав. Най-трудният ден в сатурновата ви дупка. Търсете уловката във всичко, което ви се предлага. По възможност не правете никакъв избор, не започвайте нова работа и нова лична връзка. Ще ви заливат изкушаващи варианти и стоки с отстъпки и екстри, които ще се окажат поредната лъжа или желание за изнудване. Първо ще се опарите от лъжата, а после сърцето ви ще се вледени. Една изневяра ще донесе повече болка и проблеми отколкото очаквате. Стойте мирни, спазвайте диета на всички нива. Не яжте нищо алангле. Очаквайте атака на слабото ви място. Ще се предлагат изкушаващи варианти за работа, печалба и любов, но зад всичко ще стои само желанието да ви стоварят чужда отговорност. Съпротивителните ви сили отслабват, лесно ще се предадете пред изкушаващите варианти, ще направите компромис в чувствата или в професионалния избор. В полето на благотворителността алчността ще вкара гол. Ще се злоупотребява с дарения, направеното от сърце ще бъде опошлено. Дайте си време за размисъл във връзките, работата и любовта. Днес тъмнината на предстоящото новолуние ни обгръща. Много неща в живота и отношенията ви ще стават на тъмно. Последни ще научавате и казвате истината. Не си позволявайте изневери. Ще ви спретнат компромат и ще ви изнудват. Не правете непоискано добро и не давайте непоискани съвети. На всяка крачка ви очакват рискове и непредвидени ситуации, които ще ви вкарват в преразход на сили, средства и чувства. Не вярвайте на думи и обещания, не теглете кредити. Не се занимавайте с имотни и наследствени дела. Сексът разболява. Ден на пречистване. Изхвърлете от живота си хора и ситуации, които ви вредят задръстват и провокират. Постойте край огън, мислено изгорете в пламъка му всичко вредно и разболяващо в живота си. Спазвайте диета и във връзките. Сега е момента да се откажете от вредно присъствие, от общуване, което ограбва личния ви потенциал, чувства и възможности. Планирайте за утре до обед среща, на която си обещайте да бъдете себе си. До обед нито доброто помага, нито злото вреди. Ще бъдем оставени на собствен ход, така че действайте Личната ви година е двойка. Сега е момента да намерите доверен партньор, да бъдете вече двама в люлката на живота, както в семеен, така и в бизнес план. Догодина съвсем естествено може да станете и трима. Вървите към стабилизиране и обновяване на връзките и личния си живот. Ще започнете да почелите повече, ще намерите по-добра работа и до октомври 2018г ще постигнете поне едно свое важно намерение и амбициозно желание.Родените днес ще имат слаб виталитет, но винаги ще може да се надяват на благотворителност и подкрепа в труден момент. Ако се родят на обед ще се докоснат до голямата слава и власт, но има опасност тъмни сили да използват потенциала им.Критичен и неблагоприятен ден за зачатие. Тези души ще срещнат злото още в зачатието си. Не ги обричайте на страдание. Ако искате да заченете дете, което ще изживее живот-награда направете го утре до обед. \n\n\n                    ", "date": "2017.11.16", "title": "Хороскоп за 17 ноември, петък"}
{"url": "http://www.monitor.bg/a/view/29985-%D0%A1%D1%82%D1%83%D0%B4%D0%B5%D0%BD%D1%82%D0%B8%D1%82%D0%B5-%D0%B2-%D0%9A%D0%B5%D0%B9%D0%BC%D0%B1%D1%80%D0%B8%D0%B4%D0%B6-%D1%81%D0%B8-%D0%BC%D0%B5%D1%80%D1%8F%D1%82-%D0%B3%D0%BE%D0%BB%D0%B8%D1%82%D0%B5-%D0%B4%D1%83%D0%BF%D0%B5%D1%82%D0%B0/", "text": "\n                    Студентите в Кеймбридж за поредна година участват в конкурс за най-хубаво дупе, пише в. „Дейли Експрес”. Засега участниците са 10 на брой. Участниците трябва да предоставят на журито снимка с оголените си задни части на фона на природа или архитектурни съоръжения. Гласуването вече е започнало, като засега не е ясно кога ще бъдат обявени резултатите. Конкурсът се провежда за шести път.\n\nМиналата година до финала достигнаха 6 студенти и студентки, като на участниците бе разрешено да бъдат по бельо, но те предпочетоха да покажат на обществото голите си задници.\n                    ", "date": "2017.11.16", "title": "Студентите в Кеймбридж си мерят голите дупета"}
{"url": "http://www.monitor.bg/a/view/20849-%D0%A0%D1%83%D1%81%D0%BA%D0%B8-%D0%BC%D0%B8%D0%BB%D0%B8%D0%B0%D1%80%D0%B4%D0%B5%D1%80-%D1%81%D0%B5-%D0%BF%D1%80%D0%BE%D1%81%D1%82%D0%B8-%D1%81-%D0%BD%D0%B0%D0%B9%D1%81%D0%BA%D1%8A%D0%BF%D0%B0%D1%82%D0%B0-%D0%BA%D0%B0%D1%80%D1%82%D0%B8%D0%BD%D0%B0-%D0%B2-%D1%81%D0%B2%D0%B5%D1%82%D0%B0/", "text": "\n                    Руският милиардер Дмитрий Риболовлев се раздели с творбата на Леонардо да Винчи „Спасителят на света\" (Salvator Mundi), която в сряда бе продадена за 450 млн. долара. Както отбелязва The New York Times, това превръща платното в най-скъпото в света, надминавайки значително предишния рекорд, поставен от „Алжирски жени” на Пабло Пикасо, чиято цена достигна 179 млн. долара през 2015 г.\n\n          Платното на Да Винчи бе продадено на търг от аукционния дом Christie's в Ню Йорк, посочват агенциите. Дълго време картината „Спасителят на света“ се смяташе за изгубена, като следите й се губеха още от 1763 година. На платното с размери 64,5 на 44,7 см е изобразен Исус Христос, облечен в ренесансова одежда, с дясната си ръка той благославя, а в лявата държи кристална сфера. Преди търга, продължил около 20 минути, произведението бе оценено на 100 млн. долара. Но Christie's успя да проведе безпрецедентна маркетингова кампания, използвайки новаторски за консервативния свят на колекционерите на живопис формат. Аукционният дом дори пусна серия от рекламни видеа на YouTube.\n\nПредполага се, че е картината е била нарисувана за кралското семейство на Франция и е попаднала в Англия след женитбата на крал Чарлз Първи с френската принцеса Хенриета Мария през 1625 година, посочва експерт по творчеството на Да Винчи. След 1763 г. следите на платното се губят, докато то не е открито отново през 1900 г., силно увредено в частна колекция. Картината била продадена отново през 1958 г. През 2005 г. тя била закупена в лошо състояние от консорциум на търговци на произведения на изкуството, които заплатили за нея по-малко от 10 000 щатски долара. Те възстановили творбата и потвърдили автентичността й като произведение на Леонардо да Винчи.\n\nДосегашният собственик на „Спасителят на света” Риболовлев я закупи през 2013 г. за 127,5 млн. долара. NYT посочва, че в момента това е единственото платно на Да Винчи, намиращо се в частна колекция, а не в музей.\n                    ", "date": "2017.11.16", "title": "Руски милиардер се прости с най-скъпата картина в света"}
{"url": "http://www.monitor.bg/a/view/66262-%D0%A1%D0%BA%D1%83%D0%BB%D0%BF%D1%82%D0%BE%D1%80-%D0%B8%D0%B7%D0%B2%D0%B0%D1%8F-%D0%9F%D1%83%D1%82%D0%B8%D0%BD-%D0%BA%D0%B0%D1%82%D0%BE-%D0%BA%D1%80%D0%B8%D0%BB%D0%B0%D1%82%D0%B0-%D0%BC%D0%B5%D1%87%D0%BA%D0%B0/", "text": "\n                    Творец-аматьор от Астрахан изкова необичайна скулптура на руския президент Владимир Путин, в която той е изобразен като крилата мечка, държаща в лапите си есетра, пише агенцията „Каспия инфо“. Автор на произведението е Виктор Кропчаев, който вложил в творбата си средствата, получени като субсидия от бюрото по труда за развитие на свой бизнес. Жителят на Астрахан е нарекъл скулптурата си „Ум, сила и душа“, като мечтата му е да я подари на държавния глава. Кропачев обяснява, че мечката е символ на Русия, която Путин ръководи. Есетрата пък символизирала Астраханска област, допълват медиите, които припомнят, че преди няколко години по време на визитата си в региона президентът хвана млада есетра.    \n                    ", "date": "2017.11.16", "title": "Скулптор извая Путин като крилата мечка"}
{"url": "http://www.monitor.bg/a/view/38998-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%BA%D0%BE%D0%BD-%D0%B7%D0%B0-%D0%B2%D0%B0%D0%BD%D0%B4%D0%B0%D0%BB%D0%B8%D0%B7%D1%8A%D0%BC/", "text": "\n                    Бразилската полиция вкара зад решетките кон, обвинен в нанасяне на щети върху чуждо имущество - в случая автомобил, съобщава в. \"Дейли мейл\".\n\nАрестът се е състоял в Носа-Сеньора-Апаресида след като копитното животно атакувало паркирана кола. Собственичката на возилото настоявала конят да бъде арестуван - така най-бързо щели да й бъдат възстановени щетите.\n\nКонят бил изведен на разходка в този злополучен ден от приятел на собственика. Щом разбрал за случилото се, стопанинът на коня Уилям Сантуш веднага се явил в полицейския участък. Но там му отказали среща с любимото му животно, дори не му позволили да го нахрани.\n\nСантуш се възмутил, че конят му бил арестуван като обикновен престъпник. Той бил обездвижен в килията и бил лишен от храна и вода. Животното прекарало зад решетките едно денонощие и било освободено едва след като стопанинът му заплатил нанесените щети на автомобила.\n\nВестта за задържането на коня дошла до началника на полицаите Джонатан Евангелиста. \"Естествено, че не е нормално да бъде арестуван кон! Започнали сме разследване по случая\", заявил полицейският ръководител.\n                    ", "date": "2017.11.16", "title": "Арестуваха кон за вандализъм"}
{"url": "http://www.monitor.bg/a/view/26891-%D0%A3%D1%82%D1%80%D0%B5-%D0%B5-%D0%B4%D0%B5%D0%BD-%D0%B7%D0%B0-%D0%B8%D0%B7%D0%BD%D0%B5%D0%B2%D1%8F%D1%80%D0%B0-%D0%B7%D0%B0-%D0%BF%D0%BE%D1%81%D0%BB%D0%B5%D0%B4%D0%BD%D0%BE-%D0%BF%D1%80%D0%B5%D0%B4%D0%B8-%D0%9A%D0%BE%D0%BB%D0%B5%D0%B4%D0%B0/", "text": "\n                    Петък, 17 ноември, партньорите трябва много зорко да следят половинките си, защото в този ден е най-вероятно те да кръшнат, пише в. \"Метро\".\n\nСпоред проучване на сайта за извънбрачни запознанства Illicitencounters.com 80 процента от респондентите възнамерявали да кривнат от правия път именно на 17-и. Изследването обхванало 500 кръшкачи, потребители на сайта. Сегашната седмица е особено благоприятна за изневеряващите. Още в понеделник и вторник е забелязано 41-процентно увеличаване на трафика в сайта на кръшкачите. За цялата седмица се очаква огромен скок, като пикът ще бъде в петък 17. Сега е най-подходящото време за извънбрачни авантюри, защото след това идва коледно-новогодишният сезон, когато семейните задължения нарастват експоненциално и просто няма време за незабелязани приключения извън брачното ложе. Празничният сезон се отразявал неблагоприятно върху всички люде, кътащи любовници.\n                    ", "date": "2017.11.16", "title": "Утре е ден за изневяра - за последно преди Коледа"}
{"url": "http://www.monitor.bg/a/view/38115-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%B1%D0%B5%D0%B6%D0%B0%D0%BD%D1%86%D0%B8-%D0%BD%D0%B0-%D0%BF%D0%B0%D0%B7%D0%B0%D1%80%D0%B8-%D0%BA%D0%B0%D1%82%D0%BE-%D0%B4%D0%BE%D0%B1%D0%B8%D1%82%D1%8A%D0%BA/", "text": "\n                    В Либия между 400 и 800 долара е цената на бежанци от Близкия изток и Северна Африка, твърди Си Ен Ен. Подобни тържищата за роби в поне 9 града в Либия.\n\nВсяка година десетки хиляди души преминават границите на Либия като почти неизбежна спирка на път за Европа. Част тези хора са бегълци от военни конфликти и икономически мигранти, търсещи по-добър живот. Повечето са продали всичко, което притежават, за да финансират пътуването. Откакто либийската Брегова охрана затегна мерките, все по-малко лодки успяват да излязат в открито море, оставяйки по този начин голям брой хора в ръцете контрабандистите, които прибират всичките им пари и стават господари, а мигрантите и бежанците – неволно се озовават в ролята на роби.\n\nПричината за разследването на Си Ен Ен става видеозапис, заснет със смартфон, на който се вижда как около 20-годишен младеж е продаден в робство. Младежът от нигерийски произход е предложен на търг, точно както се разпродават говеда, заедно с други \"едри яки момчета за селскостопански труд\". Така поне твърди водещият търга, който остава извън камерата.\n\nЕкипът на телевизията лично присъства на един от търговете, проведен край столицата Триполи, на който са продадени около дузина души. Самите продавани хора са до такава степен травматизирани от случващото се, че не искат да говорят с когото и да е и посрещат всекиго с подозрение. Обаче има и такива, които охотно потвърждават ужасния факт. „Да бях продаден“, казва млад мъж, също нигериец, който е бил освободен и в момента очаква да бъде върнат в родината си с празни ръце и неуспял да стигне заветната цел – Европа. Други като него пък показват белези от побоите, които са им нанасяли „робовладелците“.\n                    ", "date": "2017.11.16", "title": "Продават бежанци на пазари като добитък"}
{"url": "http://www.monitor.bg/a/view/67451-%D0%A2%D1%8A%D1%80%D0%B3%D0%BE%D0%B2%D0%B5%D1%86-%D0%BD%D0%B0-%D0%B0%D0%BD%D1%82%D0%B8%D0%BA%D0%B8-%D0%B8%D0%B7%D0%B4%D1%8A%D1%80%D0%B6%D0%B0%D0%BB-%D0%BC%D0%B0%D1%84%D0%B8%D0%BE%D1%82-1-%D0%BD%D0%B0-%D0%98%D1%82%D0%B0%D0%BB%D0%B8%D1%8F/", "text": "\n                    Известният в Италия и Швейцария търговец на произведения на изкуството и на антики Джанфранко Бекина остана без имотите си за милиони евро в родния му сицилиански град Кастелветрано. Седемдесет и осем годишният бизнесмен е обвинен от прокуратурата в Палермо, че издържа живеещия вече почти четвърт век в нелегалност мафиот №1 на Апенините и негов съгражданин - Матео Месина Денаро. Магистратите са нарочили също така Бекина за главен посредник на коза ностра в доходоносните й далавери с ценни предмети от древността. Интересното е, че сред конфискуваните негови имоти е и най-представителното крило на замъка от XVIII век „Пинятели Арагона“ в Кастелветрано. Там маститият търговец карал старостта си след неговото завръщане неотдавна в Сицилия от Швейцария, където бил емигрирал още юноша.Според италианските медии антимафиотите в Италия отдавна свързват името на Джанфранко Бекина с коза ностра, но поне досега той е излизал винаги „чист“ от предприеманите срещу него разследвания, процеси и т.н. За съдебните репортери обаче в момента положението му никак не било розово и само напредналата възраст можела да го спаси от решетките, тъй като разкаялият се мафиот и близък човек на бос №1 Джузепе Григола, го бил обвинил в прав текст, че финансирал от доста време и продължава да финансира неуловимия „капо ди тути капи“. За целта всяка година „швейцарецът“, както наричали Бекина в Кастелветрано, предавал на Григола пликове с по 80 – 100 хиляди евро и му заръчвал да ги занесе, където трябвало. Съответно той веднага ги давал на зетя на Матео Месина Денаро – Винченцо Паникола, който пък намирал начин многото пари бързо да стигнат до неговия шурей.Но освен за главен финансист на живота в нелегалност на Месина Денаро, Джанфранко Бекина е нарочен и за основен посредник на коза ностра в развивания с успех напоследък от нея доходоносен алъш-вериш с антики. Ако се вярва на другия разкаял се напоследък мафиот от клана на бос №1 – Мариано Кончето, именно „швейцарецът“ бил открехнал организираната престъпност в Сицилия за търговията с ценности от древността. Кончето изпял Бекина и като мозъка на извършени от мафията или планирани от нея кражби на скъпи антики от музеи, изложбени зали или археологични разкопки.\n\n\n                    ", "date": "2017.11.16", "title": "Търговец на антики издържал мафиот №1 на Италия"}
{"url": "http://www.monitor.bg/a/view/5606-%D0%A7%D0%B5%D1%82%D0%B8%D1%80%D0%B8-%D0%BA%D0%BE%D1%81%D1%82%D0%B5%D0%BB%D0%B8%D0%B2%D0%B8-%D0%BE%D1%80%D0%B5%D1%85%D0%B0-%D0%B2-%D1%81%D0%B1%D0%BB%D1%8A%D1%81%D1%8A%D0%BA%D0%B0-%D0%B7%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Създаването на управляваща коалиция в Германия се оказа сблъсък на доста костеливи орехи – преговорите текат от доста време, а движението напред е минимално – има четири точки, в които преговарящите трябва да се разберат и именно това трябваше да сторят в четвъртък. Ангела Меркел призна, че има дълбоки разногласия между консерваторите, либералите и зелените. \"Имаме разногласия, дълбоки разногласия. Всеки се опитва да отстоява максимално позициите си\", заяви Меркел. Близо два месеца след парламентарните избори преговарящите не намират никакво съгласие по най-спорните теми - финансите, реформата в ЕС, климатичните цели и миграционната политика. По някои от тях позициите им остават диаметрално противоположни.\n\nМеркел, която се стреми към четвърти мандат като канцлер на Германия, определи 16 ноември за краен срок на предварителните преговори за постигане на принципно споразумение за формиране на правителство. Още предварителните прогнози сочеха, че преговорите може да продължат до късно през нощта (последното заседание бе предвидено да започне вечерта (в 18. 00 ч местно време) и да продължи до късно през нощта (резултатът им не бе ясен до редакционното приключване на броя).\n\nВ случай на провал и при липса на алтернативно мнозинство в парламента, е възможно да бъдат свикани нови избори.\n\nПреговорите между Християндемократическият съюз (ХДС) на Ангела Меркел, неговата сродна баварска партия - Християнсоциалният съюз (ХСС), подкрепящата бизнеса Свободна демократическа партия (СвДП) и партията \"Съюз 90/Зелени\" се водят от близо месец, като според цветовете на въпросните партии би трябвало да се получи т.нар. Коалиция \"Ямайка“ (ако това се случи). Ето и основните проблеми, които са „костеливите орехи“, които пречат да бъде създадена въпросната „Ямайка“.\n\nНо първо място е миграционната политика. Въпросът каква позиция да заеме новото правителство по тази тема е особено спорен. ХДС и ХСС се споразумяха новото правителство да следва общ \"стандарт\", допускащ не повече от 200 000 нови имигранти в Германия. СвДП предлага целеви коридор между 150 000 и 250 000 на година. Политиката, позволяваща в Германия да идват семейства в широк състав, не се вмества в никой от тези модели. Зелените обаче призовават на бежанците да се позволи да довеждат преките си роднини, след като пристигнат, твърдейки, че подобен ход ще възпре трафика на хора.\n\nВторият препъни камък е защитата на климата – също достатъчно заплетен въпрос. Зелените призовават за незабавно затваряне на 20 от захранваните с въглища електроцентрали, а ХДС и СвДП казват, че този ход е неразумен от икономическа гледна точка и предупреждават за заплахата от режим на тока. Зелените твърдят, че емисиите на въглероден диоксид трябва да бъдат намалени с между 90 и 120 милиона тона, ХДС и СвДП казват, че числото е много по-малко - някъде между 32 и 66 милиона тона.\n\nТретата точка в сблъсъците са ЕС и политиката на еврозоната - дали републиката да продължи да работи за разширяване на еврозоната, дори да е възможно това да означава значително увеличаване на взаимната отговорност за спасяване. СвДП е твърдо против каквото и да е бъдещо спасяване на страни, които се вкарват в бедствено положение, какъвто беше случаят с Гърция. Партията също така е против призива на френския президент Макрон за бюджет на еврозоната. За разлика от нея Зелените подкрепят идеите на Макрон.\n\nИ основната четвърта тема - колко предизборни обещания могат да бъдат изпълнени? Въпросът за това колко пари на данъкоплатците би могла да похарчи новата ямайска коалиция също предизвиква разногласия. Допълнителният данък солидарност е важен пример. Той бе въведен за финансиране на инфраструктурата и развитието в бившата ГДР след обединението, но СвДП настоява той да бъде премахнат през 2019 г. ХДС казва, че иска постепенно да спре плащането на допълнителния данък, който носи милиарди евро в държавната хазна всяка година. Зелените искат да запазят данъка, като твърдят, че в противен случай финансирането за важни инвестиции в образованието и цифровизацията ще бъде недостатъчно. Първоначални бюджетни оценки загатват, че ямайският квартет предвижда около 100 милиарда евро (117 милиарда долара) за нови разходи.\n                    ", "date": "2017.11.16", "title": "Четири костеливи ореха в сблъсъка за коалиция в Германия"}
{"url": "http://www.monitor.bg/a/view/20230-%D0%9A%D0%BE%D1%82%D0%BA%D0%B8%D1%82%D0%B5-%D0%B2-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F-%D1%81%D1%82%D1%80%D0%B0%D0%B4%D0%B0%D1%82-%D0%BE%D1%82-%D0%B7%D0%B0%D1%82%D0%BB%D1%8A%D1%81%D1%82%D1%8F%D0%B2%D0%B0%D0%BD%D0%B5/", "text": "\n                    Ветеринарите в Швейцария бият тревога заради стремително растящото количество на домашни любимци с прекомерно тегло. По данни на лекарите 40 на сто от котките и кучетата в страната са затлъстели, като най-сериозен е проблемът при котките. Според специалистите причината за този тревожен факт е системното преяждане и отсъствието на физически натоварвания – животните често нямат стимул да се движат, защото храната им е даденост и започват да преяждат от скука. За решаване на проблема ветеринарите препоръчват да се използват т. нар. „плъзгащи“ се купички или да се сменя мястото на хранене на животните всеки ден, за да се създава илюзията, че животните трябва да ловуват, за да си набавят храна.\n                    ", "date": "2017.11.16", "title": "Котките в Швейцария страдат от затлъстяване"}
{"url": "http://www.monitor.bg/a/view/42214-%D0%93%D0%BE%D1%80%D0%B0-%D0%BA%D1%80%D0%B0%D0%B9-%D0%98%D1%81%D1%82%D0%B0%D0%BD%D0%B1%D1%83%D0%BB-%D0%B1%D0%B8%D0%BB%D0%B0-%D0%BA%D0%B0%D1%82%D0%BE-%D0%BA%D0%B0%D0%BB%D0%B5%D0%BD-%D0%9B%D0%B0%D1%81-%D0%92%D0%B5%D0%B3%D0%B0%D1%81/", "text": "\n                    Истанбулската полиция откри незаконно казино в Белградската гора край Истанбул.\n\nКазиното, представляващо палатка с дължина 15 метра, се е намирало на седем километра от най-близкото населено място. До казиното не е имало път и собствениците и клиентите е трябвало да пътуват до там с трактор. Полицията е следила в продължение на няколко седмици организаторите на незаконните хазартни игри. При акцията на силите на реда в казиното са се намирали организаторите и около 20 клиенти. Собствениците ще бъдат съдени по обвинение в организиране на хазартни игри, а на клиентите ще бъдат наложени солидни глоби. Казината и организирането на хазартни игри са забранени в Турция от 1998 г.\n                    ", "date": "2017.11.16", "title": "Гора край Истанбул била като кален Лас Вегас"}
{"url": "http://www.monitor.bg/a/view/49492-%D0%A7%D0%B5%D1%80%D0%BD%D0%B8%D1%82%D0%B5-%D0%B3%D0%BE%D0%B4%D0%B8%D0%BD%D0%B8-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Посвещавам тази статия на хората от моето поколение и на всички, които преживяха две от най-тежките предателства в Историята Българска. И на децата и юношите български в инвалидните колички я посвещавам, и на онези, които без време си отидоха, и на най-мъничките, неродените, които не видяха белия свят - и на тях я посвещавам. И нека е проклето навеки в паметта на народа името на убийците им!Не са една и две черните години в историята ни. Години, когато сме губили свободата си. Години, когато сме били на ръба да ни няма, както ги няма днес много други народи. Че и името им даже го няма, за гена им да не говорим. Но няма по-черно време за един народ от времето, когато са били избивани децата му. Така е било за всички народи през всичките времена. Така и ще бъде.На 26 април 1986 г., в резултат на самонадеяност, ужасяваща липса на професионализъм и обикновено пиянство, е взривен 4-ти блок на съветската атомна централа в Чернобил, Украйна. Избухналият реактор РБМК-1000 е гражданска модификация на военен реактор, но не това е причината. Причините са три и са изброени по-горе. Говори се и за четвърта причина, а именно, че абсурдният експеримент по обезточване на реактора е бил нареден от политическото и военно ръководство на СССР начело с неадекватния още тогава Михаил Горбачов, за да се види, какво би станало след конвенционална въздушна атака срещу централата. Нещо като атаката на израелските ВВС срещу иракски реактор през 1981 г. Е, видя се.Но 3 или 4 причини, все тая. В резултат на взрива на километри високо в атмосферата са изхвърлени много тонове радиоактивни материали: уран, плутоний, йод 131, цезий 134 и 137, стронциий 90 и много други, общо колкото от 300 (повтарям с думи, триста!) бомби като хирошимската. В ликвидацията на някои от последствията на най-тежката, от 7-ма степен, ядрена катастрофа в историята на човечеството, с течение на времето са включени 600 000 (!) души, много от които умират или заболяват от рак. Още на следващия ден е евакуиран близкият град Припят. Европа е в паника, хората са предупредени, дава им се йод, за да се блокира развитието на рак на щитовидната жлеза, която иначе би натрупала радиоактивния йод. Така е в Европа, но не и в България, която в този момент е управлявана от идиоти и престъпници. По-точно: от велможите на БКП се управляваше тогава страната ми. Днес над 4-ти блок в Чернобил има новоизграден саркофаг, който може би ще издържи 100 години и ще спира радиацията. А може и да не издържи. Иначе, очаква се последствията от катастрофата да затихнат след ... 25 000 години! Правилно прочетохте, след 250 века се очаква да стане това! Разбирате ли за какво става въпрос? Само за справка, тогава ще е поредният ледников период и всичко ще е под два километра лед...Но да се върнем към трагедията от преди 31 години. Ветровете въртят радиоактивния облак над цяла Европа и на 1 май го стоварват над България. Стоварват го, защото тогава над нашата страна вали дъжд. Народът обаче се весели, манифестира и трупа радиоактивност.  в утробите на майките, избива малките деца, избива по-големите. Нарочно повтарям тази тежка дума, защото сме в неизплатим дълг към децата си. Българските педиатри години наред са ужасени от увеличения брой на детски левкемии и други ракови заболявания. Разбира се, забранява им се да водят статистика. Забраняват им го тъпите комунистически щрауси, които мислят, че светът изчезва, когато си забият главата ... някъде. Възрастните българи също много повече от нормалното боледуват от рак, но с децата е било наистина страшно. Дори днес Чернобил, Българският Чернобил, продължава да убива. За това безусловно виновни са българските комунисти, които тогава управляваха България. И техните наследници, както ще видим след малко.Виновни са, до края на дните на света ще са виновни, защото не направиха най-простото. Не ни казаха да не излизаме навън, поне докато не отмине облакът и не спре отровният дъжд. Не ни казаха как да чистим храната си. Не ни казаха каква вода да пием. Не ни казаха какво може, но главно, какво не бива да се диша, пие и яде. Не ни дадоха йод, а тайно го оставиха за себе си. Даже, не да ни казват трябваше. Строга заповед трябваше да издадат и напътствие за спасение, а те заповеди могат, ох как могат, да издават. Вместо това нагло излъгаха, че и те не били знаели! Като не знаехте, защо почнахте само с чиста вода и храна от резервите да се тъпчете бе, защо всичко най-старателно миехте, и децата си, но само своите, пазехте? Защо за йода не казахте? Нашите деца с какво да умират бяха заслужили? Но то е така и винаги е било, има хора и нехора също.Нищо друго от вас не се искаше, даже и чистата ви храна, да се бяхте задавили с нея, не ни трябваше. Нищо друго, една дума да бяхте казали и хиляди български деца щяха днес да са живи, а не мъртви. Още хиляди нямаше да са болни. Аз не знам по-отвратителна страница от историята на България в мирно време. Каквото и да се каже, ще е слабо. Сещам се прочие, как част от ръководството на Третия Райх на времето, след като докара до пълен крах народа си (че и целия свят също), се изпокри в миши дупки из разните там латински америки. Сещам се също, че главният виновник, фюрерът, поне остана докрай в бункера и там си пръсна главата. Не избяга, тоест. Е, нашите комунистически вождове преспокойно и подло избягаха от народа си.   са били дотук, излъгал се е. Радиоактивната трева (за нея тогава вече беше разбрал и най-големият дебил според остроумното определение на един млад червен депутат и блестящ професор по социология) беше старателно окосена, както впрочем и на Запад. Но докато там още по-старателно я унищожиха, местните тежки олигофрени я запазиха като фураж и след години нахраниха животните с нея. Последва втора радиационна катастрофа българска. Отново българските деца пиха радиоактивно отровно мляко и отново масово заболяваха от левкемия. И умираха, за ужас на родителите си и за вечен срам на всички, които останахме живи. После, в ранните години на прехода, децата на същите комунистически престъпници, се превърнаха в бизнесмени и бизнесдами. И внесоха от Украйна чернобилско радиоактивно сухо мляко. Трета радиоактивна вълна удари България. Ако някой има думи, нека да квалифицира този геноцид. Аз моите думи вече ги изчерпвам.Но истината трябва да се казва цялата, иначе е по-лоша от лъжата. На Запад олигофрени също дал Господ, само дето там повече ги е страх да безчинстват в такава степен. Което не им пречи днес да внасят в бившите социалистически страни и днешни техни партньори по Европа храни и стоки второ качество. И, забележете аналогията с комунистическите престъпници, да внасят второ качество детски храни и лекарства! Добре поне, че не са радиоактивни. Макар че знае ли човек? В един калъп май е отливано всичкото Зло на света. А що се отнася до Чернобил, японците май вече го надминаха по глупост и неадекватност със зорлем причинената авария, също от 7-ма степен, в атомната централа във Фукушима през 2011 г. Но това е друга тема.На съвестта (и по-точно на липсата й) на комунистическите управители на България по времето на Чернобил лежи неизвестен, но огромен брой избити и осакатени български деца. И съответно почернени майки и рано побелели бащи. Които, отглеждайки болните си от рак дечица, не посмяха да родят други. Така че не само за умрелите, но и за неродените деца на България са виновни онези хора, предателите от Българския Чернобил. Впрочем, хора ли? Преценете сами фактите.Тодор Живков (1911-1998). По време на аварията в Чернобил и на срамното й прикриване е Председател на Държавния съвет на Народна Република България и Генерален секретар на Българската комунистическа партия, т.е. той е тоталният началник на нещастната ни държава. Преди това, през 1944 г., лично участва в избиването без съд и присъда на много българи от елита на нацията. Според данните на Съюза на репресираните, избитите тогава са над 30 000, а според самите комунистически историци – около 20 000. В момента специалистите се обединяват около числото 28 000. За сравнение, от 1923 до 1944 година, според комунистически източници, са избити 5 600 души. Тези числа са важни и показателни, но те не казват всичко. Всички жертви на Българската гражданска война от 1918 до 1954 г., разпалена от БКП, заслужават почит и покой на душите си. Но не и докато сред нас се разхождат все още живи и неосъдени някои от убийците им.  Георги Атанасов (1933-). По време на катастрофата и на ядрената атака срещу българските деца е министър-председател на Народна Република България. Не е подсъдим по фарсовото дело „Чернобил”, защото междувременно е осъден на 10 години затвор за финансови злоупотреби, т.е. за кражби. И тук е една от зловещите гримаси на съдбата. През 1994 г. Атанасов е помилван от демократичния президент Желю Желев. Година преди това една от дъщерите на президента, Йорданка, се самоубива на 22-годишна възраст. По време на Чернобил момичето е само на 15. Преди смъртта си се оплаква, че някой я трови с радиоактивна храна. Радиофобията на Йорданка не е ли причинена и от действията на същия този, помилван от баща й, престъпник?Любомир Шиндаров (1920-2009). Заместник министър на здравеопазването. На 7 май 1986 г., повече от 10 дни след ядрената катастрофа, той лъже като казва, че няма опасност от радиация, т.е. че ние, българите, трябва да си живеем спокойно и безметежно. Професорът и член-кореспондент на БАН прекрасно знае, че това значи едно-единствено нещо, а именно децата ни, включително неродените, да продължават да се облъчват и да умират. Осъден е за това на 2 години затвор. Има наглостта да обжалва и присъдата му услужливо е променена на условна. Дано поне са живи и здрави децата на съдиите му, защото Бог забавя, но не забравя.Григор Стоичков (1926-2016). Министър на строителството по време на експлозията на мирния съветски атом. Осъден на 2 години лишаване от свобода. В затвора му викат „другарю министър”. Освободен предсрочно, вероятно за добро поведение. До края на живота си твърди, че е невинен, защото „не знаел”, тъй като съветските другари не му били казали. И за мерките на Европа не бил чувал, и за евакуацията на Припят – също не бил. Опитва се да се прави на идиот, тоест. Или наистина е. Твърди също, че на 2 май от БКП били предупредили хората за опасността от радиация. Което е лъжа и е в пълно противоречие с поведението на Шиндаров, който цели 5 дни след това убеждава целия народ, че радиация няма. От тогава е вицът за онова, което го няма, но всеки ден намалява – прогресивната съветска радиация.И друго се забелязва. От чистата вода и храна ли, от друго ли, но изброените по-горе червени вождове са живели средно по 88 години. Днес, 31 години след Чернобил, обикновените български мъже живеем средно по 72 години. И вероятно така ни се пада, щом ги оставихме безнаказано да ни причинят това. И последно за Чернобил, българския. Част от управлявалите ни тогава нечовеци са мъртви. И аз много добре знам латинското правило, че за мъртвите се говори или добро, или нищо. Тук добро няма как, а всяко правило има изключение. И за тези няма как да е нищо говоренето.  От това, разбира се, пари в хазната няма да се върнат и присъди осъдителни няма да има. За тази липса на справедливост е виновно „дясното” управление на България през периода 1997-2001 г. Тогава, по „горещи следи” можеха да бъдат изловени и наказани истинските виновници за банковия крах, довел до сбърканата и престъпна приватизация след 1995 г. Както по горещи следи можеха да бъдат изловени крадците на външнотърговските дружества на разузнаването през 1991-1992 г. Някои десни лидери странно присъстват във властта и в двата периода. За левите лидери да не говорим, те никога не са отсъствали. Унищожаването на финансовата система на България през 1995-1996 г. е вторият най-страшен финансово-икономически удар върху страната ни след зверското й ограбване от съветските окупационни войски през 1945-1947 година. И е основна причина за сегашната ни бедност. Как впрочем се случи това?Годината 1996-та, точно десет години след страшната 1986-та, когато бяха погубени безчет деца на България, е отново катастрофална за нас. На власт, естествено, е БСП със 125 депутати и премиер „кристално чистият” Жан Виденов. Което може и да е персонално вярно, но пък ми напомня, че Хитлер и Сталин също са били кристално чисти. Но само в смисъл, че не им се е налагало да крадат. Щото не им е трябвало. Тогава новородената комунистическа олигархия одира кожата на българския народ, като ограбва напълно спестяванията му. И, което е не по-малко страшно, фалира работещите към момента предприятия. Аз лично помня престъпния апел на един тогавашен червен министър предприятията да не си плащат дълговете. От тук до бандитската приватизация е една крачка. За по-сигурно, приватизацията се извърши само за 10% от истинската им цена, при това платена не с пари, а със съмнителни финансови инструменти.Добре е някои днешни лидери на БСП, дето се правят на света вода ненапита, да кажат колко процента платиха, с какви финансови хартийки го направиха и откъде ги взеха даже и онези 10 процента? Думата „бандитска” тук не е метафора. Допълнителен и мощен инструмент за приватизацията след банковия крах през 1995-1996 г. (а и преди него) беше отказването на сериозните купувачи, готови да плащат с пари, а не с финансови боклуци. Тях ги отказваха по всякакъв начин, включително силов и синдикален. На принципа на Ал Капоне, че с пистолет и блага дума се постига повече, отколкото само с блага дума.  Накрая нека резюмираме хронологията. През 1944-1947 г. - унищожаване на българския елит и варварско ограбване на страната от съветските окупационни войски. След още 12 години, през 1959 г. – повторно разкриване на концентрационните лагери на смъртта. След 27 години, през 1986 г. – ядрена катастрофа във великия, вечен и непобедим Съветски съюз, многократно усилена у нас от престъпните действия на комунистическата върхушка. Десет години след това, през 1996 г. - фалит на гражданите и на държавата, осъществен от децата на същата върхушка. Девет години по-късно, през 2005 г. - старт на ново управление със същите деца начело. Осем години след това, през 2013 г. - кратко, но фатално управление на БСП, което за щастие се срина съвсем скоро. Само четири години след това, през 2017 г. - искат отново да ни управляват!Преди повече от 145 години, в своето тефтерче, на страница 115, неизвестно точно кога, Апостолът зададе своя страшен въпрос „Народе ????”, на който все не успяваме да отговорим. Ще го направим ли някога?\n\n\n                    ", "date": "2017.11.16", "title": "Черните години на България"}
{"url": "http://www.monitor.bg/a/view/15078-%D0%94%D0%B5%D0%BF%D1%83%D1%82%D0%B0%D1%82%D1%8A%D1%82-%D0%BE%D1%82-%D0%94%D0%9F%D0%A1-%D0%A5%D0%B0%D0%BC%D0%B8%D0%B4-%D0%A5%D0%B0%D0%BC%D0%B8%D0%B4-%D0%90%D0%B3%D0%BD%D0%B5%D1%88%D0%BA%D0%B8%D1%82%D0%B5-%D0%B3%D0%BB%D0%B0%D0%B2%D0%B8%D1%87%D0%BA%D0%B8-%D0%BE%D0%B3%D1%80%D0%B0%D0%B1%D0%B8%D1%85%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%BF%D1%80%D0%B8-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0/", "text": "\n                    - Нашето предложение е изключително кратко, но според мен много важно. Още от миналата седмица имаме написан законопроект. С други думи това, което г-н Цонев обяви в свое телевизионно участие миналата неделя, е на основата на готов законопроект, върху който сме работили съвместно с него, с г-н Пеевски и други колеги от парламентарната ни група. Законопроектът предвижда изменения в конституцията в член 31, алинея 7, където са посочени изключенията за престъпленията, за които не тече давност. Досега давност не тече за престъпления против мира и човечеството. Ние предлагаме след „мира и човечеството“ да се сложи запетая и да се добави „престъпления, свързани с приватизационни сделки и следприватизационен контрол“. В преходни и заключителни разпоредби трябва да се добави и текст, който предвижда Народното събрание в срок до 3 месеца от влизането в сила на изменението да приеме промени в съответните нормативни актове. Например в Наказателния кодекс трябва да се направят изменения.Това предложение ще даде инструмент в ръцете на компетентните органи да предприемат действия, които сега са препятствани от наличието на давност за престъпления, извършени в сферата на приватизацията в целия й период, както и в следприватизационния контрол. Така компетентните органи в Република България ще могат да работят, без давността да пречи.- Идеята на ГЕРБ беше да променят само Наказателния кодекс. Чухме варианти за удължаване на давността само за тези приватизационни сделки, където има все още висящи производства, както и за възобновяване на такива, за които давността вече е погасена. Анализирахме обаче решение №12 по конституционно дело №13 от 2015 г., свързано с предложение, което и ние тогава подкрепихме – да отпадне давността на престъпления, свързани с комунистическия режим. От решението видяхме, че въпросният конституционен текст, който изрично визира къде има изключения, не допуска още изключения, разписани в други закони. Тоест ако бяхме приели идеята на ГЕРБ за промени само в Наказателния кодекс, бихме се сблъскали с огледално решение на Конституционния съд. Тъй като в същото решение КС коментира, че ако конституцията в тази част бъде изменена с текст, който допуска друго изключение, то тогава текстът би работил. Затова решихме да се придържаме към становището на КС и предприехме действие по подготовка на законопроект за изменение на конституцията в тази й част. Мисля, че това предложение е по-общо - то е конституционно съобразно, така че ние като правова държава да не допускаме нарушение на основния закон.-- Вижте, самата конституция е предвидила ясен механизъм за изменения на основния закон. Необходимо е три четвърти мнозинство и ако не се постигне това, след два месеца пак се внася проектът и тогава се приема с две трети мнозинство. Мисля, че в българския парламент има достатъчно народни представители, които желаят да се даде отговор на обществото. Отговор, който виси от много време през годините. Как точно бе ограбен българският народ, българската държава, по време на тази приватизация? От кого? И не е тайна, че в обществото виси този въпрос защо тези хора не са си получили наказанието. Нашата задача като народни представители е да дадем на компетентните органи инструменти, които да им предоставят възможност да разследват и установят тези причини и да премахнем всички пречки, които възпрепятстват тази проверка. Дължим този отговор на обществото. Защото докато не се изясни въпросът кой ограби българския народ, как стана тази приватизация, мисля, че този въпрос ще виси постоянно. Така че е време да решим този въпрос.- Обществото иска възмездие. Всеки да си получи наказанието за това, което е извършил. Едва ли обаче ще стигнем до разваляне на всички сделки. И не е това целта. Има предприятия, които вече не съществуват. Има предприятия, които са препродадени по няколко пъти. Едва ли законодателството ще навлезе чак до такава степен. Но друг е въпросът, когато при самата приватизация една организирана престъпна група е откраднала редица предприятия от българската икономика и това е останало безнаказано. Там Наказателният кодекс е категоричен - освен наказанието, което биха получили виновниците, има редица текстове, които предвиждат и конфискация и т.н. Пак казвам, това не е нашата задача. Това е работа на компетентните органи в България. Прокуратурата ще издири факти и ще ги внесе в съда. Съдът ще прецени. Нашата работа е да премахнем пречките, които стоят пред компетентните органи. Ние сме законодатели и не издаваме присъди.- Анализът, който е правен чрез Агенцията за следприватизационен контрол, мисля че посочваше над 5000 приватизационни сделки. Някъде даже четох цифрата 5200. Над 5000 са при всички случаи. Що се отнася до конкретни примери - публична информация е и тя беше изнесена дори от народни представители от ГЕРБ, за кръга, който се е занимавал с ограбването на българския народ през тези години. Нека да споменаваме нещата с истинските им имена. Става въпрос за печално известния кръг „Агнешките главички“. Прави чест на Антон Тодоров, какъвто и да беше, когато беше народен представител, но той говори в прав текст. Назова ги име по име. Така че този кръг е ясен и виждате, че точно от този кръг започват атаките срещу законопроекта. Каквато, между впрочем, беше атаката и срещу другия законопроект, който внесохме с колегите Цонев и Пеевски за банковата несъстоятелност.- Този въпрос също е тежък за обществото. По мащаби това е огромно разграбване, като приватизацията. Както четем от доклада на анкетната комисия в НС, мажоритарният собственик Цветан Василев оглавява тази група, която източи банката. Но наред с това източване видяхме от анализите на синдиците, публикувани на сайта на банката, че се провежда и вторично разграбване на активите. Тези активи би трябвало да служат като обезпечения по делата, които синдиците водят срещу фиктивните прихващания и цесии, които явно са подготвяни, за да се източи банката. Затова решихме да дадем в ръцете на синдиците ефективен правен способ да запазят тези обезпечения. Ние не отменяме сделки с този законопроект. Не променяме собственост. Ние просто връщаме възможността обезпеченията да служат като такива до приключване на делата и докато българският съд се произнесе. Тоест квесторите като не са имали право да правят това заличаване, ние даваме възможност то да се обяви за нищожно.Не сме се ръководили от конкретни казуси и от конкретна сума. Ръководили сме се от анализа на „АликсПартнърс“ и от анализите на синдиците, които редовно си ги качват на сайта на КТБ и тази информация е публична. Според мен се касае за активи, които са оценени от синдиците грубо на 500 млн. лв. Над 800 дела са завели синдиците за отмяна на тези прихващания.- За съжаление предвидихме това. Защото се е случвало и предишните пъти, когато народни представители от ДПС са внасяли законопроекти по тази тема. На практика това се случва за трети път. И тогава, и сега винаги се обаждат адвокатите на тази група, клакьорите и техните платени изпълнители. Защото не е тайна, че е откраднат огромен ресурс. И с откраднатите пари те си купуват индулгенция и медийна защита. Наред с това обаче искам да отбележа, че адвокатите могат да защитават някого в съда, но не и да злословят и да атакуват пред медиите и пред обществото. Казах го преди, казвам го пак – една мустаката банда организира този грабеж. Проблемът е че грабежът продължава и трябва да го спрем възможно най-бързо. Вчера законопроектът бе приет в правната комисия, надявам се да влезе в пленарната зала възможно най-скоро. И там ще видим кой как ще гласува. На медиите оставям да насочат своето внимание кой как гласува. Защото това гласуване е знаково.- Има съвпадения на редица лица, които по незнайни за мен причини изведнъж започват да се противопоставят и на двата проекта. Правят го със същото настървение, а предполагам ползват и едни и същи откраднати пари.    \n\n\n                    ", "date": "2017.11.16", "title": "Депутатът от ДПС Хамид Хамид:  „Агнешките главички“ ограбиха  държавата при приватизацията"}
{"url": "http://www.monitor.bg/a/view/6113-%D0%9F%D1%83%D1%81%D0%BD%D0%B0%D1%85%D0%B0-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D1%81%D0%B2%D0%B8%D1%80%D0%B5%D0%BF-%D1%83%D0%B1%D0%B8%D0%B5%D1%86/", "text": "\n                    Убиецът на зърнения бос Кунчо Кунчев от врачанското село Добролево е на свобода, а мярката му за неотклонение е подписка. Това реши Софийският апелативен съд след като намери процесуални нарушения в обвинителния акт срещу 36-годишния екзекутор Мариян Димов, изготвен от обвинителя във врачанската окръжна прокуратура Асен Пашански.\n\nРомът заклал земеделският производител в дома му в нощта срещу 21 декември 2015 година. Той нахлул в къщата му, за да го ограби, но Кунчев се събудил и той го нападнал с нож като нанесъл 16 прободни рани по тялото му, две от които се оказали смъртоносни. След това циганинът претарашил дома като задигнал 460 лева, вещи за около 2000 лева и оръжието на предприемача – пистолет Валтер и ловна пушка с муниции. След това касапинът се прибрал в къщи, признал на жена си, че е извършил нещо лошо и й дал 10 лева да купи нещо сладко.\n\nПо време на разследването криминалистите открили всички веществени доказателства – дрехи, ножове и оръжие, скрити на различни места. А в хода на процеса в началото на юни тази година във врачанския окръжен съд убиецът се призна за виновен и така вместо доживотна присъда, получи 20 години лишаване от свобода. Според решението на съдия Иван Маринов той ще трябва да плати и 100 000 лева кръвнина на почерненото семейство на земеделеца, както и разходите по делото в размер на 20 000 лева.\n\nСега обаче свирепият ром е на свобода и близките на убития се притесняват, че той може да се укрие или да избяга зад граница, въпреки че трябва редовно да се подписва.\n                    ", "date": "2017.11.16", "title": "Пуснаха на свобода свиреп убиец"}
{"url": "http://www.monitor.bg/a/view/53732-%D0%9F%D0%B8%D1%8F%D0%BD-%D0%BA%D0%B0%D1%80%D1%83%D1%86%D0%B0%D1%80-%D0%BF%D1%80%D0%B8%D1%87%D0%B8%D0%BD%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0/", "text": "\n                    Пиян каруцар лежи в болница след като предизвика катасрофа, в която самият той пострада. Инцидентът станал в сряда около 21,00 часа на кръстовище в Полски Тръмбеш.  59-годишният И.Г. от село Павел се метнал на каруцата си след като преди това доста се бил почерпил. Той не спрял на знака Стоп на кръстовището и минал директно, където бил блъснат от движещия се с предимство лек автомобил \"Фолксваген\", управляван от 30-годишен мъж. Каруцарят е настанен в болница с рана на главата, а при взетата проба за алкохол, станало ясно, че в кръвта му има 2,2 промила.Поради това след като бъде изписан от здравното заведение, мъжът ще бъде изправен и пред съда. Отново в сряда при друг пътен инцидент край Долна Оряховица пострада 32-годишна жена. Тя управлявала лек автомобил \"Сеат\", който се сблъскал с друга кола. Младата шофьорка е със счупена китка на ръката и след обработката в спешна помощ е освободена за домашно лечение.\n                    ", "date": "2017.11.16", "title": "Пиян каруцар причини катастрофа"}
{"url": "http://www.monitor.bg/a/view/45210-%D0%9F%D0%BE%D0%BB%D0%B8%D1%86%D0%B8%D1%8F%D1%82%D0%B0-%D0%BF%D0%BE%D0%B3%D0%BD%D0%B0-%D1%81%D1%80%D0%B5%D0%B4%D0%BD%D0%BE%D1%89%D0%BD%D0%B8-%D0%B3%D0%BE%D0%BD%D0%BA%D0%B8-%D0%B8-%D0%B4%D1%80%D0%B8%D1%84%D1%82%D0%B8%D0%BD%D0%B3-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Полицейски автопатрули дежурят през нощта на възлови места и входно-изходни артерии в Пазарджик, за да разгонват участници в гонки и дрифтинг-майсторско управление на автомобил. Като най-предпочитани за среднощното лудо каране се очертават паркингът на магазин „Била“ на моста на река Марица и отсечката на ул.“Георги Бенковски“ до сградата на Затвора в посока автомагистрала“ Тракия“, където се събират среднощните любители на високите скорости. В полицията има десетки сигнали на граждани за нелегално организиране на подобни състезания и органите на реда постоянно следят за опасните изпълнения. Докато униформените обаче разгонят младежите, след време те пак се връщат, за да продължат да въртят гуми и „осморки“. Възмутени очевидци на скоростните родеа дори са документирали на видеоклип сцени с любителите на силни усещания, на които се виждат и регистрационните номера на колите. От полицията са категорични, че ще вземат мерки, за да спрат безобразията на автоджигите в късните часове на деня.\n                    ", "date": "2017.11.16", "title": "Полицията погна среднощни гонки и дрифтинг в Пазарджик"}
{"url": "http://www.monitor.bg/a/view/6189-15-%D0%BC%D0%B5%D1%81%D0%B5%D1%86%D0%B0-%D0%BD%D1%8F%D0%BC%D0%B0-%D0%B4%D0%B5%D0%BB%D0%BE-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%91%D0%BE%D0%BD%D1%8C%D0%BE-%D0%A4%D0%B0%D1%81%D0%B0/", "text": "\n                     \n\nВече повече от 15 месеца няма внесено дело в старозагорския окръжен съд за убийството на 62-годишния Богдан Динев /Боньо Фаса/, който почина от рана с нож в стомаха, нанесена му от тогава 18-годишната ученичка в местната търговска гимназия „Княз Симеон Търновски“ Мария Гиздева.\n\nЗащитникът на момичето Валентин Димитров е в пълно невидение какви са причините за подобно забавяне от страна на следствието и наблюдаващия прокурор. От много месеци той не се е срещал с клиентката си която е на свобода срещу 500-левова парична гаранция и след завършването на средното си образование е започнала работа.\n\nСитуацията граничи с абсурда, има убит човек, има намерено оръжие на престъплението, има снети показания и самопризнания, но все още не са изпълнени някакви експертизи, коментира адвокат Димитров.\n\nПод сурдника запознати с хода на досъдебното производство разказват, че забавянето се дължало на версия, че на фаталната дата 25 юли 2016 г. в жилището на криминално проявения и многократно осъждан за различни престъпления Динев на улица „Чая“ Мария не е била сама.\n\nПак запознати намекват, че на експертите е възложено да преценят дали жертвата е починала от нанесената с кухненски нож рана или е издъхнала от исхемичен инсулт, което до голяма степен ще преобърне моментното повдигнато й обвинение  за убийство по непредпазливост, което предвижда затвор от 2 до 8 години.\n\nЗаради бавещите се експертизи не може да бъде предявен иск от страна на дъщерята на убития Изабела, която е наела старозагорски адвокат да я представлява като законен наследник.\n\nНаблюдаващият делото прокурор Петко  Георгиев категорично отказва какъвто й да е коментар за точещото се от толкова време разследване. Неофициално се знае, че то е възложено на пореден дознател , този път от ОД на МВр – Стара Загора.\n\nУбийството е Боньо Фаса е станало в жилището му, където той пробвал да изнасили Мария. Момичето се отскубнало от ръцете му и при опит да се опази забила ножа в слабините му, след което избягала. За смъртта тя разбрала едва на следващия ден, когато минала покрай къщата и видяла криминалистите, след което разказала на свой познат полицай за случилото се.\n\nТя прекара три денонощия в ареста, след което нейни приятелки събраха сумата за паричната гаранция.\n                    ", "date": "2017.11.16", "title": "15 месеца няма дело за убийството на Боньо Фаса"}
{"url": "http://www.monitor.bg/a/view/50530-%D0%A1%D1%8A%D0%B4%D1%8F%D1%82-%D1%88%D0%BE%D1%84%D1%8C%D0%BE%D1%80-%D0%B8%D1%81%D0%BA%D0%B0%D0%BB-%D0%B4%D0%B0-%D0%BF%D0%BE%D1%87%D0%B5%D1%80%D0%BF%D0%B8-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    Шофьор без книжка се изправя на подсъдимата скамейка заради опит да подкупи полицаи. Станчо И. подхвърлил 50 лева в колата на униформените, за да не го санкционират. Той ще бъде съден от Окръжния съд в Русе.\n\nМъжът бил правоспособен водач до 11 юли 2014 г., когато му било отнето свидетелството за управление на МПС поради изтичане на всички контролни точки. На 3 ноември т.г. бил спрян за проверка в Русе, докато шофирал лек автомобил „Опел”. Обяснил, че е забравил книжката си и се извинява за неудобната ситуация. Полицейският служител му казал, че ще извърши проверка. Тогава Станчо заявил, че има желание да почерпи, но униформеният категорично отказал. Въпреки това мъжът пуснал три банкноти в служебната кола, като казал: „Мисля, че ще оправим положението, ще останеш доволен”.\n                    ", "date": "2017.11.16", "title": "Съдят шофьор,  искал да почерпи полицаи"}
{"url": "http://www.monitor.bg/a/view/71251-%D0%94%D0%B2%D0%B0%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D1%87%D0%B5%D0%BB%D0%B5%D0%BD-%D1%83%D0%B4%D0%B0%D1%80-%D0%B4%D0%B5%D1%82%D0%B5-%D0%BE%D1%86%D0%B5%D0%BB%D1%8F/", "text": "\n                    Мъж и жена загинаха, а дете по чудо оцеля при челен удар на пътя Пазарджик-Белово, съобщи говорителят на Областната дирекция на полицията в града Мирослав Стоянов. Сигналът за тежкия пътен инцидент, станал на 2 километра от входа на Белово, е бил получен към 15,30 ч. Вследствие на несъобразена скорост при изпреварване се е  стигнало до челен удар между два автомобила-„Мерцедес“ и „Фолксваген“, в който пътували мъжът и жената, най-вероятно родители на детето. Малкото било на задната седалка и е в добро общо състояние, но е транспортирано в пазарджишката държавна областна болница. Контактен при пристигането на екипите на „Спешна помощ“ и „Пътна полиция“, както и на автопатрули на Районното управление на МВР в Септември и местната противопожарна служба е бил шофьорът на „Мерцедеса“, но и той е откаран в болницата за преглед и евентуално лечение.\n                    ", "date": "2017.11.16", "title": "Двама загинаха при челен удар, дете оцеля"}
{"url": "http://www.monitor.bg/a/view/32832-%D0%9E%D1%89%D0%B5-%D0%BF%D0%BE%D0%B2%D0%B5%D1%87%D0%B5-%D0%BC%D0%B8%D0%BD%D1%83%D1%82%D0%B8-%D0%B8-%D0%BC%D0%B5%D0%B3%D0%B0%D0%B1%D0%B0%D0%B9%D1%82%D0%B8-%D1%81-%D0%9C%D1%82%D0%B5%D0%BB-%D0%B1%D0%B5%D0%B7-%D0%B3%D1%80%D0%B0%D0%BD%D0%B8%D1%86%D0%B8-%D0%B7%D0%B0-%D0%9A%D0%BE%D0%BB%D0%B5%D0%B4%D0%B0/", "text": "\n                    Стартира коледната промоция на тарифни планове Мтел без граници, с която клиентите получават повече минути, sms-и и мегабайти в България и в роуминг в ЕС, както и повече мегабайти с възможност за подаряване.\n\nС коледните планове Мтел без граници L клиентите вече ще говорят неограничено в България и в роуминг в ЕС, като ще имат 8000 МВ на максимална скорост с възможност за подаряване на част от тях.\n\nВсички нови абонати на Мтел без граници XL ще разполагат с неограничени национални минути, повече мегабайти, които вече са 10 000 МВ с възможност за подаряване на част от тях и допълнително 100 минути за разговори, 100 MB мобилен трафик и 100 sms-а в роуминг в ЕС, Турция, Сърбия и Македония. В допълнение, клиентите ще могат да ползват и 100 минути за международни разговори в рамките на ЕС.\n\nНай-високият тарифен план Мтел без граници 3XL с Екстра нет+ вече е с промоционална цена от 49,98 лева на месец, като абонатите получават: неограничени минути, 40 000 МВ, 1000 международни минути в ЕС, 1000 минути, 1000 MB и 1000 sms-а в роуминг в ЕС, Турция, Сърбия и Македония.\n\nВсички тарифни планове Мтел без граници включват мобилна телевизия Mtel NOW, с която клиентите могат да гледат навсякъде и по всяко време най-популярните ТВ канали, сред които и ексклузивните Mtel Sport 1, Mtel Sport 2 и EDGEsport.\n                    ", "date": "2017.11.16", "title": "Още повече минути и мегабайти с Мтел без граници за Коледа"}
{"url": "http://www.monitor.bg/a/view/46278-5-%D0%BE%D1%82%D1%81%D1%82%D1%8A%D0%BF%D0%BA%D0%B0-%D0%BE%D1%82-%D0%B4%D0%B0%D0%BD%D1%8A%D0%BA%D0%B0-%D0%B0%D0%BA%D0%BE-%D0%BF%D1%83%D1%81%D0%BD%D0%B5%D0%BC-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D1%8F%D1%82%D0%B0-%D0%BE%D0%BD%D0%BB%D0%B0%D0%B9%D0%BD-%D0%B4%D0%BE-31-%D1%8F%D0%BD%D1%83%D0%B0%D1%80%D0%B8/", "text": "Отхвърлиха тавана на кешовите плащания да бъде 5 хил. лв.\n                    Ползваме 5% отстъпка от данъка, ако подадем данъчната си декларация по електронен път до 31 януари. Досега срокът бе 31 март. Освен това\n\n \n\n\n\n \n\nа не както досега до 1000 лева. Това решиха депутатите по време на заседанието на Комисията по бюджет и финанси, разглеждайки на второ четене промените в Закона за данък върху добавената стойност.\n\nПървоначално предложението бе отстъпката да отпадне категорично, но депутатите проявиха разум и оставиха тази възможност за обикновените граждани. Целта на промяната бе, че в бюджета догодина ще влязат с 1,2 млн. лв. повече.\n\nСпоред думите на председателя на бюджетната комисия Менда Стоянова 97,5% от ползвателите на тези 5% са ползвали отстъпка в размер до 500 лева. 2,5% пък са си приспаднали суми между 500 и 1000 лева, като те са си спестили 483 млн. лв.\n\n \n\n\n\n \n\nуточни Стоянова.\n\nАко предложението бъде прието и в Народното събрание, то ще важи и за тази фискална година. Намалява се и срокът за предприятията, които трябва да подадат справка за данъците на работниците си - от 30 април на 15 март.\n\nС аплодисменти бе посрещнато отхвърлянето на предложението за намаляването на плащанията в брой от 10 000 лева на 5 000 лева.\n\nКакто \"Монитор\" вече писа депутатите смъкнаха прага на кешовите плащания на 5 хил. лева по време на първото четене в пленарна зала.\n\nНамаляване на тавана не искат от БСП, ВОЛЯ и ДПС, които са твърдо против подобно ограничение.\n\nДруга промяна пък гласи\n\n \n\n\n\n \n\nи данъчните складове (ЗАДС) с допълнение към определението за тютюневи изделия. Ще бъде забранено да се публикуват електронни обяви за продажба на акцизни стоки без бандерол или ако акцизът не е платен. Пощите и куриерските служби ще изискват от изпращачите на акцизни стоки или отпадъци от тютюн да декларират, че са внесли дължимото на държавата.\n\nОсвен това данъчно задължените лица ще са длъжни да подадат заявление за регистрация по ДДС в 7-дневен срок от датата, на която очакват да достигнат облагаем оборот от 50 000 лева. Досега се изискваха 14 дни. Това се прави, защото сега, особено в сезонни обекти, има опити за избягване на регистрация по ДДС.\n                    ", "date": "2017.11.16", "title": "5% отстъпка от данъка, ако пуснем декларацията онлайн до 31 януари"}
{"url": "http://www.monitor.bg/a/view/39017-%D0%97%D0%B0%D0%BF%D0%BE%D1%87%D0%B2%D0%B0%D1%82-%D0%B4%D0%BE%D0%B2%D1%8A%D1%80%D1%88%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%AE%D0%B6%D0%BD%D0%B0%D1%82%D0%B0-%D0%B4%D1%8A%D0%B3%D0%B0-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%BD%D0%BE%D1%82%D0%BE-%D0%BE%D0%BA%D0%BE%D0%BB%D0%BE%D0%B2%D1%80%D1%8A%D1%81%D1%82%D0%BD%D0%BE/", "text": "Пуснаха 5 км обновен участък между пътя за Варна и Казичене\n                    Работата по разширението на Софийския околовръстен път между ж. к. „Младост“ и автомагистрала „Тракия“ и превръщането му в магистрала ще започне през февруари, съобщи днес строителният министър Николай Нанков. Той поясни, че това ще стане след преминаване на необходимите процедури, включително отчуждаване на терени. По думите му, предвижда се\n\n\n\nкато по трасето ще бъдат изградени и няколко големи съоръжения. „Реализацията на проекта ще бъде на инжинеринг и ще се финансира с целеви средства от държавната хазна, като индикативната му стойност е над 120 млн. 30 милиона от тях ще трябват за отчуждителните процедури“, поясни министърът.\n\nТунелни и мостови съоръжения и естакади се предвиждат и при другия участък от южната дъга - от резиденция „Бояна“ до Западната тангента край ж. к. „Люлин“. „Очакваме да можем да възложим обществената поръчка за избор на изпълнител за нея в средата на 2018 г.“, каза още Николай Нанков и добави, че цената на този участък ще е над 200 милиона и също ще се строи на инженеринг, като\n\n \n\nдо лятото ще бъде готов разширеният идеен проект.\n\nДнес бе пуснат основно ремонтиран участък от почти 5 км от източната дъга между детелината с автомагистрала „Хемус“ и моста при с. Казичене. „При рехабилитацията на трасето са положени почти 37 хил. т асфалтобетон, монтирани са почти 9 км мантинели“, обясни министър Нанков. Той обясни, че е използвана иновативна технология с геомрежа за укрепване на основана на пътя, по който\n\n\n\n„От понеделник започва ремонтът и на платното от с. Казичене към магистрала „Тракия“. След това, за да се завърши източната дъга на околовръстния път, ще се ремонтира и платното за насрещно движение от АМ „Тракия“ към с. Казичене, информира още Николай Нанков.\n\nОчаква се, при подходящи условия, ремонтът на участъка да приключи още през тази година. В противен случай той ще бъде довършен през пролетта. В участъка се планира да бъде построен подлез при сегашния светофар с пешеходна пътека, пресичаща източната дъга близо до моста при Казичене.\n                    ", "date": "2017.11.16", "title": "Строят последната отсечка от Южната дъга на столичното околовръстно"}
