{"url": "https://www.monitor.bg/bg/a/view/borisov-ne-mojem-da-priemem-migranti-bylgarija-mi-e-po-mila-104140", "text": "Със стара дата не можем да приемем мигранти обратно. Това коментира премиерът Бойко Борисов по повод новината, че 14 страни от ЕС  ще подкрепят немския канцлер Ангела Меркел и са склонни да приемат бежанци обратно на своя територия.   Винаги съм казвал, че Германия е моторът на Европа. Винаги съм казвал, че последното десетилетие Ангела Меркел е допринесла за просперитета и то в цяла Европа, не само в Германия, каза Борисов. Ние сме били винаги най-солидарни, само че аз солидарността я разбирам по друг начин, уточни той относно идеята на Меркел. Според него всяка държава трябва да си носи отговорността за опазването на границата, визирайки страните на първа линия. Той отново припомни, че когато дошла мигрантската вълна сме били неподготвени, но България по най-бързия начин реагирала. Той даде за пример оградата, изпращането на военни да пазят браздата заедно с гранична полиция. Борисов отново припомни, че миграционният поток е сведен до нула. каза той. Това е солидарност, уточни премиерът и добави, че от 2015 г. досега винаги сме защитавали една и съща позиция, която е работеща за всички държави. Това по думите му означава да се задействат едновременно и трите мерки – осигуряване на границата чрез финансова помощ и техника за Гърция, Италия, Испания и България, преговори със страни извън ЕС, където да се изградят  хот спотове, миграните да се разделят – на икономически и такива, които наистина бягат от войната. И едва тогава да се говори за т.нар. вътрешно преразпределение на мигрантите.  Мислех, че след  като с толкова труд сме се погодили, по тази тема ще се работи и няма пак отново да се коментира. , каза той. Борисов дори попита реторично, по какъв точно критерий ще се връщат тези, които по официален път през ККП-та са влезнали в ЕС. зачуди се премиерът. Именно затова по време на заседанието на Европейския съвет той предложил 1 или 6 месеца срок , за да се спре достапът до ЕС и да се решат проблемите. Винаги съм бил за общоевропейски решение, каза още Борисов.  Премиерът заяви, че не може да поеме такъв риск и да приеме обратно мигранти на наша територия, тъй като последиците за нас ще са големи. Той поясни, че винаги се е прекланял пред хуманността на Меркел, защото именно тя е поела тежестта. По думите му в момента Турция на добра воля към България изпълнява агажиментите си, въпреки че ЕС все о не е платил за бежанците.. Той пак изтъкна, че не случайно дават България за пример относно охраната на границата. На първо място са ми българите. И ако натискът е такъв, няма да е чесно. Защото очаквам и по-подли неща”, каза още той. По думите на премиера трябва да се намери общоевропейско решение за мигрантите. По думите му не става дума за нелегалните мигранти, а тези минали официално – те били по думите около 700 души. Борисов изтъкна, че Гърция може да си подпише споразумение за връщане на мигрантите обратно, но даде да се разбере, че той няма да отстъпи от своята позиция. Ние положихме воля, каза още той. Накрая Борисов се пошегува, че отива да гледа мач.", "date": "2018.06.30", "title": "Борисов: Не можем да приемем мигранти, България ми е по-мила"}
{"url": "https://www.monitor.bg/bg/a/view/novata-buti-moda-fitnes-za-lice-103996", "text": "За съжаление младостта не е вечна и с времето признаците на стареене стават все по-явни. Първите издайници са лицето и шията, които губят своята еластичност и стегнатост. Белезите на младостта по лицето са високите скули, красивата линия под брадичката, отсъствието на гънки. Времето и силата на земното притегляне обаче придават на лицето уморен вид – мускулите отслабват, бузите увисват, появява се двойна брадичка. Кожата става по-зле снабдена с кръв, което неминуемо се отразява на вида й. А специалистите са категорични, че признаци на \"умореното\" лице се появяват още на 25 години! За да запазим младостта колкото се може по-дълго, е необходим комплексен подход – правилно хранене, прием на достатъчно течности, движение. Не на последно място в борбата ни за красиво лице е хубавата козметика. Но всичко това не е достатъчно, затова някои жени над 40 години прибягват към помощта на пластичните хирурзи. В последно време обаче на мода излезе алтернатива на тази достатъчно скъпа и травмираща процедура. Нейното име е фейсбилдинг или гимнастика за лице! Това е система от упражнения, които поддържат мускулите активни, така че лицето остава стегнато по-дълго. В тялото ни има повече от 600 мускули, като 57 от тях са разположени на лицето. Когато се усмихваме, се напрягат 17 мускули, а когато се мръщим – 43. Оттам се появяват и бръчките, обяснява Евгения Бобровская, треньор по фейсбилдинг, цитирана от Първи канал на руската телевизия. По думите й основната задача на гимнастиката за лице е да се отстрани дисбаланса между мускула, който работи, и да се постави акцент върху този, който не работи. Бобровская разказва за своята ученичка Оксана. Тя е на 40 години и още след първите три месеца занятия по фейсбилдинг близките й приятелите й забелязали позитивната промяна. „Всички се удивляваха на свежия ми и подмладен вид“, споделя Оксана. Инструкторите посочват, че тази техника позволява не само да се избавим от бръчките, но и да коригираме формата на носа и скулите си, както и да увеличим обема на устните си. За да се достигне максимален ефект, специалистите съветват да се правят упражненията по 20-30 минути по възможност всеки ден. Медиците обаче предупреждават, че фейсбилдингът не е подходящ за всеки. Тренировките са противопоказни за хората с патология на лицевия нерв и за претърпелите пластична операция. При проблеми с щитовидната жлеза е необходима консултация с ендокринолог, преди да пристъпите към фейсбилдинга, пише в. „Комсомолска правда“.  С какво да започнем? Инструкторите на лицето предупреждават в никакъв случай да не започвате самостоятелно да практикувате гимнастика на лицето, тъй като неправилното изпълнение на упражненията може да доведе до негативен ефект. Затова намерете в своя град фитнес група по фейсбилдинг и се запишете! Ако такава няма, то потърсете в интернет – там изобилства от тренинги и мастър класове по фейсбилдинг. В тях опитни инструктори ще ви обяснят как правилно да седите, как правилно да гримасничите и да изпълнявате упражненията. Освен професионален наставник, още ще са ви необходими още огледало и желание. Гимнастиката за лице се извършва задължително пред огледало, уточняват експертите.  Какво да направим, за да бъде ефективен фейсбилдингът?  Сайтът bb-team.org съветва следното: Необходимо е кожата на лицето да бъде абсолютно чиста – гримът свален и кожата измита  След упражненията лицето се измива с хладка вода и се нанася тънък слой хидратантен крем. Гимнастиката се изпълнява в седнало положение, като гърбът трябва да бъде изправен. Важно е при изпълнение на упражненията да не се задържа дишането, но е необходимо силно напрежение, което да бъде в рамките на 5-10 секунди, в зависимост от самото упражнение. Максималният брой повторения за едно упражнение е 10 пъти. Ефектът от фейсбилдингът ще се засили, ако си правим и маски против бръчки: Смесете една голяма супена лъжица грахово брашно с един белтък, разбит на сняг и малко течен мед. Нанесете маската върху лицето и я оставете да действа 20 мин., след това изплакнете с хладка вода. Смесете 2 с. л. зелена хума с две 2 с. л. царевично олио. Нанесете получената емулсия на лицето за 15-20 мин, след това изплакнете. Благоприятен ефект оказва и приемът на витамини и минерали. Например витамин А е полезен в т. нар. \"отдалечаване\" на бръчките; витамин Е намалява вредното влияние на свободните радикали; витамин F поддържа състоянието на клетъчните мембрани в оптимална форма, а витамин С изпълнява ролята на своеобразен катализатор за действието на останалите витамини. Ефектът от фитнеса за лице може да бъде подсилен и от нашумялата напоследък нутрикозметика, наричана още „красота отвътре“. Това са предимно т.нар. бюти хранителни добавки, които по ефективен начин се грижат за здравето и красотата на кожата. Сред тях са японските капсули хиалуронова киселина, съчетана с пептиди на рибен колаген и витамин С. Този комплекс от съставки от една страна представлява строителен материал за подмладяване на кожата, а от друга – ускорява процеса на естествен синтез на хиалуронова киселина и колаген в клетките на кожата, пише сайтът kwc-japan.ru. По думите на специалистите тази добавка изправя малките бръчки и тънките линии, прави кожата стегната, възстановява нейното сияние и тонус, изравнява цвета на лицето. Освен това хиалуроновата киселина и витамин С обладават имуномоделиращ и системен подмладяващ ефект. Подобен ефект притежава и мощният антиоксидант Q10, който подобрява състоянието на клетъчната мембрана, повишава физическата издръжливост, намалява телесното тегло и неутрализира свободните радикали, които са основна причина за преждевременното стареене.  ", "date": "2018.06.30", "title": "Новата бюти мода: Фитнес за лице "}
{"url": "https://www.monitor.bg/bg/a/view/politicheski-zagovor-debne-kazanova-104002", "text": "Цял живот Джакомо Казанова има само един кумир – удоволствието. И днес името му е символ на изкусен кавалер и съблазнител, но зад това лустро се крият и други черти, разбулени от италианския писател Матео Струкул в романа му „Джакомо Казанова. Соната за разбити сърца” (ИК „Ера”). Според Струкул прочутият хедонист е бил ярък образ с много лица, а не само ловък донжуан: „Моят Казанова се ражда от желанието да възстановя целостта на тази личност, една от най-интересните, съществували в световен мащаб. Животът му не е бил безпроблемен, но въпреки това той е бил пътешественик, поклонник на изкуствата, юрист, бунтар, ловък фехтовчик, талантлив цигулар, уважавал е традиции и нрави, различни от неговите. Разбира се, бил е съблазнител. Но това е само един аспект от личността му.” За да възстанови бурното време на неговия живот, той връща читателите към 1755 г. във Венеция. Този период първоначално изглеждал безметежен за Казанова. Той е опиянен от срещата си с пленителната графиня Фон Щайнберг, която му предлага необичайна задача: да съблазни дъщерята на един от градските първенци, в замяна на което тя самата ще бъде благосклонна към неговото ухажване. Казанова се съгласява, но постепенно разбира, че зад този флирт се крият заговори. В тях са намесени не само амбициите на местните дипломати, но и отношенията с Австрия. Така Казанова се оказва замесен в политически противоборства, които биха могли да се окажат твърде опасни за самия него. Те са описани от Матео Струкул с отлично познаване на историческата атмосфера през този период. Писателят винаги проучва добре фактологията за романите си, на което се дължи и успехът на предишните му творби от поредицата за Медичите, отличена с престижната награда „Банкарела”.", "date": "2018.06.30", "title": "Политически заговор дебне Казанова"}
{"url": "https://www.monitor.bg/bg/a/view/i-ronaldo-zamina-pri-mesi-pred-televizora-104142", "text": "Европейският шампион Португалия напусна световното първенство. Роналдо и компания преклониха глава пред Уругвай - 1:2. Така две от най-големи звезди на футбола ще догледат Мондиал 2018 пред телевизора. Роналдо, както и Меси бе почти незабележим в мача. Звездата на вечерта бе Единсон Кавани, който с двете си подадения изпрати Уругвай на 1/4-финал срещу Франция.  Още в 7-ата минута звездата на ПСЖ даде преднина на южноамериканците, след като се разписа при двойно подаване с Луис Суарес. Португалия се опита да изравни, но не успя. Това все пак се случи в 55-ата минута, когато Пепе вкара с глава. Но в 62-ата минута всичко за европейците приключи, след като Кавани за втори път прати топката в мрежата зад Патрисиу. Роналдо все пак заслужи овации. Идолът на феновете на \"Реал\" (М) изпрати Кавани до скамейката в 74-ата минута, носейки го под рамо, след като уругваецът получи травма. Португалия натисна здраво в последите минути.  Дори Руи Патрисиу остави вратата си свободна, но изравнителен гол така и не падна.", "date": "2018.06.30", "title": "И Роналдо замина при Меси пред телевизора"}
{"url": "https://www.monitor.bg/bg/a/view/francija-klyvna-arjentina-v-lud-mach-104141", "text": "Франция клъвна Лео Меси и компания в луд мач. \"Петлите\" станаха първият 1/4-финалист на Мондиал 2008, след като удариха Аржентина с 4:3. Това бе тяхната първа победа в историята над този съперник на световно първенство. Герой за европейците стана Килиан Мбапе, който вкара два гола. По един добавиха Гризман (13) и Павар (57). Точни за Аржентина бяха Ди Мария (41), Меркадо (48) и Агуеро в продължението. Така изчезна възможността да видим за пръв път сблъсък Меси - Роналдо на световно първенство. Срещата започна лошо за „албиселесте“. Първо Гризман удари греда, а след това Рохо направи дузпа. Защитникът препъна Мбапе, а Гризман бе безмилостен от бялата точка. Аржентинците бяха шокирани, но успяха да се измъкнат. В 41-ата Ди Мария изравни с бомба от далеч, но не без помощта на Юго Лорис, който проспа положението. Първите минути на второто полувреме също бяха за южноамериканците. И скоро те ликуваха. Меси би, а Габриел Меркадо отклони за 2:1. Французите се стегнаха и напипаха слабостите в защитата на Аржентина, която в 57-ата минута бе комична при центриране отляво. Топката стигна Павар, който с изключително техничен удар от въздуха, се разписа за 2:2. Това съкруши Меси и компания, които рухнаха. Тогава дойде моментът на Мбапе. Първо вратарят Армани се намеси лошо при негов удар и топката влетя в мрежата - 3:2. Четири минути по-късно младият французин отново бе в прегръдките на съотборниците си. Аржентина изпадна в шок, но все пак намери сили и накара Франция да трепери накрая. Меси изпусна сам срещу вратаря, а в продължението изведе Агуеро, който се разписа за крайното 4:3. Франция пък може да вземе и скалпа на Кристиано Роналдо на 1/4-финалите, ако Португалия отстрани довечера Уругвай.", "date": "2018.06.30", "title": "Франция клъвна Аржентина в луд мач"}
{"url": "https://www.monitor.bg/bg/a/view/trilyr-izoblichava-podmolnite-bitki-v-lubovta-104003", "text": "„Никога не съм била жената, която той си мислеше, че е взел за своя съпруга.” Това признава Ванеса в романа „Съпругата помежду ни“ (ИК „Колибри”). Съвместната книга на американските писателки Гриър Хендрикс и Сара Пеканен разкрива сложните отношения в един любовен триъгълник. Нели и Ванеса са две напълно различни жени, свързани единствено от факта, че са влюбени в един и същ мъж. Той се е разделил с Ванеса, която затаява у себе си гняв и омерзение, и посвещава цялото си време и енергия на новата си връзка с Нели. Но отвъд този факт се крият много тайни и манипулации, провокирани от притворство, страст и жажда за контрол. Гриър Хендрикс и Сара Пеканен умеят да пишат с експресивен стил и нарастващо напрежение, като постепенно смъкват маските на своите герои и показват техни най-тъмни страхове, комплекси и амбиции.", "date": "2018.06.30", "title": "Трилър изобличава подмолните битки в любовта"}
{"url": "https://www.monitor.bg/bg/a/view/joahim-liov-moje-bi-shte-prodylji-da-vodi-bundestima-104139", "text": "Изпълнителният комитет на Германския футболен съюз (ГФС) има пълно доверие на селекционера на Бундестима Йоаким Льов. Според босовете на немския футбол 58-годишният специалист е точният човек за треньор на отбора, въпреки че Германия като световен шампион се провали на Мондиа 2018 в Русия и не само не успя да защити титлата си отпреди четири години в Бразилия, но отпадна още в груповата фаза, финиширайки на последно място в своята група в компанията на победителя Швеция, втория Мексико и Южна Корея. Всички членове на Изпълкома на ГФС са взели участие в конферентен разговор по телефона и са изказали своята подкрепа за Льов да изпълни договора си до 2022 година, съобщава ДПА.", "date": "2018.06.30", "title": "Йоаким Льов може би ще продължи да води Бундестима"}
{"url": "https://www.monitor.bg:443/bg/a/view/muzikant-zagina-pri-katastrofa-na-hainboaz-104131", "text": "Поредна тежка катастрофа, при която е загинал 29-годишен жител на град Гурково стана причина за затварянето на главен път  І.6  към 21,30 часа на 29 юни. Часове наред полицаи и пожарникари са разчиствали разпилелите се по асфалта заготовки за седалки на автомобили „Дачия“, които е пренасял идващ от Румъния румънски  ТИР „Ивеко“. Поредна тежка катастрофа, при която е загинал 29-годишен жител на град Гурково стана причина за затварянето на главен път  І.6  към 21,30 часа на 29 юни. Часове наред полицаи и пожарникари са разчиствали разпилелите се по асфалта заготовки за седалки на автомобили „Дачия“, които е пренасял идващ от Румъния румънски  ТИР „Ивеко“. Челно в него се е забил „Фолксваген Голф“, каран от родения през 1989 година Иван Драгнев, който е починал на място.Младият мъж се занимавал с дърводелство, изработвал градински мебели с уникален дизайн, коментира кметът на планинското градче Иван Иванов.Според участвалите в огледа стрелката на  Голфа била спряна на 210 км /ч, при удара турският ТИР се е обърнал встрани от пътя.Пътя е бил отворен за движение едва към 6,30 часа на 30 юни в събота. Само няколко часа по-рано в петък  на прохода Хаинбоаз по път ІІ-55в района на село Пчелиново беше регистрирана друга тежка катастрофа със загинал 27-годишен пловдивчанин и тежко ранен негов съгражданин на 33 години, който е настанен в старозагорската УМБАЛ „Проф. д-р Стоян  Киркович“ с  фрактури на крайниците и главата, перфориран бял дроб и опасност за живота. Катастрофата е станала на завой при челен сблъсък между лек автомобил „Шевролет“ и турски автовоз „Рено“ при дъжд и мокра настилка. Загиналият е рок-музикантът Николай Николов NI.co, който пътувал с автомобила на колегата си Павел Дюлгерски от град Раковски за Русе.Там  двамата е трябвало да участват в концерт на фронтмена на група  „Ренегат“ Константин Кацаров.На личната си страничка във ФБ Кацаров написа: „Тъга и безсилие.Това чувствам в момента.   С Николай Николов - NI.co и Pavel Dyulgerski, през тези два дни трябваше да изнесем два концерта в Русе. Да споделим една сцена. Не се случи.Чаках ги, но закъсняха. Твърде много.После дойде Истината. Груба и нахална.Николай загина по пътя към поредната си сцена, а Павел в момента се бори за живота си – вероятно най-тежката битка.   Смятах да замълча в знак на траур. Простете ми! Няма да го направя.  След няколко часа – тази вечер, ще се кача на същата сцена на която двамата ми приятели не успяха - до брега на река Дунав.Това няма да е концерт, а диалог. Имам какво да кажа. Причината е: \"Николай и Павел\".Навън вали…Пазете се, приятели!“ По обяд в петък на автомагистрала „Тракия“ е станала и трета катастрофа, при която великотърновско „Алфа Ромео“ се е преобърнало в канавката поради несъобразена скорост и бавни реакции на 31-годишния водач.Пострадала е 61-годишна жена от град Дебелец, която е настанена с множество фрактури в старозагорската болница.", "date": "2018.06.30", "title": "Музикант загина при катастрофа на Хаинбоаз"}
{"url": "https://www.monitor.bg:443/bg/a/view/v-zatvora-sapundjiev-stanal-nabojen-104133", "text": "  Изключително набожен е станал по време на престоя си в затворническото общежитие бизнесменът Георги Сапунджиев, който бе осъден на 6 години затвор за смъртта на 4-годишния Паоло, съобщиха от затворническата администрация.   Изключително набожен е станал по време на престоя си в затворническото общежитие бизнесменът Георги Сапунджиев, който бе осъден на 6 години затвор за смъртта на 4-годишния Паоло, съобщиха от затворническата администрация. Според справката по делото относно поисканото от затворника предсрочно освобождаване , публикувана на сайта на старозагорския окръжен съд/ през м.г. мъжът е посещавал редовно двумесечен религиозен курс под наслов „Пътешествието продължава“, в който се изучавали основите на православието и най-вече Евангелието по Матея.На финала на обучението, водено от свещеник Сапунджиев е получил специален сертификат и награда „домашен отпуск“, припомнят запознати. С домашен отпуск е бил възнаграден и в края на м.г. след приключването на курса „Отговорно шофиране“, където оставил много добри впечатления. Сапунджиев има множество награди „домашен отпуск“ , става ясно от досието му, като крайната оценка от 27 февруари т.г. рискът от евентуален рецидив е от ниска степен – 24 б. .Доброто му поведение му е донесло „годишна почивка извън стените на затворническото общежитие от открит тип“. Многобройните отпуски направили впечатление на жителите на село Змеево, където е постоянната му адресна регистрация, мнозина дори смятат че той вече е излежал наказанието си, установи репортерска проверка.Местните жители отказват да коментират бурята от възмущение в социалните мрежи  след решението на съда съселянинът им да излезе предсрочно от затвора.“Не е наша работа да обсъждаме какво е решил съдът, ако човекът има право – защо да не го пуснат? В крайна сметка не е прегазил детето нарочно, ако и да е станало на пешеходната зона в града…“, сподели пожелал анонимност собственик на вила край дома на Сапунджиев. Според съдебната справка от работата си на територията на НИИГО – Стара Загора мъжът е приспаднал от присъдата си 11 месеца и 10 дни . Фактически той е изтърпял 2 години 11 месеца и 10 дни. Очаква се пловдивският апелативен съд да разгледа протеста на старозагорската окръжна прокуратура срещу предсрочното освобождаване на Сапунджиев на 5 юли.", "date": "2018.06.30", "title": "В затвора Сапунджиев станал набожен"}
{"url": "https://www.monitor.bg:443/bg/a/view/starec-postrada-pri-pojar-v-doma-si-104130", "text": "80-годишен мъж от великотърновското село Хотница е пострадал при пожар в дома си. Сигналът за случая е получен снощи в 23,06 ч. На адреса незабавно са били изпратени екипи на Районната противопожарна служба – Велико Търново. Въпреки бързата намеса на огнеборците огънят е успял да унищожил почти цялата къща. Пострадал е 80-годишния обитател, който е откаран за лечение в болница Пирогов, с 40% изгаряния. Предполага се, че огънят е тръгнал от комина на къщата. Причините са в процес на изясняване.", "date": "2018.06.30", "title": "Старец пострада  при пожар в дома си"}
{"url": "https://www.monitor.bg:443/bg/a/view/sled-sina-na-imperator-skulptor-vae-grycki-bogove-104134", "text": "Барелефи на гръцки богове и богини ще вае това лято скулпторът Тамер Халил, който изработи бронзовата фигура на княз Павел Романов, най-малкия син на император Александър ІІ Освободител по поръчка на жителите на град Павел баня. Барелефи на гръцки богове и богини ще вае това лято скулпторът Тамер Халил, който изработи бронзовата фигура на княз Павел Романов, най-малкия син на император Александър ІІ Освободител по поръчка на жителите на град Павел баня. Боговете ще украсяват бъдещия амфитеатър със 600 седящи места, който се изгражда в близкото село Скобелево. Театралната сцена ще бъде поредното бижу  в украсата на  етнокомплекса „Дамасцена“, замислен и реализиран от собственика му Стоян Стоянов, който е внук на опълченеца от Руско-турската освободителна война Стоян Тотев. Там преди две години Халил изработи от бронз фигурите на Алеко Константинов и героя му бай Ганьо. Негови колеги пък изваяха тракийска принцеса, която е разположена сред парк с над 100 сорта  рози, които цъфтят през всички сезони. Сред тях има както класическите LiLi Marlene и Harry Wheatcroft, така и специално селектираната за английската кралица в Белгия през 1964 г. Yellow queen Еlizabeth, а най-претенциозните могат да помиришат аромата на прасковената Versilia. Маслодайната Роза дамасцена се отглежда върху площ от около 400 дка, преработката на листенцата й става в първата частна розоварна, отворила вратите си тук през 1991 година.", "date": "2018.06.30", "title": "След  сина на император скулптор вае гръцки богове"}
{"url": "https://www.monitor.bg:443/bg/a/view/borisov-ot-avstrija-mojem-da-se-zashtitavame-samo-kogato-sme-edinni-104132", "text": "Ние можем  да се защитаваме, само когато сме единни.  Това заяви премиерът Бойко Борисов след срещата си с австрийския канцлер Себастиян Курц и шефа на Европейския съвет Доналд Туск в австрийското градче Шладминг, което се намира в подножието на Алпите. Премиерът е в Австрия, за да предаде ротационното председателство на Съвета на ЕС за следващите шест месеца. Борисов отбеляза, че за първи път идва тук, но сред тези планини се чувства като у дома си и даде пример с родните планини - Пирин, Рила и Стара планина. Той припомни, че нашето лого за БГ председателството е било „Съединението прави силата”, а на австрийското е „Европа, която защитава”. Борисов изтъкна, че през последните 6 месеца е бил в непрекъснат диалог с Курц и се надява той да надгражда приоритетите за Западните Балкани, социална Европа, дигиталната инфраструктура. Двамата си размениха футболни флагчета, но с логото на ЕС. Светът е футбол. Така че, като футболните отбори да си разменим флагчета, каза Борисов. От своя страна Курц благодари на Борисов за свършената работа. По думите му Европа е в трудно положение. Австрия е страна, която иска да изгради мостове и това напрежение да се намали, каза Курц и обясни, че ще дадат своя принос за сигурна и единна Европа. Туск пък поздрави на австрийски присъстващите с „Грюзгот”. По думите му по време на БГ председателството е свършена много работа за кратко време. Тъй като един от основните приоритети на австрийското председателството е сигурността, в тази връзка Туск обясни, че сигурността не може да бъде за сметка на свободата. Той благодари на Борисов за усилията и напредъка по европерспективата за Западните Балкани и се надява Курц да надгради завещаното. Докато Курц говореше група граждани скандираха и носеха плакат „Европа, която убива”. Премиерът предаде „ръководството“ на ЕС на Курц край местността \"Приказна поляна\", която се намира под върха Планай, висок около 1906 метра. Именно там на последната станция на лифта домакините организират и „семеен алпийки пикник“, на който трябваше да присъстват около 7000 души. Тримата лидери пък пристигнаха под върха с лифта. Преди това Борисов, Себастиан Курц и Доналд Туск проведоха работна закуска и неформален разговор. Във фокуса на разговорите бяха поставени резултатите, постигнати по време на Българското председателство на ЕС и приоритетите на Европейския съвет в следващите шест месеца, по които ще работи Австрийското председателство. Българският министър-председател благодари за конструктивния диалог в Съвета, който даде възможност да се поднови вниманието върху балканския регион. „Даването на ясен хоризонт за започване на предприсъединителни преговори с Албания и Република Македония постави основите за перспективата на целия регион“, каза премиерът Борисов и подчерта, че Срещата на върха за Западните Балкани в София е изиграла много важна роля в този процес. Министър-председателят Борисов пожела успех на канцлера Курц с председателството и подчерта, че винаги може да разчита на председателя на Европейския съвет Доналд Туск. Австрийското председателство продължава линията на Българското като акцентира върху три основни приоритета - сигурност и борба с нелегалната миграция, конкурентоспособност чрез дигитализация и перспектива за страните от Западните Балкани и Югоизточна Европа.", "date": "2018.06.30", "title": "Борисов от Австрия: Можем да се защитаваме, само когато сме единни"}
{"url": "https://www.monitor.bg:443/bg/a/view/avtobus-pregazi-jena-do-garata-v-trakija-104135", "text": "Автобус от градския транспорт в Пловдив прегази жена на околовръстното шосе в район „Тракия”. Инцидентът е станал близо до бившето тролейно депо в квартала. Районът е бил отцепен от полицейски автомобил, за да бъдат направени огледи и тялото на жертвата да бъде вдигнато от „Съдебна медицина”. Според очевидци катастрофата е станала на кръговото, където рейсовете от градския транспорт правят обратен завой и почивки. Когато автобусът потеглил, жена, намираща се близо до него, тръгнала да пресича и возилото е преминало през главата й. Свидетели на инцидента твърдят, че жертвата е клошарка. Официално потвърждение от полицията в Пловдив в почивния съботен ден, няма. Според trafficnews жертвата е жена на около 64 години, която се е връщала от пазар, а свидетел на катастрофата е станало 12-годишно момче, което е било в автобуса. Втора катастрофа, която се размина без жертви, стана в автомобилния подлез под Централна поща в Пловдив. Лека кола с висока скорост е „прелетяла” през колчетата, които разделят платната на ул. „Гладстон” и се е забила в тротоара, на метри от автобусна спирка. При каскадата не е имало пострадали. Шофьорът на автомобила е в шок след инцидента. Медицинска помощ била оказана на шофьора и неговите спътници.  ", "date": "2018.06.30", "title": "Автобус прегази жена до гарата в пловдивския квартал „Тракия”"}
{"url": "https://www.monitor.bg:443/bg/a/view/prenosimo-ustrojstvo-zaglushava-dronove-104128", "text": "Предлагат се, различни преносими устройства за заглушаване на дронове, но обикновено това са големи пушки, които са неудобни за носене на големи разстояния. Новият Pitbull, обаче, е предназначен да се носи от войници в продължение на часове. Потребителите могат ръчно да активират устройството, след което вътрешните насочени антени започват да излъчват заглушаващи радиосигнали в честотите 2.4GHz, 5.8GHz и GNSS (Global Navigation Satellite System), на разстояние до 1 км. Като скоро ще се предлага и външна антена покриваща допълнителни честоти.  Това позволява, устройството да бъде свързано с наскоро представения, от MyDefence, детектор за дронове Wingman 103, който ще активира автоматично Pitbull в режим заглушаване, когато засече контролните и / или видеосигнали на приближаващ дрон. Wingman 103 е с тегло от 735 грама и има обхват до 2 километра.", "date": "2018.06.30", "title": "Преносимо устройство заглушава дронове "}
{"url": "https://www.monitor.bg:443/bg/a/view/bez-pobeditel-v-macha-cska-sofija-i-shahtior-doneck-104138", "text": "ЦСКА-София завърши 0:0 срещу шампиона на Украйна \"Шахтьор\" (Донецк) във футболна контрпола на лагeра си в Австрия, предаде БТА. Извън групата на \"червените\" за спаринга останаха Витаутас Черниаускас, Данте Стипица, Фернандо Каранга, Енрике Рафаел, Стойчо Атанасов, Жанио Бикел, Жоржиньо, Пламен Гълъбов и Жеферсон Телес. Каранга и Енрике все още не са готови за игра, а Атанасов е с контузия и отпадна за всички контроли в Австрия. Бикел, Жоржиньо, Гълъбов и Жеферсон пък получиха почивка. Украинците имаха териториално превъзходство през по-голямата час от мача, но ЦСКА-София се защитаваше солидно и организирано и не допусна сериозни опасности пред Георги Китанов, който все пак направи три-четири рутинни спасявания. Възпитаниците на Нестор Ел Маестро, обаче, не направиха много в нападение, като едва в края на мача стигнаха до две изгодни ситуации. Кирил Десподов получи болки в рамото след остро влизане на съперник и беше заменен след малко повече от час от Валентин Антов. В 85-ата минута резервата Едвин Джеси проби от дясно в пеналта и пусна отличен пас към Тонислав Йорданов, който от границата на малкия пеналт шутира високо над целта. В самия края Борис Секулич имаше шанс, но ударът му от 12-13 метра беше блокиран. Следващата и последна проверка на ЦСКА-София в Австрия е срещу датския вицешампион \"Брьондби\" в понеделник.", "date": "2018.06.30", "title": "Без победител в мача ЦСКА-София и \"Шахтьор\" (Донецк)"}
{"url": "https://www.monitor.bg:443/bg/a/view/razsledvat-sluchaj-s-grymnat-myj-v-tyrnovo-104129", "text": "Великотърновски криминалисти разследват случай с прострелян мъж, съобщават от Областната дирекция на МВР в старата столица. Сигнал за случая е получен снощи в 22,40 ч. По данни на подателя в района на магазин „К 2” във В. Търново е намерен мъж в безпомощно състояние. На мястото е бил изпратен екип на Спешна помощ, който го откарва в болницата. При прегледа е устаноено, че мъжът има прострелна рана в областта на главата. Той е настанен за лечение във великотърновската болница. Уведомени са полицейските служители. От проведените до момента действия по разследването е задържан за 24 часа мъж от В. Търново, който е заподозрян, като съпричастен към извършеното деяние. Работата по изясняване на случая продължава под наблюдението на прокуратурата.", "date": "2018.06.30", "title": "Разследват случай с гръмнат мъж в Търново"}
{"url": "https://www.monitor.bg:443/bg/a/view/germanija-se-gotvi-da-prati-policai-v-bylgarija-da-pazjat-granicite-104137", "text": "Германия е готова да изпрати допълнително количество служители на полицията, по-конкретно в България, в рамките на мерките за охрана на външните граници на Евросъюза предаде ДПА. Агенцията се позовава на писмо на федералния канцлер Ангела Меркел, изпратено до ръководителите на партии,влизащи в коалицията (блокът ХДС/ХСС и Социалдемократическата партия на Германия), и техните парламентарни групи. „Ние ще укрепим силите на ФРОНТЕКС, разположени в Гърция по границата с Македония и Албания“, се казва също така в документа. Тези мерки, които са насочени към съкращаване броя на пристигащите в Европа мигранти, Меркел иска да реализира до края на август тази година. „Ние също така трябва да бъдем готови за поддръжка, ако е необходимо, на Словения и Хърватия, що се отнася до защита на границите“, отбелязва Меркел. В същото време стана ясно, че Меркел е постигнала споразумения с 14 страни за бързо връщане на мигранти, опитващи се да влязат в Германия, предаде ДПА. Кандидатите за убежище, идващи в Германия, които първо са били регистрирани в друга страна членка на ЕС, трябва да бъдат отведени в по-големи \"центрове за събиране\", където техните случаи ще бъдат разгледани, се казва в документа. Вътрешният министър на Меркел Хорст Зеехофер от баварския ХСС даде на канцлерката срок до юли да вземе мерки за възпиране на мигрантите, идващи в Германия или в противен случай може да се стигне до разпадане на нейната управляваща коалиция. В писмото Меркел информира лидерите на двете партии, коалиционни партньори на нейния Християндемократически съюз, за резултатите от срещата на върха на ЕС, на която бе договорено споразумение за миграцията между европейските лидери. Унгария, Полша и Чехия са сред страните, съгласили се за бързо връщане на кандидати за убежище, които първо са се регистрирали на тяхна територия, а после са се опитали да влязат в Германия, показва писмото, цитирано от ДПА. Трите страни са силно критични към миграционната политика на германската канцлерка Ангела Меркел. Останалите държави, които са се съгласили за връщане на мигранти, са Белгия, Дания, Естония, Финландия, Франция, Литва, Латвия, Люксембург, Холандия, Португалия и Швеция. Швеция ще засили паспортните проверки на летищата и пристанищата си поради променящия се характер на заплахите за сигурността, обяви вчера националната гранична полиция, цитирана от ДПА. Швеция въведе паспортни проверки на граничните си пунктове през есента на 2015 г., за да се справи с големия приток на мигранти, навлезли в страната по моста през пролива Йоресун от Дания, и на фериботните пристанища в южната част на страната. Впоследствие правителството започна да разглежда прииждащите мигранти като заплаха за обществения ред и вътрешната сигурност и в резултат на това в последно време в Швеция почти не са пристигали мигранти. Същевременно пред Австрийското радио и телевизия австрийският канцлер Себастиан Курц обеща, че по-късно тази година ще има среща на върха ЕС-Африка, предаде ДПА.", "date": "2018.06.30", "title": "Германия се готви да прати полицаи в България да пазят границите"}
{"url": "https://www.monitor.bg:443/bg/a/view/nad-1400-karatisti-ot-30-strani-na-sedmichna-sreshta-v-kamchija-104121", "text": "Над 1400 професионални каратисти, състезатели, инструктори и треньори по карате киокушин от 30 държави ще пристигнат в България за един от най-големите тренировъчни лагери по бойното изкуство в света. Той започва на 1 юли и ще продължи до 8 юли, съобщиха домакините. И тази година базата на СОК „Камчия“ ще бъде домакин на грандиозното събитие, което се организира от Българската карате киокушин федерация (БККФ) и Световния киокушин съюз (KWU). Тренировъчният лагер ще започне със съдийски семинар, кантар за състезателите и два футболни турнира. На 3 юли ще се проведе и едно от най-очакваните събития в рамките на лагера – първенството за кадети KWU Varna Cup 2018. В него за медали и купи ще се борят каратисти от 18 до 21 години. За втора поредна година лагерът ще предложи и зрелищни битки по време на професионалия турнир Grand Prix 2018. На 4 юли един срещу друг на татамито ще се изправят професионални състезатели по карате киокушин от България и Русия. В категория до 60 кг. сили ще премерят Дилян Николов и Серго Арменян, а до 80 кг. Георги Дойчев и Виктор Беляев. Специално за тренировъчния лагер у нас ще пристигнат известни имена от света на карате киокушин, сред които и лидерите на KWU, като Канчо Хацуо Рояма-директор на Kyokushin-kan International Honbu (9 дан), шихан Анджей Древняк (9 дан), шихан Дейвид  Питхол (7 дан), шихан Рамил Габасов (5 дан), Сенсей Александър Пичкунов – генерален секретар на KWU (4 дан). Сред официалните представители от Българската карате киокушин федерация на лагера ще присъстват шихан Асен Асенов ( 5 дан) -  член на УС на БККФ, сенсей Николай Рачев (5 дан) – национален представител на БККФ, сенсей Стоян Димов (4 дан) – изпълнителен директор на федерацията и сенсей Тихомир Атанасов (4 дан) -  член на УС на БККФ.", "date": "2018.06.30", "title": "Над 1400 каратисти от 30 страни на седмична среща в „Камчия“  "}
{"url": "https://www.monitor.bg:443/bg/a/view/navodnenija-morjat-rumynija-ima-jertvi-104136", "text": "Силните дъждове причиниха наводнения е редица райони в североизточната и централната част на Румъния и отнеха живота на един човек, съобщават Медиафакс и информационният сайт Зиаре. Жена на 81 години от североизточния окръг Ботошани е загинала днес, след като таванът на къщата й се срутил върху нея в резултат на поройните дъждове. Хиляди жилища са наводнени, а стотици хора са евакуирани. Редица национални пътища са блокирани от наводненията. Над 100 пожарникари са извикани, за да изпомпват вода от домове в централния окръг Брашов, където водата е заляла и мазето на една болница. В североизточния окръг Нямц през нощта са били евакуирани близо 200 души заради опасност от прииждане на реки, съобщи ръководителят на службата за извънредни ситуации Раед Арафат. Пожарникари са отводнявали къщи през цялата нощ в източния окръг Вранча. Множество пътища са залети в централния окръг Харгита. Над 200 домове за наводнени в южния окръг Телеорман. Хидролозите издадоха червен код за опасност от наводнения в централните окръзи Брашов и Ковасна. Оранжев код важи за североизточните окръзи Ботошани, Нямц, Сучава, Яш и други.", "date": "2018.06.30", "title": "Наводнения морят Румъния, има жертви"}
{"url": "https://www.monitor.bg:443/bg/a/view/borisov-na-sreshta-s-kurc-i-donald-tusk-predi-predavaneto-shturvala-na-es-104122", "text": "Премиерът Бойко Борисов, федералният канцлер на Австрия Себастиан Курц и председателят на Европейския съвет Доналд Туск проведоха среща преди символичното предаване на Председателството на Съвета на ЕС. Във фокуса на разговорите бяха поставени резултатите, постигнати по време на Българското председателство на ЕС и приоритетите на Европейския съвет в следващите шест месеца, по които ще работи Австрийското председателство. Българският министър-председател благодари за конструктивния диалог в Съвета, който даде възможност да се поднови вниманието върху балканския регион. „Даването на ясен хоризонт за започване на предприсъединителни преговори с Албания и Република Македония постави основите за перспективата на целия регион“, каза премиерът Борисов и подчерта, че Срещата на върха за Западните Балкани в София е изиграла много важна роля в този процес. Министър-председателят Борисов пожела успех на канцлера Курц с председателството и подчерта, че винаги може да разчита на председателя на Европейския съвет Доналд Туск. Австрийското председателство продължава линията на Българското като акцентира върху три основни приоритета - сигурност и борба с нелегалната миграция, конкурентоспособност чрез дигитализация и перспектива за страните от Западните Балкани и Югоизточна Европа. Тримата лидери пристигнаха с лифта до подножието на върха Планай, където трябва да се извърши и самото предаване. ", "date": "2018.06.30", "title": "Борисов на среща с Курц и Доналд Туск преди предаването щурвала на ЕС"}
{"url": "https://www.monitor.bg:443/bg/a/view/trymp-moje-da-priznae-krim-za-ruski-104119", "text": "Президентът на САЩ Доналд Тръмп не изключва вероятността да признае анексирането на Крим от Русия, информира \"Блумбърг\". Той заяви пред журналисти, че подобен ход ще бъде обсъден на срещата с руския лидер Владимир Путин през следващия месец. Припомняме, преди няколко дни Белият дом и Кремъл потвърдиха, че Путин и Тръмп ще проведат първа официална среща на върха в Хелзинки на 16 юли. \"Ще видим\", каза Тръмп пред журналисти на борда на президентския самолет Air Force One, след като беше запитан дали САЩ ще признаят Крим за територия на Русия. Крим ще бъде една от темите на разговорите с Путин, обяви американският лидер. \"Ще разговаряме за всичко. Ще говорим за Украйна, ще разговаряме за Сирия, ще разговаряме за изборите и ние не искаме намеса в изборите\", поясни той. По време на срещата на Г-7 в Квебек по-рано този месец президентът на САЩ спомена, че Русия сериозно е инвестирала в Крим след анексирането. \"Те изхарчиха огромни средства\", изтъкна той на 9 юни, но отказа да критикува Русия за анексирането на украинската територия. Държавният глава дори призова Русия да се върне в Г-8 - форумът беше сведен до Г-7 след анексирането на Крим през 2014 г. Доналд Тръмп обвинява бившия президент Барак Обама за Крим. \"Президентът Обама позволи това да се случи, което е много злополучно. Беше по време на мандата на Обама\", заяви Тръмп.", "date": "2018.06.30", "title": "Тръмп може да признае Крим за руски"}
{"url": "https://www.monitor.bg:443/bg/a/view/stolichnata-policija-sysipa-biznesa-na-narkodilyr-i-proizvoditel-na-droga-104120", "text": "Двама мъже са задържани за разпространение и за производство на наркотици след операция на сектор „Наркотици“ в Главната дирекция „Национална полиция“, съвместно с разследващи полицаи от Столичната дирекция на вътрешните работи и Областната дирекция на МВР – София. Тя е проведена на 28 и 29 юни на територията на столицата и София-област. В резултат на действията на криминалистите са образувани две досъдебни производства. Едното е за разпространение на наркотици, а другото - за отглеждане с цел разпространение. Първоначално е установен и задържан на един от изходите на столицата А. С. (42 г.) от София в момент на сделка с наркотични вещества. При проведените процесуално-следствени действия, под капака на колата, с която се придвижвал, са открити марихуана и амфетамини. По време на проверката е присъствал и екип на Пътна полиция, който е установил, че А. С. шофира с отнето свидетелство за управление на моторно превозно средство, а след направен тест е констатирано, че е бил зад волана след употреба на наркотични вещества. По-късно е направена проверка на адрес, ползван от 42-годишния мъж в община Ихтиман, където са открити и иззети две електронни везни, пликчета, съдържащи тревиста маса и вещества на бучки и на прах. При последвали допълнителни процесуално-следствени действия е проверен адрес в село, в околностите на София. Там е открита наркооранжерия с 253 саксии марихуана. На място е задържан Е. И. (30 г.), който е отглеждал растенията. Работата по изясняването на случая продължава под надзора на Софийската градска прокуратура. А. С. и Е. И. са задържани за срок до 72 часа с прокурорско постановление.", "date": "2018.06.30", "title": "Столичната полиция съсипа бизнеса на наркодилър и производител на дрога"}
{"url": "https://www.monitor.bg:443/bg/a/view/ford-focus-otkriva-dupkite-po-pytishtata-104113", "text": "Новият Ford Focus ще бъде оборудван с нова система за разпознаване на дупките по пътищата, която ще направи пътуването по неравни настилки по-комфортно и ще щади окачването на автомобила. Новата функция е част от опционалната система за адаптивни амортисьори и използва 12 много прецизни сензора, които могат да откриват дупките още преди автомобилът да стигне до тях. При движение по лоша настилка електрониката автоматично ще променя настройките на амортисьорите към максимална твърдост. Това ще попречи на колелото да попадне твърде дълбоко в дупката и ще намали силата, с което колелото се връща обратно, като по този начин ще намали риска от повреда на окачването и загуба на контрол върху управлението на автомобила. Във Великобритания за адаптивните амортисьори в новия Ford Focus ще се доплаща 650 паунда. Четвъртото поколение на Ford Focus беше представено през април тази година. В основата на хечбека и комбито на модела лежи напълно нова модулна платформа C2, създадена от европейските инженери на компанията. В списъка на електронните асистиращи системи влиза адаптивен круиз контрол с възможност за пълно спиране на автомобила и автоматично потегляне, система за следене и поддържане на лентата на движение с разпознаване на пътните знаци, проекционен дисплей и функция за автоматично паркиране.", "date": "2018.06.30", "title": "Ford Focus открива дупките по пътищата"}
{"url": "https://www.monitor.bg:443/bg/a/view/servus-europa-kakvo-shte-e-vajno-za-avstrija-nachelo-na-es-104123", "text": "Управление на миграцията в Европа - въпрос, по който в нощта на четвъртък срещу петък европейските лидери постигнаха крехко споразумение на срещата си в Брюксел - това ще бъде приоритет номер едно на ротационното председателство на Австрия на ЕС, започващо утре и продължаващо шест месеца, предаде Франс прес. Това е трето ротационно председателство за Австрия. Тя е избрала за него девиза: \"Една Европа, която защитава\". Освен горещата тема за миграцията, по време на австрийското председателство ще трябва да бъде постигнат и напредък в преговорите за бъдещия бюджет на ЕС - един трънлив проблем, който то наследява. Австрия си поставя и за цел да постигне напредък по въпроса за разширяването на ЕС към Западните Балкани. Постигането на осезаеми резултати обаче ще се окаже трудно отчасти заради стартирането на кампанията за европейските избори, които са насрочени за май догодина и отчасти заради боксуващите преговори с Великобритания за Брекзит, предвиден за края на март 2019 г.   Миграция Политическата криза, породена от миграционното предизвикателство, е досие номер едно за австрийското председателство. Този въпрос обаче Виена ще направлява заедно с останалите страни членки. Постигнатото в петък крехко споразумение остава неясно по отношение прилагането му, по-специално по въпроса за обособяване на така наречени платформи за докарване на мигранти, които да са извън ЕС. Правителството на австрийския канцлер Себастиан Курц, в което участва и крайнодясната Австрийска партия на свободата, защитава твърда линия по миграциония въпрос, пледирайки за по-ограничаваща европейска миграционна политика, която да преминава по-специално през засилване на защитата на външните граници на ЕС. На сайта на австрийското председателство ясно е обявено, че то ще работи за сигурността. Уточнява се, че Виена ще се бори с незаконната имиграция, като обезопаси външните граници. На масата на преговорите е поставен и Дъблинският регламент. Той поверява на страните членки на ЕС, в които първо е влязъл кандидатът за убежище, отговорността за него. От над две години страните членки говорят за реформата му, но засега въпросът не напредва. Малко вероятно е Виена да постигне някакво решение тук. Австрия подкрепя страните от Вишеградската четворка -Унгария, Чехия, Полша и Словакия, които отхвърлиха предложението на Брюксел за разпределяне на кандидатите за убежище между страните членки при периоди на миграционна криза.   Бюджет на ЕС Друго голямо предизвикателство на австрийското председателство е постигането на напредък в преговорите по бюджета на съюза за периода 2021 г. - 2027 г. Тази седмица Курц каза, че е възможно постигането на споразумение в тази насока още преди изборите за Европейски парламент. Преговорите обаче са усложнени заради предложенията за съкращения, направени от ЕК и касаещи средствата за общата селскостопанска политика и политиката за регионите. Големите бенефициенти от общата селскостопанска политика, като Франция и Испания, са против предложенията и искат запазване на бюджета на настоящото му ниво. А възможността да се използват помощите за регионите като средство за политически натиск е друг полемичен въпрос между Брюксел и страните от Източна Европа. Този бюджет е иноваторски и в друг план. За първи път той ще позволи финансирането на военния капацитет и на инфраструктурата, използвана от армиите и за първи път той дава финансови средства на Европа на отбраната.   Разширяване на ЕС Австрия заради централата си позиция в Европа и своята история пледира за по-голяма интеграция на съседите си от Западните Балкани в ЕС и посочва това като един от приоритетите на ротационното си председателство. Тя настоява, че е важно страните в съседство на съюза да са стабилни и казва, че Западните Балкани и Югоизточна Европа са част от Европа по отношение на икономическата политика и политиката на сигурността и са се показали надежден партньор по време на миграционната криза. Но има риск Виена да не постигне особено конкретни резултати. Миналия вторник ЕС реши да започне преговори за присъединяване с Албания и бившата югославска република Македония, но през юни 2019 г. и при условие че те продължат с реформите. Австрия би предпочела преговорите да започнат по време на нейното председателство, но Франция и Холандия се противопоставиха на идеята това да е преди европейските избори. Австрийското правителство обаче смята да придружава тези страни в тяхното сближаване с ЕС, както и да придружава и в преговорите за присъединяване Сърбия и Черна гора.", "date": "2018.06.30", "title": "\"Servus Europa\" - Какво ще е важно за Австрия начело на ЕС"}
{"url": "https://www.monitor.bg:443/bg/a/view/chetirima-zaginali-a-28-postradali-pri-27-tejki-katastrofi-za-denonoshtie-104124", "text": "Четирима души са загинали, а 28 са пострадали при 27 тежки пътни произшествия през изминалото денонощие в страната, съобщи пресцентърът на МВР. В София през денонощието са регистрирани 68 леки и четири тежки катастрофи, при които има петима ранени.", "date": "2018.06.30", "title": "Четирима загинали, а 28 пострадали при 27 тежки катастрофи за денонощие"}
{"url": "https://www.monitor.bg:443/bg/a/view/kato-dve-kapki-zvezda-104045", "text": "Койна Русева – българската Марлене Дитрих? Изтъркано. Теодора Духовникова – българската Мишел Пфайфър? Банално. Луиза Григорова – българската Кийра Найтли? Пресилено. Мариус Куркински – българският Хю Грант? Невярно, по-талантлив е... И все пак някоя приумица свише в групирането на гени и таланти продължава да създава двойници на световните звезди у нас и на нашите – по света. Или поне ние продължаваме да ги търсим и откриваме, просто защото ни е забавно. Ето още няколко примера – за приликите и разликите отсъдете вие... Поне 10 000 души са казвали на Ники Сотиров, че прилича на Джеръми Айрънс, но когато на снимачната площадка го отбележат партньори като Долф Лундгрен, Стивън Болдуин, Уесли Снайпс или Уилям Форсайт вече звучи сериозно. Преди години Аня Пенчева му дава видеокасета с филма „Вреда“ с Айрънс и Жулиет Бинош и актьорът направо онемява като в пантомимен спектакъл, с каквито блести кариерата му. „Това беше начинът, по който искам да присъствам в киното. Разби ме. Имах чувството, че гледам себе си, а това бе моят жив бог в изкуството редом с Ал Пачино – признава Ники. - И стилът на героя му беше сякаш моят – с пластиката, дългите черни манта, ризите без яка...“. Въпреки това той не иска да го етикират като „българския Джереми Айрънс“, предпочита да си е българският Ники Сотиров, както с присъщата си ирония го нарича музикантът Дони, негов добър приятел. В края на май Сотиров бе удостоен с голямата актьорска награда „Златен Бегемот“ от Международния фестивал на моноспектаклите в Габрово: за превъплъщението му в „Откриването“ от Петер Турини журито го избра за първенец сред участници от 21 държави – САЩ, Русия, Австрия, Полша, Армения, Грузия и др. Сега репетира в мюзикъла „Mamma Mia!” в Операта, поканен от маестро Пламен Карталов, примата на Музикалния театър Деница Шопова и продуцента Живко Ботев, които отпреди са наясно с певческите му възможности. Ники дълго е свирил в банда, бил е и неин фронтмен, владее 12-струнна китара. Следващото предизвикателство за него е превъплъщението му в „Антихрист“ по Емилиян Станев под режисурата на Бойко Илиев, където ще редом с Елена Петрова, Любомир Ковачев, Веселин Калановски. Премиерата е на 26 и 27 септември в Нов театър – НДК. Месец преди това, на 31 август, пък по световните екрани ще излезе нискобюджетната комедия An Actor Prepares с бележития му „двойник“ Джеръми Айрънс... Ваня Щерева е актриса по образование и артист по душа. Завършила е НАТФИЗ, а австралийската мегазвезда – Националния институт по театрално изкуство в Сидни. Един от преподавателите на варненката, проф. Здравко Митков, навремето изразява известни опасения дали Ваня става за актриса; тя пък се заинатява и доказва, че става за още много други неща – модел и моделиер; универсален човек на перото – пише текстове и музика за песните, които сама изпя или повери на други, пише романи, пише сценарии... Изобщо Ваня е хамелеон, подобно на звездата от „Син жасмин“, „Каръл“, „Записки по един скандал“, „Авиаторът“ и още куп паметни филми, която в „Няма ме“ изигра даже...Боб Дилън. Приликата между нея и двукратната носителка на „Оскар“ пръв изважда наяве Руши Видинлиев. За фотосесия за романа на Щерева „Фасове“ певецът я облича и гримира като владетелка заради една от темите в книгата - „Ако бях кралица на света“. И се получава...образът на Бланшет от филма „Елизабет“. Фотосесията така и не вижда бял свят, но главите на двете почти връстнички са монтирани една до друга и огледалният кадър е поразителен. В момента Ваня стяга новото си ателие на столичната улица „Хан Аспарух“ 60, което ще превърне в красиво пространство за излагане на свои дизайнерски тоалети, бижута, кукли – всичко ръчна изработка... Току-що „на четири ръце“ с режисьора Стайко Мурджев са завършили текста на пиеса – бъдещ мюзикъл по песните на Стефан Вълдобрев със заглавие „По-полека“. Ще се поставя догодина като копродукция на Пловдивския и Младежкия театър, а понеже на съавторите им се е получило добре и им се е усладило, започват втора пиеса. Кейт Бланшет, която с право е смятана за една от най-могъщите световни актриси днес, тази година бе председател на журито на Международния кинофестивал в Кан. И за Ваня журитата не са тера инкогнита: тя, редом с Владимир Зарев и Захари Карабашлиев, оценяваше претендентите в първото писателско тв риалити у нас „Ръкописът“.   При подходящо осветление и съответно отношение от ваша страна стилистът Джон Галиано и режисьорът Николай Ламбрев-Михайловски могат да изглеждат като две капки вода, стига случаят да ги събере. Експресивният български театрал признава, че цени модата, защото я възприема като изкуство. Харесва особено стила на 70-те и 80-те: „Може би понеже тогава съм се осъзнал като личност и съм обикнал изкуството на онова време. След 80-те изкуството свършва – не съм го казал аз. Големите идеи за човека и света се изчерпват и има нужда от нови течения“, коментира режисьорът. Наскоро в Народния театър излезе вдъхновяващият му нов му спектакъл „Спускане от връх Морган“ по пиесата на Артър Милър, в която един мъж на предела между живота и смъртта (в ролята е забележителният Валентин Ганев) защитава правото си да бъде щастлив по свои собствени правила. Преди него Ламбрев постави в Бургас „Квартет“ от Роналд Харууд, а в момента репетира в Сатирата комедията „Как се обира една банка“ от Сами Файад, чиято премиера се очертава в средата на октомври. „Авторът е италиански евреин от африкански произход“, пояснява Ламбрев-Михайловски, възпитаник на голямата руска и френска култура и личност с универсално европейско мислене. Свързваща нишка в последните му постановки е интересът към запазването на човешката чест, достойнство и себеуважение при всякакви обстоятелства. „Иначе за какво сме на тоя свят изобщо?!“, пита се той. Само да припомним, че „клонингът“ му – британският дизайнер, роден в Гибралтар, през 2011 г. бе брутално уволнен от модна къща „Диор“ заради антисемитски обиди, изречени в пиянски пристъп към посетители в парижко кафене. Тогава Галиано загуби право да работи и за собствената си марка, от която „Диор“ притежават 92%. Днес, 7 години по-късно, Галиано се е освободил от зависимостите, възвърнал си е професионалната чест и преди седмица представи в Париж първата си колекция мъжко облекло за грифа „Мартин Маржиела“. С двуредни сака с широки рамене, блейзери от туид, каубойски ботуши и изобщо – с доста навеи от 80-те...   Актрисата от театър „София“ Силвия Петкова има изискано и в същото време дръзко и независимо излъчване, което напомня за крехката сила на Кейт Мидълтън. Младата жена, която с любов и постоянство си извоюва мястото до британския принц Уилям и титлата херцогиня на Кеймбридж, вече е майка на 3 деца – Джордж на 5 години, Шарлът на 3 и Луи, който изплака на 23 април. Кралската двойка подготвя за 9 юли кръщене на бебето. Звездата от сериалите „Под прикритие“ и „Революция Z” пък има момченце от половинката си – македонския режисьор Зоран Петровски, който бе част от снимачния екип на тези продукции. Малкият Сива преди седмица навърши годинка и половина и буйно купонясвал на открита сцена на плажа, издаде майка му. Актрисата е решила да подари на отрочето си цяло лято на каравана край морето, докато съпругът й е в дълга служебна командировка. Иначе Силвия се върна в театъра още миналата есен в изцяло обновената версия на „Пипи“ по Астрид Линдгрен – перфектна роля като за след майчинство, както обича да се шегува тя. Пак е и в спектаклите „Тирамису“, „Нощта на 16 януари“, „Олд Сейбрук“, мюзикъла „Скачай“. Повече от 5 години Петкова поддържа една своя пионерска инициатива: четене на нови български пиеси в различни нетеатрални пространства със свободен вход – „Театър на бар стола“ в клуб „Ялта“, бар „Петък“ и др. Преди дни така представи комедията „Кризисен център“ от Михаил Казаков, посветена на мъжете, претърпели насилие от страна на жени. В кампанията й се включват доста нейни известни колеги – Петя Силянова, Станка Калчева, Дарин Ангелов... „Правя го от любов, за да стимулирам българските автори. Театралните директори засега не откликват, но няма да спра да се занимавам с това, като виждам пламъка в очите и на младите драматурзи, и на зрителите“, категорична е Силвия.     Знаем, че и на двамата светската суета е чужда и навярно гледат скептично на подобни сравнения, но просто не можем да не отбележим, че маестро Йордан Камджалов поразително прилича на младия Киану Рийвс. Българинът е обявен от Лондонската филхармония за един от тримата най-добри диригенти на своето поколение, холивудският ас пък е в Топ 10 на най-любимите звезди на Америка. Роденият в Търговище музикален феномен се увлича по астрономията, роденият в Ливан англо-американец с канадски паспорт – от паранормалното. И двамата гледат екстремно сериозно на професионалните си мисии и се свързват със значими хуманни каузи. Преди време Рийвс дари 70% от приходите си от филма „Матрицата“ на болници, които лекуват левкемия; Камджалов пък основа фондация за подпомагане на начеващи родни таланти. Заедно с Международния български симфоничен Genesis Orchestra, чийто артистичен директор и главен диригент е той, и със създадената от него Музикална лаборатория за човека, освен станалите обичайни концерти в България (един от последните бе с прочутата австралийска певица Лиса Джерард през март), скоро предстоят и концерти във Виена, Мюнхен и Лондон. От тази година маестро Камджалов е музикален директор и главен диригент на Хърватската национална опера и филхармония в Риека – европейска столица на културата за 2020 г., като първите му прояви в това качество започват от септември. Готви се и 9-ият ежегоден конкурс за млади творци на Фондация „Йордан Камджалов“, като освен станалите редовни празнични концерти на лауреатите със симфоничен оркестър и ежегодната им среща, наречена „Стремеж“, започва и работата по създаване на нова музикална академия за подкрепа, развитие и надграждане на нивото на изявени млади български таланти чрез открити образователни сесии, водени от световно признати музикални педагози.   Досега са сравнявали певицата Кали с холивудските звезди Сандра Бълок, Катрин Зита Джоунс или Нина Добрев, но на нас повече ни напомня за модната дизайнерка Виктория Бекъм. Една от първите български попфолк икони признава, че е поласкана от това сравнение, защото харесва стила на бившата спайска, но намира, че прилича на нея само по броя на децата – и то не съвсем. Съпругата на Дейвид Бекъм има четири отрочета от футболната легенда – синовете Бруклин, Ромео и Круз, а през 2011-а му ражда и дъщеричка, Харпър. Кали (поне засега) е майка на изцяло мъжки отбор юнаци – 18-годишния Жорко, 9-годишния Марк и 5-годишния Алекс, които имат различни татковци. Изпълнителката на хита с особено актуалното звучене в периода на Световното - „4-4-2“, твърди, че скритият й талант е именно на художник и дизайнер. За разлика от британската си посестрима обаче още не се е отказала от музиката. Виктория бойкотира дълго предвкусваното евентуално турне на „Спайс Гърлс“, а българката има множество участия из страната. Има и диплома за преподавател по джаз. Преди броени дни излезе новият й проект – дуетът й с младия изпълнител Вилислав „Да сложим край“, а напоследък е рядкост в бранша някой опитен да подаде ръка на начинаещ, казва тя. Току-що е заснела и клипа към песента си „Папая“, която ще има премиера след месец: звученето е далеч от попфолка – по-скоро е латино поп. Кали не мисли за издаване на албум скоро – отдавна не го е правила, тъй като според нея подобно начинание у нас се обезсмисля със съществуването на YouTube. Повечето й колеги също работят „на парче“. Всеки фен тегли и слуша по Интернет и именно това се превръща в чалга-култура, която вирее във всички жанрове, смята известната певица.    ", "date": "2018.06.30", "title": "Като две капки звезда"}
{"url": "https://www.monitor.bg:443/bg/a/view/cvetan-cvetanov-es-i-sa-sht-mogat-da-se-protivopostavjat-na-vsichki-zaplahi-104126", "text": "В панела с участието на представителите на Европейския парламент и на Конгреса на САЩ се обсъждаха политическата ситуация и диалогът между ЕС и САЩ, каза председателят на Комисията по вътрешна сигурност и обществен ред Цветан Цветанов. Той участва в съвместни изявления в рамките на 82-то Междупарламентарно заседание Европейски парламент - Конгрес на САЩ - трансатлантически диалог между законодателите, чиито домакин е Народното събрание. Цветанов добави, че е впечатлен от приятелските отношения между двете страни. Има искреност, доверие, убеден съм, че това е подходът, с който трябва да дадем посланията за повече Америка в Европа и повече Европа в Америка, каза той. Цветан Цветанов посочи, че част от темите, които са били обсъждани, са свързани с потенциалните заплахи от трети страни. Русия, Китай са едни от основните потенциални заплахи за мира и стабилността, фалшивите новини, свидетели сме всекидневно на провокативните действия от някои държави. Но ЕС и САЩ заедно могат да се противопоставят на всички тези заплахи, каза Цветанов. Той посочи, че 82-та среща е в София във връзка с българското европредседателство. За първи път София е домакин на подобен формат, на този диалог, който се води между Европейския парламент и САЩ. Темите вчера и днес са свързани с един от основните акценти на българското председателство - Западните Балкани, обсъждана е била и киберсигурността. Трябва да бъдем подготвени за потенциалните заплахи и предизвикателствата, свързани с киберсигурността, отбеляза Цветанов.", "date": "2018.06.30", "title": "Цветан Цветанов: ЕС и САЩ могат да се противопоставят на всички заплахи"}
{"url": "https://www.monitor.bg:443/bg/a/view/a-dcase-spasjava-telefona-pri-izpuskane-104127", "text": "Всеки знае, че изпускането на смартфона не е приятно. За това съществуват всевъзможни експериментални идеи за защитата му. Използващия пружинен механизъм ADcase, предлага много практично решение. Устройството, удостоено с награда, е изобретено, като част от проект за магистратурата на Филип Френзел, 25-годишен студент по мехатроника (механика и електроника) в германския университет Аален (Aalen University). Изобретателят вече е партньор с завършилият икономика, също в университета Аален, Питър Майер, основавайки компания за разработване на технологията за търговската мрежа.   Очаква се да стартира кампания в Kickstarter, следващия месец, за набиране на средства за производство.", "date": "2018.06.30", "title": "ADcase спасява телефона при изпускане"}
{"url": "https://www.monitor.bg:443/bg/a/view/anglichani-goshtavat-sys-sladko-ot-morkovi-a-janka-rupkina-vodi-horoto-na-folklorna-magija-v-bansko-104125", "text": "„Ду ю хев петдесет стотинки? Дете, не опитвай сливи, ще има „бляяя!“ Много пикантно за теб“. Тези реплики се чуваха пред сергията на Скот, кореняк англичанин и един от най-колоритните търговци на фестивала „Фолклорна магия“, който стартира вчера в Банско. С приятно зачервени бузи и възрожденски апломб, на който можеха да завидят повечето изложители на народни носии наоколо, той гощаваше с конфитюрите си минувачи на възраст от 5 до 60 г в Градския парк на курорта. Бърз разговор със съседа по щанд на Скот показва, че той живее от 15 години в Куртово Конаре, и огромната му страст е производството на сладка от моркови и всичко, което вирее в селската му градинка. Дошъл е тук да слуша Янка Рупкина на живо и да тества здравината на кукер-магнитите с брада от козя козина директно от Фермерския пазар в Пловдив. Сериозно бе присъствието на англичани и сред посетителите на националния форум, организиран от „Фен Фолк ТВ“. Испанска и френска реч се смесваше с банския диалект между шатри, в които аромата на българска роза, боровинково вино и скара обвиваше декоративни къщи от камък, изделия от орехово дърво, кратуни и накити от кожа.  Времето бе на страната на организаторите и желаещите да тестват здравината на прасците и обувките си в хоротеката пред главната сцена. След официалното откриване с речи от кмета г-н Георги Икономов  и директора на фестивала Виктор Касъмов събитието продължи със специален поздрав от Румяна Попова с авторската й песен „Банско е магия“. Появата й на сцената за пореден път тушира схващането, че изпълнителките на фолклор по закон трябва да крият сексапила си под ленени роби, с които можеш да опаковаш и танк. Сред гвоздеите на вечерта бе появата на легендарната Янка Рупкина, която не остави неподвижен човек пред сцената. Конкурс в категориите пеене, свирене, танци и демонстрация на обичаи във възрастови групи до и над 16 години събра цветна тълпа от тийнейджъри, заменили с охота дисплеите на телефоните и стерео слушалките си с кукерски маски, пендари и микрофон. До 1 юли, когато е финалът на „Фолклорна магия“, талантите ще бъдат оценявани от две журита с председатели проф. д-р Дора Христова, диригент на „Мистерията на българските гласове“,  Кирил Апостолов – главен хореограф на ансамбъл „Пирин“.", "date": "2018.06.30", "title": "Англичани гощават със сладко от моркови на „Фолклорна магия“ в Банско"}
{"url": "https://www.monitor.bg:443/bg/a/view/kit-haringtyn-i-rouz-lesli-igra-na-halki-104013", "text": "„Игра на тронове“ събра актьорите Кит Харингтън и Роуз Лесли докато смъртта ги раздели. Шест години след първата им среща на снимачния сет двамата вече са семейство. Харингтън неведнъж споделя, че чаровната червенокоска постъпила с него точно така, както в кървавата сага дивачката Игрит открадна сърцето на „нищо незнаещия“ Джон Сноу. През 2012-а момичето израснало в замъка Уордхил, който е собственост на нейния род от 500 години, се присъединява към каста на втория сезон на интерпретацията на култовата поредица „Песен за огън и лед“ на Джордж Р. Р. Мартин. По това време Кит вече е любим герой на малки и големи заради фентъзи епоса, а образът му бързо се превръща в секссимвол, снабдявайки го с армия от лудо влюбени фенки. Срещата с новата му колежка обаче протича като на кино – красиви пейзажи в Исландия, облечени в кожи и горещи сцени в пещерно езеро. Екранната Игрит отнема девствеността на Сноу, а когато тръгва на самоубийствена мисия, тя заявява: Скоро след тази реплика героинята на Лесли издъхва, но се ражда любовта й към Харингтън в реалния живот. От тогава датират и най-съкровените спомени на Кит от близо десетилетие снимки на „Игра на тронове“, обясни причината 31-годишният актьор. Строго секретната им връзка приключва само година по-късно. През 2014 г. обаче тръгват слухове, че Харингтън и Лесли са подновили любовта си, след като папараци ги щракват заедно на летището в Лос Анджелис и за радост на феновете – това се оказва истина. Звездната двойка признава за романтичните си отношения чак през 2016 г., когато актьорите се появяват заедно на червения килим за връчването на Olivier Awards в Лондон. Малко след това стана ясно и че са си спретнали любовно гнездо в Ел Ей. Груба грешка от срана на Кит обаче почти не му коства новата му съквартирантка. На първи април той слага в хладилника отрязана глава на Джон Сноу, част от реквизита на сериала, и заснема как Роуз пада на земята и изпада в див рев, когато я намира. Тя е категорична, че ако подобна шега се повтори, ще го напусне. След новината, че са заживели заедно, холивудската красавица Никол Кидман подбутва Харингтън да отправи съдбоносния въпрос. По време на съвместно интервю с Кит пред Джеймс Кордън в The Late Late Show, звездата от „Мулен Руж“ настоява: Не след дълго предложението е факт, макар и да не протича по план. „Имах идея как искам да се случи предложението – щях да украся дърветата с лампички и да направя различни романтицчни жестове, но бяхме в провинцията. Под красивото нощно небе, огън около нас и червено вино - изстрелях патрона по-рано“, разказва той. Миналия септември двамата обявиха официално годежа си. Първото публично потвърждение се появи на страницата за сватбени анонси на в. The Times. Новината зарадва феновете на фентъзи епоса, които шеговито отправиха своите пожелания към бъдещото семейство. и „Дано връзката им в реалността е по-успешна от телевизионната“, гласяха само част от коментарите. Телеманиаците остана възхитени и от факта, че Харингтън направи интересен избор за марки върху поканите за сватбата им.. Върху пликовете стоеше ликът на персонажа му от кървавата сага. Марките са от специалната колекция, посветена на героите от хитовия сериал, която Кралската поща пусна в обръщение през януари. Преди дни актьорът и 31-годишната красавица си казаха заветното „да“. Двамата размениха брачните си обети на церемония в средновековен замък в Абърдийн, Шотландия. Влюбените бяха посрещнати пред църквата „Райн“ с конфети и цветни листа от гостите на събитието. Свидетели на първия им танц като семейство станаха около 200 гости, а за доброто им настроение и музикалния фон се погрижи групата Mumford & Sons. Приемът продължи в замък Уордхил, който е собственост на таткото на Роуз - Себастиан Лесли. „Много сме развълнувани от сватбата на Роуз и Кит. Днес е страхотен ден!“, коментира повода бащата на булката. В списъка с гости фигурираха някои от колегите им и близки приятели, сред които Емилия Кларк, Питър Динклидж, Софи Търнър, Мейзи Уилямс и др. Феновете вече тръпнат в очакване за звезден наследник с къдриците на Кит в огненочервения цвят на Роуз.  ", "date": "2018.06.30", "title": "Кит Харингтън и Роуз Лесли: Игра на халки"}
{"url": "https://www.monitor.bg:443/bg/a/view/emanuela-shkodreva-synuva-na-frenski-104049", "text": "В окичената с „Аскеер“ пиеса на Оля Стоянова „Цветът на дълбоките води“ тя е харизматичната кралица Мария Стюарт. Във „Виновният“ на Димитър Димов е фатална жена, интелектуалка. В „Някъде в този живот“ на Израел Хоровиц е очукана домашна помощница, оплакваща екзистенциалните си провали. В „Манхатън, Второ авеню“ от Нийл Саймън е любяща съпруга, готова на всичко, за да измъкне мъжа си от кризата на средната възраст. Четири главни роли в рамките на година, толкова различни помежду си – това достатъчно ли е да направи сезона на една актриса прекрасен? „Човешката душа носи много послания. Тя не е нито гранддама, нито прислужница. Тя е невинно дете, което предвкусва какъв ще е пътят на личността. В нас има всичко. Ние, актьорите, би трябвало да сме     А дълбаенето в образите ни дава обратна връзка кои сме, къде са границите ни, какви проблеми ни занимават. Нашата работа е да проникнем навътре и да осъществим връзка със себе си – там някъде е голямата среща“, казва Емануела Шкодрева, една от абсолютните прими на Народния театър. Руса, изящна и невероятно вглъбена. Емануела сравнява творческия процес с медитация. Признава, че текстът на Хоровиц силно я е докоснал и й е дал усещането за търсене през много пластове, защото героинята е доста далеч от личните й нагласи в ежедневието. „Мисля, че смисълът на живота е в нашата еволюция. Моята Катлийн О`Хара е наранен, неуспял според собствените си представи човек, който накрая се намира. И разбира, че не друг, а сама си е виновна за всичко“, обяснява актрисата. И добавя: „Ти носиш цялата отговорност за изборите, които правиш, и всичко, което ти се случва в живота. Ако това послание стига до публиката, значи задачата ни е изпълнена“. Изборът на Шкодрева сега е съсредоточен върху ангажиментите й в театъра, макар да се занимава и с доста други неща. Животът с намигване ни подсказва понякога кое е най-важно в момента, убедена е тя. След този свръхпълноценен сезон следващият ще й предложи ново предизвикателство. Режисьорът Стилиян Петров ще поставя на първата ни сцена My Old Lady – също пиеса на Хоровиц, по която самият автор преди 5 години засне филм с Кристин Скот Томас, Маги Смит и Кевин Клайн. Репетициите започват през ноември. Героинята на Кристин вече е поверена на Ема, очертават се и интересни партньори. Преди това „Цветът на дълбоките води“ - режисьорският дебют на колежката й Бойка Велкова, и „Виновният“ - постановка на Юрий Дачев, ще се играят на „Аполония“ в Созопол, където актрисата ще участва и в прочит на още една наградена пиеса на Оля Стоянова – „Опит за опитомяване“, в рамките на инициативата Театър на маса. Амбициозният Козирог Емануела Шкодрева преди месец получи „роля“ и извън красивата барокова сграда в Градската градина: беше     („Изкуство за бъдещето“) – основаната в родината на Молиер от Йорданка и Николай Костадинови асоциация за култура, която ще развива двустранния духовен обмен с България. Откриващото събитие за новоучредената организация бе изложба на четирима наши художници в сърцето на Париж на 24 май, в офиса на успешния бг бизнесмен Камен Данаилов. Във Френския културен институт в София пък за Международния ден на музиката 21 юни Емануела стана домакиня на концерт с произведения на Дебюси, Гуно и техни сънародници. „Арт Авенир“ планира гостувания на български постановки и творци в подножието на Айфеловата кула, както и на тамошни – в полите на Витоша, фестивали на родния фолклор, образователно сътрудничество между училища и университети, конференции за тракийската цивилизация, кирилицата, средновековната иконография, богомилите и тяхното влияние в Европа... „Искам да говорим за българската култура като нейни посланици и да подчертаем, че в сферата на културата и изкуството Европа винаги е била обединена. Именно изкуството сближава хората във времена на жестока конфронтация“, категорична е актрисата. Възпитаничка на Френската гимназия, тя е заклет франкофон от малка. „Понякога сънувам на френски, животът ми по особен начин е повлиян от тази страна, което не означава, че не съм любопитна към целия свят. Но когато отида във Франция се чувствам като у дома си – това сякаш е нещо, свързано с душата ми. Обожавам френските автори – неслучайно с пиесата на Ясмина Реза „Живот по три“, поставена от Явор Гърдев, взех преди няколко години „Аскеер“, припомня си Ема. Продуцентът Патрик Сандрен навремето я потапя в атмосферата на Париж. За първия му филм тук я повикват на проби в неговата импресарска къща в София и постепенно тя се превръща в негова дясна ръка. Пътуванията й по работа към френската столица зачестяват. Именно Шкодрева     на Летище София, когато иконата на световното кино пристига да снима на българска земя. В годините на криза през 90-те, когато театрите се опразват, Сандрен дори й предлага да поеме цялата дейност на компанията му у нас. Въпреки че Емануела не може да се откаже от театъра и отказва, приятелството й с французина устоява на десетилетията. И досега, когато актрисата е в Париж, двамата непременно се виждат, за да посетят ресторант или изложба и да си побъбрят. Елегантността и класата на блондинката обаче не са придобити от общуването с френските образци в жанра. „Интересът ми към модата и облеклото идва от моя баща Васил Шкодрев, който беше дизайнер в ДСО „Рила“ и изобретател на нетъкания текстил. От съвсем малка аз бях с него по всички ревюта. Работех като модел от 1-годишна, та чак допреди да вляза във ВИТИЗ – практически това е първата ми професия“, усмихва се красивата актриса. Така че специалното й отношение към материите и цветовете й е генетично наследство... Емануела Шкодрева е наясно, че втората й професия е психологически обсебваща, почти шизофренна: една част от съществото й наблюдава другата част, която изгражда чужд образ, за да влезе и да заживее в него. И все пак усилието си струва. На последното представление на „Цветът на дълбоките води“ актрисата чува, че някаква жена хлипа в салона, когато обезглавяват Мария Стюарт. И си казва: „След като могат да се провокират такива дълбоки чувства у някого, изглежда наистина сме си свършили честно и добре работата...“. В тази обмяна на флуиди между сцена и зала е смисълът на театъра. „Много е важно това, което правиш, да ти доставя удоволствие, защото то обуславя следващия момент – хората ти се отплащат“, отбелязва Ема. Но това не е всичко. „Актьорът има кауза. Не може да минеш през живота, правейки нещо само за удоволствие. Трябва да вълнуваш, да възпитаваш, да покажеш позиция, да имаш мисия, за да оставиш следа в този консуматорски свят“, заключава звездата на Народния театър.    ", "date": "2018.06.30", "title": "Емануела Шкодрева сънува на френски"}
{"url": "https://www.monitor.bg:443/bg/a/view/borisov-predava-predsedatelstvoto-na-syveta-na-es-na-avstrija-104105", "text": "Премиерът Бойко Борисов ще предаде символично председателството на Съвета на Европейския съюз на австрийския канцлер Себастиан Курц днес в град Шладминг. Преди събитието българският премиер ще проведе работна среща с канцлера Курц и председателя на Европейския съвет Доналд Туск. Те ще обсъдят изпълнението на приоритетите по време на Българското председателство и приемствеността им от Австрия, част от които са темите за европейската перспектива и свързаност на страните от Западните Балкани, за дигитализацията и за сигурността и миграцията. В състава на официалната делегация в Австрия ще бъде и министъра за Българското председателство на Съвета на Европейския съюз 2018 Лиляна Павлова.  ", "date": "2018.06.30", "title": "Борисов предава председателството на Съвета на ЕС на Австрия"}
{"url": "https://www.monitor.bg:443/bg/a/view/petyr-i-negovite-300-km-s-kolelo-103994", "text": "Така завърши един от най-вдъхновяващите разговори без думи, които съм водила. Мой партньор в него е Петър Нефтелимов, който трудно говори, но как само пише... Не изпитваш никаква липса от звуков израз на пълноценната комуникация. Той е безобразно млад и още по-безобразно умен, действен и успял. Признавам си – не го познавах, дори странната му фамилия не бях чувала, докато в челото не ме удари една новина – младеж с двигателни увреждания ще кара колело по 300-километров маршрут край Дунав. Рекох си: „Стига, бе, това е невъзможно!“ Предположението ми обаче беше грешно, отново. Съвсем възможно е, защото само след месец Петър заедно с четирима свои приятели и съмишленици ще го направи. Като че ли това момче идва да опровергае нормите, които дори широко скроен мозък слага. Духът може всичко, само да пожелае.     ще се случи между 4 и 12 август по маршрута на \"Евровело 6\", недостъпен за хората с двигателни увреждания и изключително слабо развит у нас, а целта - в България да се набавят специални велосипеди за тях. Приключението на Петър ще споделят Недялко Дервенков, Иван Димитров, Александър Хинков и Кремена Деспинова, които са основните „виновници“ за случването на тази авантюра. На този етап те още събират пари за изработката на специалното колело, на което да се качи Петър чрез кампания в „1% промяна“. След края на тура велосипедът ще остане за други желаещи ентусиасти с двигателни проблеми. Оказва се, че това няма да е първият път, в който авантюристът ще върти педалите. Докъм 13-ата си годишнина е карал сам триколка. Но в родния си град Павликени. „След това се преместих да уча и живея във Велико Търново и там, заради инфраструктурата и натоварения град, нямаше как да продължа да карам навън“, разказва пред „Монитор“ 22-годишнит ентусиаст. Днес живее в София, което логично означава, че и тук не практикува велосипедизъм. „За сметка на това вкъщи имам велоергометър, на който тренирам, когато имам възможност“, допълва Петър. Пък това си е и идеална подготовка за 300-километровия маршрут, който го очаква. Разстоянието звучи направо плашещо, но никакво такова чувство не поражда у младото момче. Напротив – действа му мотивиращо      „Всеки човек, независимо от различните си възможности, има в себе си приключенски дух. Нашата цел е точно да събудим този дух на хората и да покажем наистина, че няма невъзможни неща, независимо трудностите. Какво са пък едни 300 км… Тази година аз, а догодина поне още двама герои ще усетят свободата!“, съвсем уверено заявява Петър. Съмишлениците му в това голямо приключение са и негови приятели. С Кремена Деспинова са учили заедно в бизнес академията 9Academy. А съдбата го среща с Александър Хинков в екипа на Uspelite.bg, където Нефтелимов постъпва като журналист. Последно се запознава с Иван и Недялко и с проекта им Balkans Everywhere. В него те разказват интересни истории и ситуации, които им се случват, докато карат колела на дълги разстояния. Колелото обаче е само един от многото разностранни интереси на Петър. Завършил основното си образование в Павликени, той се мести във Велико Търново, за да учи биология и химия в ПМГ „Васил Друмев“. Любовта му към природните науки       в Софийския университет. Но трудната дисциплина не му се опира и той е грабнал още няколко дини под мишницата. Вече споменах че пише статии, но и сътрудничи в JAMBA – платформата, която свързва работодатели с хора с различни възможности. В свободното си време списва личния си блог Neftelimov.com, в който дава практични съвети за бизнеса и поддържа „Указател за професионалисти“. Всички тези начинания са провокирани от трудностите, които среща търсейки собствената си реализация. Вместо да седне и да започне да се тюхка, той се хваща в ръце и води промяната, създава връзки между хора с различни способности и бизнеса, пише за успели авантюристи. Решителността и способностите му са оценена високо и в момента е ментор на ученик по програмата ABLE Mentor, където заедно създават проект за стреса. „Подготвям също да издам първата си книга, но подробностите засега ще оставя в тайна“, надига завесата Петър. Припомням – той е само на 22. И това ако не е мечтател. Истински, голям и много дързък. Без ограничения и над тях до степен на философско проникновение. „Независимо че Алберт Айнщайн и Стивън Хокинг може би са разгадали голяма част от физиката, тя има още много възможности за открития… Това, което мислим, че знаем, само ни ограничава да разширяваме границите на възможното. Не мисля, че двамата велики учени просто са мислили над нещата. По-скоро във всеки един момент       Така случва невъзможното и студентът по биотехнологии. И признава с усмивка, че досега не е имало нещо, което да поиска и да не е постигнал. Може би затова на третата секунда от разговора, човек забравя за различията му. Той не просто е като всички останали, а в много отношения превъзхожда по размах на действията си голяма част от връстниците си. И всичко това е гарнирано с една постоянна усмивка, превърнала се в негова емблема. „Усмивката е най-уникалният и красив аксесоар, който човек може да носи. А дори е и безплатна! Първото нещо, което виждаме у отсрещния, е точно неговата усмивка. Затова винаги трябва да е на нас. Моята усмивка е винаги на лицето ми. Нищо не може да я помрачи. По-скоро може да се увеличи до смях, а смехът е здраве!“, отново с усмивка казва Петър. Имах неблагоразумието да го попитам какво го превърна от дете с ДЦП в необикновен млад човек, който не спира да реализира мечтите си. В отговор получих най-приятната самоирония и тънко чувство за хумор: „Ами че аз никога не съм спирал да бъда детето в количка… Важно е да сме наясно къде сме във всеки един момент и да знаем как да се държим в конкретната ситуация. “ Факт обаче, че колкото и неща да е постигнал Петър, те са благодарение на двойни усилия и въпреки системата. Да признаем - на хората като него им е необикновено трудно в родните условия. Неслучайно и в момента темата е щекотлива и майки на деца с проблеми за пореден път са на жълтите павета, за да искат промени в законите. Но Петър е намерил своя начин:        както превъзмогвам това, че съм с церебрална парализа! Учили са ме, че няма смисъл да си хабиш енергията с неща и хора, които не ги интересуваш. Подминаваш ги и си следваш собствения си път“. Въпреки че сам признава колко по-лесно му е в чужбина, колко по-добри са условията в Италия например, бърза да каже голямото си „но“. Иска да остане тук, в родината си. „Все едно да искаш да смениш родителите си. Няма как да стане“, категоричен е във възгледите си Петър и дори стига по-далеч: „Като синове на родината си ние сме длъжни да я подобряваме със собствени сили, вместо само да мрънкаме!“ Това, че иска да остане и да живее завинаги в България, не означава, че мечтите му се простират само на наша територия. Най-голямата му цел е някой ден да стъпи на Марс. Както е започнал с осъществяването на мечтите, нищо чудно да успее да изпълни и тази, защото сам определя мисията си в живота: „Да променям!“", "date": "2018.06.30", "title": "Петър и неговите 300 км с колело"}
{"url": "https://www.monitor.bg:443/bg/a/view/myjete-privetstvat-jarkite-oblekla-i-korsetite-snimki-104015", "text": "Какво е Седмица на модата без спирка в Париж? Френската столица посрещна световноизвестни дизайнери, които да покажат актуалните тенденции в мъжката мода в рамките на 50 дефилета. Критиците обсъждаха с особен интерес колекцията на дизайнера Върджил Абло, който направи своя дебют за бранда „Луи Вюитон“. Всички гледаха под микроскоп 38-годишни я американец, който по образование е архитект, изкарва прехраната си още като диджей и бивш сътрудник на рапъра Кание Уест. Абло наследи поста на творчески директор на „Луи Вюитон“ от британеца Ким Джоунс през март. Дефилето по традиция обра овациите на присъстващите. През седмицата на модата в Париж Върджил представи и новата линия към собствената си марка „Оф-Уайт“, вдъхновена от легендарния нюйоркски графити художник Донди Уайт. От основаването си брандът се слави със стрийт облекло, маратонките и суитчърите си. Името „Донди“ се отличаваше върху тениски и блузи с широки ръкави в актуалната колекция, които напомнят за тенденциите през 80-те и 90-те години на миналия век. При пуловерите и суитчърите пък са щамповани персонажи от култовата анимация „Семейство Симпъсн“. Образът на Джим Старк, в който се превъплъти Джеймс Дийн във филма \"Бунтовник без кауза\", също е вдъхновил Абло, който предлага своя собствена интерпретация на Платът деним в различни версии - с украса от пайети или цветни бродерии, разкъсан, избелял, в морски синьо или черно, преобладаваше в ревюто. Слипове с надписа \"Оф-Уайт\" пък любопитно се подаваха малко над препасаните с колани джинси. По време на модния форум доброто си име в сферата защити и дизайнерът Джон Галиано, който представи колекция за „Маржиела“. На дефилето погледите събраха мъже модели, които се разхождаха по подиума с корсети, шалове и пера. Галиано намигна, че си е поставил за цел да потърси и намери новата мъжественост. В линията преобладават сака от туид и сатенени костюми. Корсет с телесен цвят върху сако на тъмен костюм, черен корсет - на голо като бюстие и корсет с леопардов принт в комбинация с розов панталон – това са само част от предложенията на Галиано. Дефилето на „Маржиела“ се състоя сред декор от скулптури, изваяни от американеца Тони Матели, в помещенията на модната къща. Става въпрос за сграда на бивш манастир, ползвана по-късно от школа за индустриален дизайн. Галиано отбеляза още, че през септември ще представи колекция, включваща мъжко и женско облекло. Британският дизайнер Ким Джоунс, който вече споменахме, че се „пенсионира“ от „Луи Вюитон“, отправи предложенията си за сезона пролет/ лято 2019 г. от името на „Диор“. – това се открои в колекцията. Той загатна, че от „Диор“ са надникнали в архивите за висша мода на парижката модна къща, за да предложат мъжки облекла, които могат да се приспособят към различни вкусове. Ревюто се състоя край импозантна скулптура, която е висока 10 метра, създадена е от 70 000 цветя и изобразява Кристиан Диор и любимото му куче Боби. Скулптурата е изваяна от американския стрийт художник Брайън Донъли, известен като KAWS. Близо до нея бяха заели места ВИП гостите, сред които най-оборотната футболна съпруга в света Виктория Бекъм, певицата Рита Ора, японският визуален артист Такаши Мураками, Карл Лагерфелд, както и супермоделите Наоми Кембъл и Кейт Мос. Първи по подиума мина датският принц Николай, който е участвал и в дефиле на „Бърбъри“. Той се появи с бял костюм, чиито ръкави са на райета в пастелно синьо. Силуетите на облеклата на „Диор“ са в светли тонове, Вниманието привлякоха ризи от тюл и органза с бродерии на пера и прозрачни панталони, под които се виждат слиповете. Колекцията е изпъстрена с принтове и бродерии на цветя, заимствани от порцеланов сервиз на големия любител на цветята Кристиан Диор. И тук елементи на мъжкото и женското облекло са комбинирани едни с други. категорично заяви Джоунс.", "date": "2018.06.30", "title": "Мъжeте приветстват ярките облекла и корсетите (СНИМКИ)"}
{"url": "https://www.monitor.bg:443/bg/a/view/dizajnerkata-sofija-borisova-bylgarskijat-tvorec-moje-da-e-uspeshen-izvyn-predelite-na-stranata-104100", "text": "Все по-често се случва да ме чакат да покажа моите неща и те да ги изкопират, казва дизайнерката в интервю пред \"Монтор\". - Може би целият този труд през последните 25 години се връща сега. Предложенията, които дойдоха и от Париж, и от Виена, много ме зарадваха. 2018-а е една от най-силните ми години. Всъщност точно когато отбелязах 25 години в края на януари, си казах: Какво трябва да направя още и точно тогава дойдоха предложенията. Това е удовлетворението на труда ми. 1200 човека, които събрах в Париж в залата на ЮНЕСКО, до която могат да се докоснат много малко творци като мен, страшно много ме впечатлиха. Поканите дойдоха покрай европредседателството на България. Посланик Ангел Чолаков искаше да покаже, че български творец може да е талантлив извън пределите на страната и може да е успешен в чужбина. Оказа се, че са избрали мен, защото ме приемат за емблема на българската мода. Наистина е трудно да си добър творец в България, защото има две неща, които могат да те разклатят. Трябва да се съобразяваш да правиш тоалети и да си конкурентоспособен не само на българския, но и на световния пазар. На световния е лесно, защото хората са богати, а в България трябва да правиш тоалети на световно ниво, но да се съобразяваш с финансовите възможности на клиентите. Да влагаш скъпи материи, но да ги композираш така, че да са достъпни. Радвам се обаче, че творя тук, защото пазарът в България и трудностите ме направиха много креативна. Това го оценяват и навън и затова се класирам до топдизайнерите. У нас трябва да направиш един тоалет, но така да съчетаеш материите, че роклята да не струва много, а да е красива. Другата трудност, която срещам, е нелоялната конкуренция. Все по-често се случва да ме чакат да покажа моите неща и те да ги изкопират, разбира се, не с толкова качествени материи. Моят приятел Филип Плейн ми каза веднъж, като ме видя, че съм се ядосала: „Не се ядосвай, мен също ме копират. Когато те копират, те признават за добър дизайнер. В крайна сметка те, без да искат, ти правят реклама“. Аз обаче продължавам да се дразня, когато получавам снимки с надпис „Благодаря за роклята“, а тя изобщо не е моя. Просто някой друг е излъгал, че аз съм дизайнерът. Или пък ми пишат, че имат проблем с моя дреха, а аз изобщо нямам магазин в този град.  - Аз съм щастливка, че мога да работя с едно от най-големите дизайнерски ателиета за висша мода, с което работят Захаир Мурад, Ели Сааб, Валентино, Долче и Габана, и то висша мода. Но не е лесно да стигнеш до там. От много отдавна ходя по световните изложения, но да те изберат да си техен клиент е много трудно. Първо трябва да си покажеш портфолиото, след което комитет от специалисти и дизайнери, който е основан в Италия, трябва да реши дали ти си достоен да работиш с тези материи, защото това е тяхното лице. Преди две години ме одобриха след двегодишно разглеждане на кандидатурата. Съпругът ми тогава ме попита дали изобщо ще мога да ги продавам, защото може да са красиви, но не отговарят на стандарта в България. Една отбрана част от клиентите ми тук обаче имат възможност да купуват моите тоалети. Те познават тези материи, защото ги пазаруват от световните дизайнери в чужбина. В това ателие всеки дизайнер си има определен ден за посещение само за него. Друг дизайнер не ходи в този ден. Имаш на разположение всичко само за теб, да гледаш, да избираш да си представяш моделите.  - Аз направих и първите й две рокли за първата й сватба. Когато ми се обади, защото никой не знаеше, това беше тайна и трябваше да действаме бързо, защото дойде в последния момент. Иначе съм омъжила много миски. Нанси Карабойчева, която след месец също минава под венчило, мери при мен, но още не е решила. Скоро на Деси Банова направих роклята.  - Те са най-лесни, защото тези момичета са обличали тоалети и знаят какво им отива.    - Много са, но положителната емоция, която остава, е много повече и не мога да отлича. Доста ми се доверяват. Има и такива, които не мога да задоволя. Една абитуриентка например поиска минирокля, която обаче тялото й не позволява. Аз казах, че няма да й я направя и тя си тръгна. Отказва, защото утре, ако се покаже в този вид, ще каже, че София Борисова е направила тоалета. Аз съм много откровена, с риск да загубя клиент, но искам, като видят мой тоалет, да доставя удоволствие.    - Септември ще се жени топмоделът Бояна Милчева, която беше с мен и в Рим, снимах я във фотосесия на Колизеума, беше и във Виена. Това е моделът, с когото от 12 години работя. Заедно сме откакто беше 12-годишна - най-малката ми моделка. - Анджелина Джоли. В момента в Сардиния тече кинофестивал. Тициана Рока, която облякох за Кан и БАФТА в Лондон, където пък се класира в топ 12 на най-добре облечените актриси, пак е облечена с моя рокля. Предстои ми да я облека и за филмовите награди във Венеция през август. Още една звезда мисля, че ще облека за Венеция, но все още е тайна.   Последното ми вдъхновение беше замъкът Лаксенбург, където трябваше да снимаме фотосесия. Преди да идем, го видях и той ме вдъхнови да създам дрехи точно за него.   - Почивам си юли и август и започвам да работя по следващата задача, която се надявам да реализирам на 1-3 март 2019 г., но съм суеверна и не говоря предварително. Ще излезе извън границите на България.   - Да, шивачът ходи със скъсани дрехи. За ревютата си шия, но за ежедневието се доверявам на други дизайнери. Ходя основно с дънки, панталони и тениски. Имам си любими – Филип Плейн, Армани, Ралф Лорън – на приятели се доверявам.   - Може би съветите през годините на италианския дизайнер Еди К. , който е мой голям приятел. Давал ми е доста напътствия, познаваме се от 20 години. Наскоро ми каза: „Станала си по-добра от мен“. И днес много мой съвети той приема за себе си. Сега разменихме ролите. София Борисова основава модна къща „Романтика фешън“ преди 25 години Създава рокли, с които световни звезди преминават по червения килим За сватбените си дни й се доверяват от президентски съпруги до топмодели Работи с фабриките на Валентино и Долче и Габана Двукратен носител на „Златна игла“ за 2013 г. и 2015 г. Носител на приза „Бизнесдама на годината“  Единственият български дизайнер направил самостоятелно ревю в Меката на модата Милано Нейни тоалети излизат на страниците на италианските „Вог“ и „Амика“", "date": "2018.06.30", "title": "Дизайнерката София Борисова:  Българският творец може да е успешен извън пределите на страната"}
{"url": "https://www.monitor.bg:443/bg/a/view/barselona-na-gaudi-103999", "text": "Барселона е толкова магнетична, толкова разнолика и тайна. Тя е от градовете, за които не ти стига едно посещение, нито две. Винаги откриваш нещо ново, нещо за себе си, встрани от туристическите маршрути. Съвсем нелоша идея обаче е човек да посвети някое от посещенията си на каталунската столица само на сградите на Гауди. С една уговорка – посещението да не е по-кратко от 4-5 дни. Барселона спокойно може да се нарече Градът на Гауди - онзи гениално луд архитект, който Колкото и да не разбираш от фасади и постройки, какъвто и лаик да си в изяществото на формите, още на второто негово творение вече ще разпознаваш почерка му. Това е стил. Уникалните къщи и църкви, паркове и градини, които създава са безпогрешно разпознаваеми и могат да бъдат сложени под общия знаменател „нетрадиционни и изненадващи“. В учебниците пише, че Антонио Гауди твори в стил арт нуво, но всъщност той е визионер на модернизма в началото на 20-ти век. Сградите му са разпръснати почти из целия милионен град, а за Световно архитектурно наследство, включително най-монументалният му, но все още недовършен проект - катедралата Саграда Фамилия и къща Батио. Геният използва природата и митологията, като основен източник на вдъхновение, затова и в повечето му „творби“ липсват прави линии, но са безупречно хармонични, в тях са втъкани я човешки черепи, я урожай от продове и зеленчуци. На пръв поглед формата и фасадата на сградите му изглеждат ужасно хаотични, но бързо човек намира математическата логика в тях. С часове може да бъде наблюдаван всеки негов проект и да откриваш нови и нови малки скулптури, надписи, извивки – истинско пиршество за сетивата, гарнирано с любимите му мозайки от начупени разноцветни фаянсови плочки. Преди години край Барселона е имало голям завод за фаянс, чиито бракуван материал е бил основно оръдие на труда на архитекта. На места може дори да откриеш цели чаши или рисунка от чиния. Няма как да се разкаже за всяка сграда на архитект с неговия размах, затова избрахме творенията му в Барселона и то не всички, а само най-лесно достъпните и известни. Саграда Фамилия е проектът на живота на Антони Гауди. И не само на неговия, а и на неговите ученици, и на тези след тях... и до днес. Градежът на монументалната сграда започва през 1882 г., а година по-късно Гауди е назначен за главен архитект. В главата на младия гений се върти монументална катедрала с множество скулптури и 18 кули, приличаща на пясъчен замък. Легендата гласи, че амбициозният архитект планира храма малко по-нисък от близката планина, за да не се съревновава с Бог по съвършенство. Всъщност от земята до най-високата точка на кулите разстоянието е 170 м. От всички 18 кули към момента са готови едва осем, затова и днес катедралата посреща посетителите си със скелета и майстори. Бавният градеж на уникалния проект се дължи на факта, че се строи само с дарения и никакво друго финансирани, както и заради сложността на чертежите на Гауди, които затрудняват дори най-модерната техника в наши дни. Антонио отдава последните 40 години от живота си на Саграда Фамилия, като дори изгражда малка пристройка до обекта, където живее и наблюдава отблизо как върви издигането на кулите. След смъртта му през 1926 г. строежът временно спира, след което е възобновен от неговите ученици, но и до днес не е сложена финалната точка на църквата. Планира се това да се случи през 2032 г. За щастие в обозримо бъдеще. През 2010 г. Саграда Фамилия е осветена и провъзгласена за базилика от папа Бенедикт XVI, остава една стъпка до обявяването й за катедрала, каквто е бил първоначалния план. Фасадите й, която изобразява раждането, живота и смъртта на Христос не е единственото, което спира дъха с детайли и миниатюрна прецизност. Стотици дори хиляди малки и големи статуи са подредени по силуета на сградата и изграждат живи сцени от Библията. Вътрешността, интериорът на този градеж, е неочакван и различен. Главозамайващо високи колони и неописуеми стъклописи – музика от цветове. Детайли дебнат отвсякъде – от пода, стените, зад колоните, по столовете. Съвсем очаквано обаче едни от най-големите опашки пред забележителност в Барселона са именно пред Саградата. С кеф обаче си дадох 15-те евро, за да упражня въображението си и да се опитам да си представя какъв човек може да проектира подобно нещо. Ако сте решили да видите това чудо проверете и закупете билетите си онлайн предварително, така ще влезете през друг вход, където навалица няма и ще спестите много време.   Първият му проект е къща „Висенс“, сгушена в тясна тогава улица, днес разположена на разширения до булевард път на Каролините. Поръчката е от агента на недвижими имоти Мануел Висенс и Монтанер. По това време Гауди е почти без опит, получил току-що сертификат за архитект. Цялостната концепция на постройката се формира около изграждането на една алтернативна реалност за обитателите на дома, която той създава както във фасадата така и в интериора. Интересното при този проект е че той изгражда особено вътрешно осветление и оригинална вентилация, изобретена лично от него. Еклектиката във вътрешността на сградата е поразителна. Една от стаите е като в приказка от „1001 нощ“, силно повлиян от арабския стил. Трапезарията пък е пищно украсена, като по стените й „летят“ птици. Навсякъде се откриват флорални детайли или пък малки плодови елементи. Един от таваните на стаите създава илюзията за купол, през който дори се вижда небе, но това всъщност е перфектен триизмерен стенопис. До 2014 г. къща „Висенс“ е частна резиденция, след което е закупена от банка Мора и започва трескава реставрация, за да бъде отворена като музей през ноември 2017 г.   Паркът Гюел е едно от бижутата на Барселона. Кацнал на хълма Ел Кармел, той съвсем не бил замислен като зелено пространство, а като бутиков квартал на богатите. Поръчан от индустриалец Еузебио Гюел през 1900 г, Гауди работи по него цели 14 години, а задачата му е да създаде 60 еднофамилни къщи обградени със зеленина, където каймакът на каталунската столица да бяга от градския шум. В крайна сметка проектът бил твърде амбициозен за онези времена и се проваля с гръм и трясък, и само две завършени къщи. От днешна гледна точка – това си е истинско щастие, защото индустриалецът се отказва от нереализираните си мечти за жилищен комплекс и продава недовършеното място на общината, която пък създава днешния парк, признат за един от най-красивите в света. Неслучайно е в списъка на ЮНЕСКО. Под крилете на стотици зелени папагали, по алеите на Гюел може да се пренесеш мислено в истинска страна на приказките. Още от самия вход те посрещат разноцветни гущери и дракони, покрити с малки шарени парченца керамични плочки и вдъхновени от гръцката митология, на която Гауди е бил истински фен. Терасиран, нивата на парка се държат от внушителни колони във формата на палми, а пейките по протежението им са не по-малко впечатляващи. Двете построени къщи са като от приказката за Хензел и Гретел, с овални форми, много цветове и мистериозни кули. Над тях се извисява огромна тераса, която е била замислена като място за пазар за жителите на луксозния нереализиран комплекс. Днес по алеите на Гюел има китни кафенета, а от пейките на голямата тераса се разкрива гледка към целия град. Разходката преминава между кактуси и екзотични растения, а от жаркото южно слънце може да се скриеш в къщичките, превърнати в музеи.      „Къщата на костите“, така е известна една от емблематичните за Гауди постройки в широкия център на Барселона. През годините мнозинството определя фасадата й като съвкупност от пресъздадени човешки черепи и кости. Най-популярната интерпретация на екстериора й е победата на Свети Георги – покровителя на Барселона, над дракона. Балконите като черепи и костите-колони са символ на жертвите на хищника, покосен от меча на светеца, който пък е забит във върха на кулата на къщата. Люспестият покрив се оприличава на падналото тяло на дракона. Вътрешността на къщата е не по-малко впечатляваща, като основна цел на архитекта, като че ли е била отново да избяга от каквито и да било прави линии и да постави максимално много детайли. Разхождайки се из помещенията не е трудно да си представиш че си в търбуха на голям звяр. Всъщност поръчката за тази къща идва от заможното семейство Батийо, които купуват сграда на тузарската улица Паса де Гарсия, там където живеят най-заможните бизнесмени и всеки се конкурира по къща. Затова наемат Гауди, като му поставят задача да разруши старата сграда и да построи нова, но той ги разубеждава. Успява така да претвори къщата, че тя е като напълно нов градеж. Днес къща „Батийо“ е музей, в който всеки може да се наслади на фантазията на един гений.     Изтънчения и фин стил на Гауди трудно може да се свърже със сграда, която испанците наричат „Каменоломна“, или поне докато не видите въпросната каменоломна. Всъщност това е къща „Мила“, която е може би вторият най-посещаван обект на Гауди в Барселона. Силуетът на сградата прилича на планина, липсва цвят и е изградена от големи обли камъни, отново без нито една права линия. Терасите на къщата наподобяват пещери, а покривът й е осеян със сюрреалистични скулптури, които местните наричат „танцуващите зли вещици“. Къща „Мила“ е построена за 6 години за богатия индустриалец Пере Мила, но предизвиква толкова спорове между двамата, които стигат да дело. Поводът е, че градежът значително надвишава първоначалния бюджет и поръчителят не иска да изплати цялото възнаграждение на архитекта. На всичкото отгоре размахът на Гауди не се съобразява с нормите на общината, която от своя страна глобила Пере Мила с 1/3 от цената къщата, защото се разпрострял на по-голяма от определената площ. И всички тези финансови усилия накрая се увенчали с пълно нехаресване на финалния резултат от съпругата на индустриалеца, която едва изчакала смъртта му и преорганизирала целия първи етаж по свой вкус. Явно двамата богаташи не заслужавали къщата, която дълги години пустеела до 1984 г. когато ЮНЕСКО я включва в списъка си, а малко по-късно една от най-големите испански банки я купува и реставрира. Въпреки че е обновена, дори и сега може да нямате късмет да я видите отвън, защото често я покриват за поддръжка и освежаване на фасадата.", "date": "2018.06.30", "title": "Барселона на Гауди (ГАЛЕРИЯ)"}
{"url": "https://www.monitor.bg:443/bg/a/view/liljana-pavlova-uspeshno-se-spravihme-s-predsedatelstvoto-104118", "text": "Категорично се справихме с европредседателството и то доста успешно. Това не е моята оценка, а оценката на нашите партньори. Това заяви в ефира на NOVA Лиляна Павлова, министър на Българското председателство на Съвета на ЕС. „Бяхме много динамични, много гъвкави”, заяви още Павлова. Тя коментира, че българското председателство на Съвета на ЕС се е сблъскало с тежки предизвикателства – мигрантската криза, търговската политика на американския президент Доналд Тръмп. „Много точно бяхме напипали пулса на проблемите и темите, по които трябва да работим”, заяви още Павлова. „Не може да си представите какъв огромен обем работа сме свършили”. По темата за мигрантите, България е предложила – засилване на външните граници, спиране и проверка на тези, които влизат още на външната граница, икономическите мигранти да бъдат връщани, а за реално търсещите убежище да се търси възможност за настаняване в Европа. „И камък не остана необърнат по тази тема”, заяви Павлова. По думите й системата за миграционното управление на миграционните потоци в Европа се базира върху 6 законодателни акта, а България е успяла да предоговори 4 от тях.  Павлова обясни, че вече има пълно съгласие за граничния контрол. Освен това има съгласие за реформа на Фронтекс. Одобрен е и вторият транш за средствата за Турция. „Досега ни гледаха с недоверие, подценяваха ни, не ни познаваха. Вече ни имат доверие, гледат на нас с различен поглед, вече сме играч в политическата сцена”, заяви Павлова. Министърът изтъкна, че от председателството е имало и ползи за икономиката. „Вместо от 20 000 беше посетена от 36 000. Тези хора ще се върнат и като туристи, и като инвеститори”, смята Павлова. „Страната ни се движи в правилната посока, с много добро темпо и нагоре”. Относно председателството на Австрия, Лиляна Павлова заяви, че тя си е избрала и трите български приоритета – сигурност и миграция, Западните Балкани, дигитална Европа. „Имаме пълна приемственост”, допълни тя.", "date": "2018.06.30", "title": "Лиляна Павлова: Успешно се справихме с председателството"}
{"url": "https://www.monitor.bg:443/bg/a/view/slojna-ostava-situacijata-v-navodnenite-rajoni-104117", "text": "Обстановката в наводнените райони след обилните валежи остава усложнена. Вече има и първа жертва на наводненията от последните дни. Мъж в град Роман е загинал, докато е изпомпва вода от мазето си. Наводненията от последните дни в страната взеха първата си жертва. 61-годишният Трифон Петков от Роман е загинал, докато опитвал да отводни мазето си, предаде кореспондентът на \"Монитор\" Райна Тошева.  Трагедията се разиграла към 21 часа в петък. Въпреки че къщата на Трифон е в квартал „Сухата река“, който е в по-високата част на града, водата стигнала и до къщата му. Затова той слязъл в избата и включил помпа тип „Бибо“, за да я изтегли. Но бил поразен от токов удар. Най-вероятно машината не била с добра изолация, а той я държал с ръце, докато газел във водата. Разследването тепърва ще изяснява причините, довели до фаталния инцидент.  Мъжът се забавил много, затова съпругата му слязла да види какво става. Жената изпаднала в шок като видяла, че съпругът й е мъртъв.  Бедственото положение в Роман все още не е отменено. Залети са над 100 жилища, а отводняването им продължава без прекъсване. Заради останалия без електричество квартал „Карашки“ там през нощта са били разположени полицейски постове, които са пазили имотите от мародери. Едва след като приключи отводняването ще започне оглед и описване на щетите, но те са огромни. Във всяка наводнена къща е похабено имущество да десетки хиляди левове. Взети са мерки за осигуряване на безопасност на домовете на жители, евакуирани от засегнати от проливните дъждове имоти в Роман. Екипите на полицията са засилени, има изградени временни КПП-та, подвижни двойки дежурят, за да охраняват имуществото, съобщиха от МВР. Все още е в сила обявеното бедственото положение в Етрополе. Пътят до село Джурово е непроходим. В града и селата наоколо има наводнени къщи. В Садово хиляди декари останаха под вода. Местните власти обявиха частично бедствено положение. Наводнен беше пътят от Катуница към Свиленград и Пловдив,  движението беше спряно. В района на Чепеларе водата затрудни преминаването заради тръгналите свлачища.  Няма опасност за хората,  няма бедстващи, но материалните щети са сериозни. Успокоява се обстановката в района на Смолян. Там бедственото положение беше отменено. Градът обаче остана в плен на калта. Река Черна се оказа с непочистени, затлачени дерета. Образуваха се свлачища, но няма  затворени пътища. Военни от сухопътни войски помагаха за възстановяването на района. Две дарителски акции в подкрепа на пострадалите от наводнението жители на Роман стартираха в събота. Тъй като стотици домакинства от града и селата Караш, Хубавене и Кунино останаха без питейна вода, войводите от Враца им закараха голямо количество минерална. Средствата за нея са осигурени от народния представител от Обединени патриоти и областен лидер на ВМРО Красимир Богданов и зам.-областния шеф Красимир Тодоров. БСП - Враца пък организира дарителска акция в подкрепа на бедстващите семейства. Областният председател на партията Ивайло Лилов призова всеки, който може да помогне с одеяла, препарати, битова техника, мебели, личен труд, транспорт или друго, да се включи в кампанията. Даренията се приемат в щаба на партията във Враца.", "date": "2018.06.30", "title": "Първа жертва в наводнените райони, ситуацията остава сложна (Обновена) (Снимки)"}
{"url": "https://www.monitor.bg:443/bg/a/view/oblachnostta-se-razkysva-prez-uikenda-104104", "text": "Днес ще има и разкъсвания на облачността, но ще има и превалявания, временно интензивни, а и на места, главно в източната половина, с гръмотевици. На отделни места в Северна България и в планинските райони ще има значителни валежи. През деня вятърът от запад-северозапад ще се усили - ще бъде предимно умерен, в западната част на Дунавската равнина и в Горнотракийската низина и временно силен. Температурите слабо ще се повишат и максималните ще бъдат между 23 и 28 градуса, в София - около 22 градуса. По-късно през деня от запад облачността ще започне да намалява. Над Черноморието около и след обяд ще има краткотрайни валежи и гръмотевици. Преди обяд ще има временни намаления на облачността. Ще духа умерен западен вятър. Максималните температури по крайбрежието ще са 24-25 градуса и ще са близки до температурата на морската вода. Вълнението на морето ще бъде 1-2 бала. Над планините облачността ще е по-често значителна, след обяд купесто-дъждовна. Ще има валежи и гръмотевици. Ще духа умерен и силен северозападен вятър. Максималната температура на височина 1200 метра ще е около 17 градуса, на 2000 метра - около 10 градуса. Атмосферното налягане ще бъде по-ниско от средното за юни. В неделя, 1 юли, и в понеделник, 2 юли, ще настъпи относително стабилизиране на атмосферата и валежите чувствително ще намалеят. Над по-голямата част от ще преобладава слънчево време, но ще има и временни увеличения на облачността, само на отделни места - все още с краткотрайни валежи. Вятърът ще остане от запад-северозапад, ще отслабне и ще бъде до умерен.", "date": "2018.06.30", "title": "Облачността се разкъсва през уикенда"}
{"url": "https://www.monitor.bg:443/bg/a/view/sedmichen-horoskop-za-30-uni-6-uli-104101", "text": "На 30-и ще имате повод да почерпите. Ще се случват събития, които ще премахват прегради и бариери и ще ви освобождават от неудобствата на миналите дни. Ще се измъкнете от контрола, който ви се оказва, но не забравяйте, че той е играел и обезпечаваща сигурността и удобствата ви роля. В неделя всеки ще получи каквото си е заслужил. Ден, в който поне един маскарад ще приключи и една истина ще излезе на показ. 2-и е нещастен ден за много хора и много начинания. Символ е мрежата, всичко което може да ви оплете и постави в зависимости. Ако в този ден опитате от порока, трудно ще се отървете после от него. Очертават се всякакъв вид зарибявания. Каквото ви е важно и искате да тръгне по най-добрия за вас начин стартирайте го на 3-4-и. Във вторник лесно се елиминира конкуренцията. Добре е да се явите на конкурси и прослушвания. Подписването на новите ви договори е добре да стане на 4-и, когато в много посоки може да победите и да елиминирате враговете. Пътувайте в този ден, разширете сферата си на влияние, срещнете се с евентуалните си спонсори и съюзници и тръгнете заедно напред. На 5-и проблемите ще са повече за родените до 1 април. В този ден е важно да се потърси нужната информация, а после да се действа. На 6-и правите грешен ход, за който ще съжалявате. Проблемите никнат като гъби.     За родените в последните дни на зодията съботният ден носи късмет, щастливи мигове и предимства. Но за родените в първите дни на Телеца ще има пикове на емоционална нестабилност и вероятност за конфликти. Това е денят на неочакваните информации, които може да променят много животи и посоки на избор. 1-2-и ще се окажат най-затруднителните ви дни за периода. На 1-и ще срещате ледени сърца и едно дистанциращо неразбиране на истинските ви стремежи и намерения. Не се опитвайте да спечелите някого за личната си кауза. Не се обяснявайте в любов. Няма равностойност във връзките. 2-и е денят на паяка, на мрежата, в която всички сме уловени и ползвани. Не подновявайте договори, стойте далече от хора и фирми, които може да ви обвържат негативно. Трудно ще се измъкнете от връзките направени в този ден, нищо на никого не обещавайте. 3-и е ден даващ криле на личните ви възможности и способности. Няма преграда, която да не може да преодолеете. Концентрирайте се над най-важните си и амбициозни дела и ги уредете. В сряда може да договорите изгодна сделка. Проведете директни срещи с производители. Печелите предимства. На 5-и чакайте важна информация, която ще помогне да се защитите от негативни влияния. На 6-и тълпата е неуправляема, не е време за протести.     Последният ден на юни е чудесен за нови начинания. Символи на този ден са виното и камбаната. Може да получите важно предложение, новина, известие, за което ще почерпите. Съберете се с приятели по важните поводи, които се очертават. За родените около 1 юни предстои вечер с неочаквани пикове в настроението. Контролирайте се в неделния ден, когато маските ще падат и ще се разкриват болезнени истини. Разбирате за нечии лъжи. Дистанциите се увеличават, лагерите се оформят. Дано усетите кой ви лъже. На 2-и ще имате повод и шанс да уловите някого в паяжината на личните си интереси и любовни предпочитания. Ще доминирате, но по един или друг начин връзката ще е неравностойна и с времето дистанциите ще се увеличат. Важното да се свърши до обед. Вечерта губите контрол в ситуацията и в играта на чувствата. Искате или не, но на 3-и ще работите за друг и ще играете посредническа роля. За да получите нещо важно ще трябва много да се постараете. Вечерта не споделяйте идеи и намерения, някой ще се възползва и ще ги реализира преди вас. На 4-и ще работите за друг, но на 5-и получавате тайна информация преди другите, печелите предимства и контролирате нечий избор. В петък играе тоягата на принудата, започвате болезнени за някого реформи. Конфликтите са неизбежни.     В събота с лекота придобивате една особена вътрешна освободеност, която ще помогне да се измъкнете от клупа на неприятностите и отговорностите от миналите дни. Планирайте приятелски срещи и купони, пътувайте. Ще се намери повод да почерпите. Това е най-благоприятния ден за сключване на брак в този месец. Висшата любов ще покровителства връзките. На 1-и ще се сблъскате с нечие недоволство, ще се почувствате пренебрегнати и ощетени и ще си дадете сметка къде ви е мястото. За понеделник не планирайте лично и делово обвързване. Добре е да насрочите за 3-4-и важните срещи и визити, както и подписването на новите си договори. 3-и е ден, в който с лекота се преодоляват бариерите в нас и около нас. Отдава се много енергия, екстрасенси да не лекуват. На 4-и всеки старт ще е успешен, осъществените контакти ще дават възможност да се внедрите в нова среда и да затворите производствения си цикъл. Пътувайте, уредете си директни срещи без посредници. Очертават се максимални печалби, ако си направите труда да действате изпреварващо. 5-и дава възможност да надникнете в чужди тайни и да се възползвате от написаното по въпроса, който ви интересува. В петък проблемите никнат като гъби, здравето е нестабилно, а с прибързаните си действия в любовта вредите не само на себе си.      До неделя Луната ще ви гледа в опозиция от знака на Водолея. Заедно с Марс ще подклаждат конфликти, проблеми и разговори на висок тон. Старайте се да не давате шанс на скандалите да се развихрят. Съботния ден носи информации, за които един ще почерпи, а друг ще поплаче. Родените в първата декада ще трябва да направят болезнен избор. В неделя рискуват повече родените във втората декада, а в понеделник тези след 12 август. Тези дни ще са проверка за приятелските връзки. Не предприемайте важни действия в понеделник, когато лесно може да се попадне в мрежите на порока и на хитрите мошеници. Не давайте ухо на примамливата реклама. На 3-и с лекота се отхвърлят съмненията и се взимат правилни решения. Старайте се да погледнете всяка ситуация от различен ъгъл и не се разпилявайте с много задачи. Карайте всичко по степен на важност. Вечерта чакайте посещение на личната си муза. На 4-и сключете нови договори, обадете се на посредници и партньори и включете резервите на пълна мощност. Едно пътуване ще ви отведе на точното място. Препоръчва се работа в екип. Проведете прочистващи процедури. 5-и дава възможност на родените до 1 август да получат информация преди другите. Използвайте я и ще спечелите. 6-и е денят на хищническата политика. Ако не нападнеш, ще те нападнат и ощетят.     Случващото се в съботния ден ви помага да се разкрепостите, да захвърлите служебните отговорности и да помислите за ралаксираща почивка. Изискването е да не ви напуска чувството за мярка. Ако прекалите и не спазите дадените обещания, в неделя може да се събудите сами или изолирани от приятелския кръг. Ще си проличи кой в действителност ви обича и кой не е склонен на компромиси. В този ден предстои преобразяване, отношенията достигат точката на кипене. Така в понеделник ще действате разсеяно и ще позволите на странични хора и фактори да навлизат необезпокоявани в личната ви територия. Ако не внимавате може да си докарате проблем с хората на деня, с тези от които зависите и към които сте привързани с дълготрайни договори. На 3-и на всяка крачка ще срещате препятствия, за всичко ще изразходвате повече пари и усилия и поне в една посока ще се откажете да действате. 4-и ще донесе печалба само ако играете посредническа, а не солова роля. Ще свършите по-голяма част от работата, а ще ви платят нищожен процент. Не споделяйте печелившите си идеи, а се опитайте сами да спечелите от тяхното внедряване. 5-и среща учителят с ученика и дава възможност да спечелят и двете страни. Нищо важно не предприемайте в петък. Не замръквайте в непозната среда и не приемайте нови оферти.     Съботният ден дава възможност да излеете натрупания стрес в песни и танци, в приятелски срещи и пътувания. Най-благоприятният ден в месеца за сватби и годежи, за среща на две сърца и старт на съвместни дейности. Висшата любов ще ви покровителства. На 1-и се получава по заслуги. Родените около 1 октомври ще имат поощрителна награда. В този ден всеки се оглежда в своето огледало. Не продължавайте да следвате една илюзия или човек, който открито ви вреди. В понеделник нищо ново да не се започва, особено в желанието да си върнеш на някого. На прага сте на неравностойно и ограбващо обвързване. Не може и да се обича на инат. Препоръката е да работите самостоятелно, със свои средства и на свой терен. Не теглете кредити, опитайте да се справите сами с изискванията на момента. 3-и дава възможност да погледнете случващото се отстрани. Не се включвайте в съвместни начинания и не приемайте нови членове в екипа си. Вечерта си поръчайте сън. На 4-и се явете на конкурси, вземете изпит и водете битки за нещо по-добро в живота. Време е за пътуване и за съвместни бизнес инициативи. Ще играете посредническа роля и ще печелите от срещите, които уреждате и спонсорирате. В четвъртък учителят среща ученика си. Търсете допълнителна информация, къде какво може да се научи. В петък рискът ви диша във врата.     Родените в първата декада ще бъдат провокирани в съботния ден, ще загубят чувство за мярка и може да заформят скандали, от които ще пострадат и ще изживеят нещо болезнено. В неделя губите ориентация, позволявате да ви обсебват и влизат в личната ви територия. Може да ви изнудва някой, който е видял че нарушавате правилата. Не се обвързвайте в този момент и не създавайте нови връзки. Ако споделите тайните си ще си имате големи неприятности. Всичко ще потръгне добре за вас на 3-4-и. Това са силните ви и успешни дни за периода. На 3-и постигате целите си и печелите тежка битка. Явете се на конкурси и прослушвания, представете творенията си и се опитайте да намерите спонсор за реализирането им. Защитете патенти, вадете разрешителни. Родените във втората декада ще направят силен ход на 4-и и ще спечелят от всичко, което предприемат. Ден на революционни преустройства. Ще си проличат хората умеещи да побеждават. Ден на личния ви триумф. На 5-и може да влезете там, където за другите се изисква пропуск и разрешително. Ще ви послужи много добре всяка получена информация. Чудесен ден и за усвояване на нови знания и умения. Ще се учите и от грешките си, но другите ще ви ги простят. На 6-и агресията е повсеместна, не участвайте в демонстрации на сила. Вечерта може да попаднете в агресивна среда.     30-и е ден за нови начинания, за годежи и брак, за реализиране на базови проекти, на които ще стъпите в бъдеще. Сега е момента да излезете от черупката, да се разкрепостите и да поемете по нов път. Разбира се всичко трябва да се прави внимателно, да не се нарушават предписания и територии на влияние. Печелят хората с чувство за мярка. В неделя се получава по заслуги. Ще разберете кой и доколко ви цени, а и вие ще дадете оценка за работата на някого. Ден на ледените сърца. Нека умът прецени, а чувствата да останат на втори план. В понеделник не се впускайте в нови контакти, не провеждайте партньорски разговори и не сключвайте спогодби. Ако влезете в нечия игра после няма да може да излезете. Включва се доилният агрегат, овцете са вкарвани в кошарата. На 3-и ще мъкнете на гърба си някой друг, ще вършите чужда работа и за вашата няма да остане време. Преградите са на всяка крачка. 5-и е за вас денят на доброволната жертва, на отказът от собственост или нещо друго в името на близките и децата. Компромисите, които ще направите ще ви дадат в бъдеще сили, когато видите как любимите ви хора са разперили криле. Дано жертвите ви си струват. На 5-и потърсете капацитет в областта, в която ще действате. Ден на важните информации, всичко научено и проучено ще ви влезе в работа. В петък елиминирате опасен конкурент.     Луната напуска вашия знак. Придобивате една особена вътрешна освободеност и може да си прекарате чудесно в съботния ден. Организирайте купон или идете на приятелския. Позволете си да изживеете едно ново чувство в цялата му пълнота. В неделя ограничете контактите, не търсете услуги и не позволявайте да ви въвличат в чужди планове. Сега е момента да се откажете от една илюзия и да действате реалистично. Предстои преобразяване, виждате жабата в лицето на красавицата или обратното. Каквото сте си надробили това ще сърбате в понеделник. Съветът за 2-и е да не сключвате нови договори, особено ако не са ви ясни правилата и клаузите в него. Каквото отложите за следващите два дни ще стартира успешно за вас и ще помогне да преодолеете всяка преграда. 3-и е денят на орела. Ще различите всяка подробност във връзките и ще вземете правилното решение. На 4-и пътувайте, търсете нови възможности за работа и живот. Очертава се изгодна сделка с полуфабрикати или недовършени проекти. Добре е да се закупи патент, който да реализирате сами. Някой ще се изяви като мениджър, друг ще режисира общ проект. 5-и държи ключа на познанието. Който знае къде да го потърси ще получи навреме нужната информация, ще си спести разходи и време. Вечерта правите грешен ход, а в петък направо влизате в капана с двата крака.      Три дни Луната ще бъде във вашия знак. В събота проблемите ще са повече за родените в първата декада, които ще бъдат провокирани от емоционалния съвпад на Луна и Марс. Внимавайте, и в неделния ден, когато може да нарушите някои правила и да излезете от рамките на добрия тон. Приберете се навреме, ако ще пътувате. За понеделник не планирайте важни срещи, делово и лично обвързване. Ще ви изнудват да подпишете неизгодни договори. Ограничете контактите, работете самостоятелно, независимо какво ще постигнете и докъде ще стигнете. 3-и ще ви даде полет на фантазията и знанията. Ще постигнете връх в кариерата, ще се представите добре на конкурси и прослушвания. В сряда степените ви на свобода са най-големи. Сега е момента да осъществите връзки с нови партньори, да намерите спонсори за идеите си и да привлечете нови хора в екипа си. Сами може да влезете с успех в нова среда, в която в бъдеще ще доминирате. Този ден превръща в реалност творческите идеи. Дано и добре се спазарите. 5-и е особено благоприятен за повишаване на личната квалификация. Помогнете на някой да ви настигне в знанията и уменията и ще си спечелите доверен човек. Лесно ще покриете исканите нормативи. В петък е време за коренна реформа. Старото се руши. Обърнете гръб на негативното от миналото и вървете напред.   30-и е ден свързан с виното и вестите, за които ще почерпим. Някой ще почерпи за новото си семейство или за чаканата придобивка, а друг за новата връзка и възможност в живота си. Не прекалявайте в нищо. Лесно може да се стигне до конфликти. Контролирайте емоциите и всичко ще е наред. 1-и е ден на презареждане и преобразяване. Всичко ще изглежда различно. Ще се наложи да се откажете от една илюзия и да приемете реалностите такива каквито са. Не бързайте в понеделник да се съгласявате с предложените оферти. Търсете уловката във всичко, което ви предлагат и дано я откриете. Късно вечерта може да получите истински важното и изгодно за вас предложение. Чакат ви два силни и успешни дни. Взетите на 3-и решения, ще помогнат да се издигнете на по-висока степен на професионално развитие. Не се ограничавайте сами. Действайте с трезв ум. Вечерта си поръчайте сън-прогноза за бъдещето. Ще се събудите на 4-и с усещането, че това е вашия ден на късмет и победа и наистина ще е така. Пътувайте, подновете стари контакти и създайте нови. Подпишете нов договор, уредете работа или учене в чужбина. Покажете какво можете и докъде може да стигнете. В четвъртък ще получите поверителна информация, която ще помогне в избора ви. В петък попадате на засада. Стойте далече от разгневената тълпа.", "date": "2018.06.30", "title": "Седмичен хороскоп за 30 юни – 6 юли"}
