{"url": "https://www.monitor.bg:443/bg/a/view/visoki-dohodi-rejat-studenti-otlichnici-ot-stipendii-temata-178591", "text": "Студенти, изкарали отлични оценки, може да бъдат лишени от стипендии заради високи семейни доходи, установи проверка на „Монитор“. От просветното министерство отпускат определена сума към бюджета на университетите за месечните възнаграждения на възпитаниците им, но всяко ръководство само решава какви да бъдат критериите, по които да бъдат отпуснати. Така отличник в един ВУЗ може да получава над 100 лв. всеки месец, но в друг да няма това право, ако доходът на член от семейството му е над 660 лв. Според постановлението за условията и реда за предоставяне на стипендии на студентите, докторантите и специализантите месечните възнаграждения за успех могат да бъдат два вида. Едните са за всички студенти в редовно обучение, на които средният успех от предходните два семестъра е по-висок от „добър 4“. Другите стипендии пък са за студентите, които следват в приоритетно професионално направление (педагогика, физически или химически науки, животновъдство и т.н.). Докато за втория вид поощрения за отличници е важен само успехът, то за първия всеки университет може да прецени, че на студента за предходните 6 месеца. Във ВТУ „Св. св. Кирил и Методи“ право на стипендия имат всички студенти с успех 6 само ако доходът на член от семейството им не надвишава 930 лв. Така ако отличникът е единствено дете, родителите му не трябва да вземат сумарно заплата, по-голяма от 2790 лв. Някои студенти обаче след 2-ри - 3-ти курс решават да работят и техните доходи също трябва да се вземат предвид. Така сметките и шансовете за поощрения за техните знания стават още по-сложни. По-голям семеен бюджет може да лиши от стипендия и отличниците, които са с успех от 5,50 до 5,99. За тези студенти доходът на член от семейството не трябва да е повече от 660 лв. или 1980 лв., ако отличникът няма брат или сестра. Ако останат свободни квоти за стипендии в даден факултет, с такава могат да се сдобият и възпитаници на ВТУ, които за предходните два семестъра са изкарали на изпитите средно от 4 до 5,49. При тях доходната летва обаче е още по-ниска - до 560 лв. на член от семейството. Все пак вузовете са задължени за част от стипендиите по успех, които се отпускат на всички студенти, да не вземат под внимание приходите на семейството. Така комисията във ВТУ е решила само 20% от подадените и утвърдени документи за стипендии да бъдат класирани само по успех. Доходът се гледа при отпускането на стипендия и в други вузове. В Медицински университет – Варна, имат специална и доста объркана формула при кандидатстване. От средния успех от предходните два семестъра вадят 4 и получената разлика умножават по 100. След това делят на две разликата от 800 и средномесечния брутен доход. Накрая събират двете получени числа и така се получава балът на студентите, участващи в класацията за стипендии. Така с „отличен 5,75“ и брутен доход 760 лв. балът на бъдещ лекар е 195. Когато за класирането се гледа само успехът пък, кандидатите трябва да има По формула се определя и балът за стипендии по доход и успех в Русенския университет „Ангел Кънчев“. Там обаче успехът се умножава по 40, от него се вади доходът, умножен по 0,1. Така студенти с „отличен 5,60“ и среден доход в семейството от 760 лв. на човек има бал 148. За това обаче не трябва да се притесняват пълните отличници, които вземат месечни възнаграждения без квота. В УНСС нямат формула, но за стипендия по успех и доход минимумът за кандидатстване е 1/3 от минималната работна заплата в страната. В СУ „Св. Климент Охридски“ са решили, че семейният бюджет не е важен за отпускането на стипендии. Всички студенти, които се обучават в редовна форма, положили са всички изпити и средният им успех от предходните два семестъра е не по-нисък от „добър 4“, могат да кандидатстват за стипендия по успех. Тази година 2200 възпитаници на Алма матер ще получат такива. За студентите в приоритетните направления пък са предвидени 1050 бройки. Пълните отличници вземат 150 лв. месечно, а тези с успех под 5, ако има останали квоти, могат да получават по 75 лв.", "date": "2019.10.21", "title": "Високи доходи режат  студенти отличници от стипендии (ТЕМАТА)"}
{"url": "https://www.monitor.bg:443/bg/a/view/lotarija-stipendija-178592", "text": "Всяка година след средата на октомври около канцелариите на университетите се струпват различни групички студентие. Причина за това е желанието им да си пробват късмета за стипендия. След като няколко дни са обикаляли за бележки за доходи и са смятали по всевъзможни формули бала, с който ще участват в класирането, е ред да подадат документи и да чакат заветните резултати. Не всички студенти обаче остават доволни след него. Оказва се, че въпреки усилията, които са положили, и отличния успех от предходните два семестъра някои от тях може да не видят постъпления от университета в банковата си сметка в следващите 5 месеца. Причините за това може да бъдат няколко. В някои вузове имат висока доходна летва и отличниците от семейства, чийто бюджет нахвърля 660 лв., нямат право на месечни поощрения. Така тези, които са се трудили цяла година, лишавали са се от купони, през уикендите и ваканциите са залягали над учебниците, за да се подготвят за предстоящия тест или сесия, следващия семестър ще се чудят дали всичко това си струва само за едно потупване по рамото в края на четирите години на обучение. Квотите за стипендии също може да се окажат спънка за отличниците и в същото време да дадат шанс за допълнителни средства за тези, които едвам са вързали „много добър 5“. Причината за това е, че за всеки факултет се отпускат точно определен брой стипендии, които определят минималния успех за класиране. Така в един отличниците може да са повече от бройките и бонуси да има само за тези с над 5,80 и конкуренцията да е доста висока. В друг факултет обаче отличниците може да са кът и летвата за успеха да падне на под 5,50. За петте си години на обучение като бакалавър и магистър бях и в двете ситуации. Имало е семестри, в които не ми достигат няколко стотни, за да мина границата от 5,89, а в други и с 5,40 да нямам проблем с класирането. Тези стотни обаче по някой труден предмет може да се окажат равни дори на месец усилено четене. Всичко зависи от успеха на останалите във факултета и дали си решил да си пробваш късмета и да видиш дали ще се класираш. При нас поне всичко се решаваше от квотите и едва тогава от вложените усилия. Какво обаче могат да направят отличниците по медицина например, чиито родителите също са лекари и навярно успяват да прекрачат границата по доход. Всяка вечер те изяждат кориците на учебника по анатомия, но накрая получават само тиквен медал вместо стипендия, защото някой е преценил, че не му трябват възнаграждения, щом мама и тате вземат достатъчно големи заплати. Как да бъдат мотивирани те? Не е ли дошло време за допълнителни стипендии за отличните ученици или такива от приоритетните специалности. А ако се мисли далновидно, може би трябва да се осигурят и още средства за тези, които се обучават в направления, където все още няма недостиг, за да не се чудим след време къде да си търсим кадри и за тях.", "date": "2019.10.21", "title": "Лотария „Стипендия“"}
{"url": "https://www.monitor.bg:443/bg/a/view/reporteri-pod-natisk-pitat-na-shtafeten-princip-za-peevski-178593", "text": "През последните дни и седмици в медиите на задкулисието тече любопитен флашмоб. Не минава ден, в който някой изявен репортер на задкулисието да не зададе задочен въпрос към кандидата за главен прокурор Иван Гешев. Въпросът е един и се прехвърля се като щафета. Участниците в този маратон питат Гешев за Пеевски.  Питат, а отговор не чакат. Участниците в своеобразния маратон са от онази група „свободни” журналисти, които колекционират награди и поощрения, а когато достигнат определено ниво, започват да ги местят от един сайт в друг, за да имитират кариерно развитие. В понеделник в щафетата се включи репортер, ашладисан последователно във вестника на газовия олигарх Сашо Дончев – „Сега”, и в сайта „Медиапул” на говорителката на Иван Костов – Стояна Георгиева, за да цъфне и върже в пика на кариерата си в сайта на „Свободна Европа”. И той като всички останали задава въпроса – защо Делян Пеевски го няма в делото „КТБ”. Много просто – по същата причина, по която там не е Прокопиев, не е Сашо Дончев, не е Огнян Донев и не е Стояна Георгиева. Пеевски не е в делото, защото няма основание да е там. А ако на изброените им се ще друго – това си е техен проблем, независимо че го прехвърлят като горещ картоф на подчинените си журналисти, за да не си цапат ръцете. Издателят на „Телеграф медиа” е  подложен на обстрел от хора, представящи се за независими журналисти, а всъщност – изцяло зависими от волята и желанията на своите работодатели. Те са привидно различни – олигарх 1, олигарх 2, олигарх 3. Към медиите на задкулисието се присъедини и тежката артилерия – сайтовете на „Свободна Европа” и на българската редакция на „Дойче веле”. Така всички уж независими демонстрираха притеснителен опит за установяване на медиен монопол и концентриране на поръчкова журналистика. Въпросите, свързани с депутата и издател на „Телеграф медиа” са част от войната, която се води на медийното поле. От едната страна са бранителите и блюстителите на свободното слово, а от другата – пионките на олигарсите, които се опитват да ограничат честната журналистика, за да лансират и наложат фалшивите новини и анализи като стандарт в професията. Извинете, уважаеми дами и господа „Репортери без граници”. Знаем, че сте ужасно ангажирани и нямате време да следите медийната среда в България, защото гоните рейтинг. Знаем също така, че не четете нищо друго, освен докладите на анонимните си сътрудници. Притеснени сме, че ви губим от ценното време, но това, което искаме да ви кажем няма да го прочетете в нито един от тези доноси, памфлети и фейлетони, писани нескопосано на коляно. Притеснени сме, защото има журналисти у нас, които определено работят под натиск и по този начин те дискредитират професията ни. Онова прословуто 111-о място, за което медиите на задкулисието се държат като удавник за сламка, е породено именно от тяхното собствено състояние. Схващате, нали? В анкетите, в които участват, журналистите от кръга „Капитал” и присъдружните му сайтове, посочват собственото си усещане за несигурност и страх. Кой и как ги принуждава да пишат неистини? С какво ги държат олигарсите, как ги манипулират, какво им дават и обещават? Помогнете на тези журналисти в риск да осъзнаят, че са маши на работодателите си и прокарват техните тези и опорни точки в писанията си. Защитават техните интереси. Правят това, пишейки фейкове. Има една стара детска игра – на развален телефон. Играчите се подреждат в редица и шепнешком на ухо си съобщават, без да повтарят, по ред някаква дума, израз или изречение. Всеки следващ играч предава нататък това, което е разбрал, докато не се стигне до последния, който изрича на висок глас това, което е чул. Много често до посления играч стига информация, която няма нищо общо с оригиналната. Ето това правят въпросните жуналисти. Някой им спуска опорната точка, а те си я предават един на друг шепнешком. Нищо чудно, че въпросите, свързани с Пеевски, звучат толкова тъпо и неадекватно. Така е при играта на „развален телефон”.", "date": "2019.10.21", "title": "Репортери под натиск: питат на щафетен принцип за Пеевски"}
{"url": "https://www.monitor.bg:443/bg/a/view/silikonka-vyrti-biznes-s-nalymi-vyv-fermata-178561", "text": "След като се доказа като най-голямата прелъстителка във „Фермата“ и се разходи из стопанството полугола, с лепенки върху зърната на гърдите си, сексапилната Паулина Ванегас демонстрира още един талант. Българката със силиконова гръд и никарагуанска кръв започна производството на налъми и, в тон със световните модни тенденции при обувките, декорира творението си с кокоши пера. „Отварям нов бизнес!“, обяви официално Паулина и пъхна широка дървена плоскост в машината за рязане. Готовата стелка заглади с пила, а върху нея закова с тесла импровизирани каишки. Първият чифт от бутиковите дървени чехли отиде при детската учителка Маргарита. заяви притежателката на примитивните обувки, докато сменяше кецовете си с налъми. „Ако беше живяла в миналото и беше майсторила тези неща, щяха да те наричат Коко Шанел!“, заяви маникюристката Силвия. Преди да покаже сръчност и занаятчийски умения, Паулина беше известна единствено с таланта си да флиртува. Красавицата получи прозвището Жулиета заради романса си с друг участник в риалити шоуто - автомонтьора Краси Джунов. След обединението на двете ферми - на сиромасите и чорбаджиите, тя и избранникът й са неразделни.", "date": "2019.10.21", "title": "Силиконка върти бизнес с налъми във „Фермата“"}
{"url": "https://www.monitor.bg:443/bg/a/view/grigor-dimitrov-s-pobeda-nomer-300-v-atr-178596", "text": "Най-добрият ни тенисист Григор Димитров постигна победа №300 в професионалния тур, след като се наложи с 6:3, 7:5 над Дамир Джумхур на старта на турнира в зала във Виена, който е от категория АТР 500. Това беше четвърти дуел между двамата, в който нашият тенисист записа четвърти успех и първи в два сета за час и 30 минути игра. Във втория кръг на състезанието в австрийската столица Гришо ще срещне третия поставен в схемата Матео Беретини от Италия. Димитров започна страхотно срещата и след два пробива поведе в резултата с 5:1 гейма, като при този резултат сервира за сета. Джумхур върна един от брейковете, но за повече нямаше сили и българинът спечели с 6:3, пише tennis24.bg. През втората част съперниците си размениха няколко пробиви, но последната дума беше за Григор Димитров, който след 7:5 и крайното 2:0 сета, успя да прекъсне серията от три последователни поражения.", "date": "2019.10.21", "title": "Григор Димитров с юбилейна победа номер 300"}
{"url": "https://www.monitor.bg:443/bg/a/view/s-bylgarija-shte-zashtitim-marka-lavandulovo-maslo-178488", "text": "България и Франция имат много сходни земеделски условия като почви и климат. Точно затова ще работим заедно и ще се кооперираме по отношение на лавандулата, коментира френският министър пред \"Агротелеграф\". - Категорични сме, че бюджетът за сектора от ЕС от настоящия период трябва да остане в този вид. Не бива да допускаме намаляване на средствата за земеделие.Така има опасност да се застрашат доходите на земеделските стопани, възпрепятства се агроекологичният преход на европейското селско стопанство. И то сега, когато предизвикателствата за околната среда се увеличават. Ситуацията с промените в климата е драматична във Франция, особено засушаванията. Страдат малките фермери и особено растениевъдството - Като цяло целта на ОСП е протекционистична. Истината е, че има разлика в структурата на фермерските стопанства и получаване на субсидии в старите страни от ЕС и тези от Източна Европа. Затова темата с тавана особено касае страни като Румъния и България, в които има много големи и много малки стопанства. Няма как да избегнем и дискусията по отношение на сближаването на подпомагането между старите европейски държави и източноевропейските. Франция е за строга и справедлива европейска политика на субсидиране. Но сближаването на субсидирането ще бъде тепърва предмет на обсъждане. - Позицията на Франция е за минимална употреба на пестициди и за забрана на глифозата, но не всички страни в Общността са на това мнение. Освен това намаляването на пестицидите в растениевъдството трябва да се компенсира с повече средства за стопаните. Много е важно гражданите с каква храна се хранят. Страните в ЕС се нуждаем от мандат за нов път и нова програма по отношение на пестицидите. - Специално шампанското не е засегнато. Но позицията на Америка не е приемлива нито за Франция, нито за ЕС по отношение на митата върху храните, които внасяме там. Това са сирена, вина, различни продукти от ЕС. Франция много пострада по отношение на вината. Европейската комисия трябва категорично да подкрепи европейския земеделски сектор в това отношение. Освен това таксите са различни, те искат да се изправим едни срещу други. Бих казал, че това е много опасно за малките фермери. - Мисля, че МЕРКОСУР е важен за ЕС, тъй като има отношение и към климата, и за изхранването. Освен това техните стандарти съвпадат с европейските. - Наскоро се срещнах с българския министър на земеделието. Говорихме за това, че България и Франция имат много сходни земеделски условия като почви и климат. Точно затова ще работим заедно и ще се кооперираме по отношение на лавандулата. Предстои ни да работим за качество на продукцията. Говорихме също, че сме в състояние да осъществим протекция на лавандуловото масло като географско означение и ще го направим. - За директните продажби на мляко и други фермерски продукти отговаря администрацията по департаменти и региони. На национално ниво ние помагаме с някакъв вид инвестиции, както и помощ по отношение на контрактите с различните търговски вериги. Директните продажби са изключително важни за фермерите, защото по този начин те могат да получат добавена стойност от продуктите, които произвеждат, тъй като няма посредник между тях и крайния клиент. Този вид продажби касаят особено малките фермери, а за нас те са много важни и трябва да им се помага.", "date": "2019.10.21", "title": "Дидие Гийом, министър на земеделието на Франция: С България ще защитим марка Лавандулово масло"}
{"url": "https://www.monitor.bg:443/bg/a/view/emil-radev-nadjavam-se-tova-da-e-poslednijat-monitoring-za-bylgarija-178585", "text": "Трябва да разберем защо 12 години се изразходваха десетки милиони евро по тези процедури, казва в интервю за \"Монитор\" евродепутатът от ЕНП/ГЕРБ - България изпълни абсолютно всички препоръки от 2017 година, защото най-сетне получихме 17 ясни препоръки. Беше заявено, че ако те бъдат изпълнени, ще се сложи край на мониторинговия механизъм. Знаете, че той бе договорен още при приемането ни в Европейския съюз, така че да може да продължи. Но се видя, че в движение се променяха препоръки, имаше дори препоръки, които си противоречаха. Затова сме на мнение, че е крайно време да се сложи край на този дискриминационен механизъм, който засяга само България и Румъния. Виждаме, че проблеми с корупцията и върховенството на закона има в целия Европейски съюз. За съжаление, комисията вместо да използва все повече инструменти, които на европейско ниво да успеят да се преборят с корупцията, в последните години видяхме, че се спря ежегодният доклад за нивото й в целия ЕС. Виждаме, че въпреки че Европейския парламент искаше да има ежегодно такива доклади, комисията не се съобрази с това. Целта ни е въвеждане на общ европейски механизъм за върховенство на закона, където да се оценяват всички членки по ясни критерии. Въпросът не бе разглеждан години, но сега има надежда, че новият състав на ЕК би въвел такъв механизъм. Да видим дали ще бъде в пълния обхват, за който настояваме. Всичко това означава, че най-сетне трябва да се сложи край на механизма за сътрудничество и проверка за България и Румъния. Той отдавна изчерпа положителния си ефект, използва се единствено да бъдат атакувани България и Румъния. Това беше основният аргумент на противниците ни да не бъдем приети в Шенген. В същото време борбата с корупцията не е по-добра в другите членки. Усещането за корупция в една Италия, например, е в 98% от населението. Тези показатели у нас са далеч по-ниски. - Надявам се, че по препоръките това трябва да е последният доклад. За съжаление остава много малко време тази Европейска комисия да вземе това решение. Знам, че това е тежко решение, тъй като някой трябва да обясни защо през тези 12 години се изразходваха десетки милиони евро по тези процедури. В крайна сметка трябва да видим какъв беше резултатът от всичко това. Според мен основно е очернянето на нашите две държави. Дано има смелост новият състав на ЕК да прекрати механизмът така, както отдавна ни беше обещано. Ние се справихме добре, изпълнихме всичко по законодателната рамка, в съдебната система, прокуратура, МВР. Заслужено този механизъм трябва да отпадне. Но виждайки случващото се в Румъния в момента, едва ли ЕК ще се реши на подобна крачка. - Парламентът взе решение преди две години, направихме доклад, но нямаме законодателна инициатива. В началото на декември също така ще се проведе много сериозен дебат за общоевропейска стратегия за борба с корупцията. Инициирах изслушване в комисията по граждански свободи, правосъдие и вътрешен ред в ЕП, която разглежда тези въпроси. Надявам се това да даде още един тласък за приемане на общоевропейски мерки за борба с корупцията и ЕК да подходи много бързо и ефикасно за създаване на такъв механизъм. - Естествено, че ни пречи. Виждате, че страната ни се справя много добре през последните години, изпълнява всички препоръки. Но критиките към Румъния са осезаеми. Дори първият кандидат за комисар на Румъния беше отхвърлен, защото имаше съмнения за корупция. Беше започнало и разследване, което бе възпрепятствано, защото не е свален имунитетът му. Всичко това оказва влияние и върху нас. - Европейският съюз направи всичко възможно да има споразумение, удължавахме многократно сроковете. Виждате от 2016 година колко пъти Брекзит се отлага. В момента всичко е в ръцете на Великобритания. ЕС само може да очаква какво ще се случи от тук насетне. Това не е детска игра. Несигурността е вредна както за Великобритания, така и за европейските граждани и икономика. Трябва да се сложи край на тази сага - било то с излизането на Великобритания, с подписването на споразумение, с втори референдум.  - Няма невъзможни варианти в момента. Не бива да сме големи песимисти, но се надявам, че разумът ще надделее и ако има Брекзит, той ще бъде със споразумение. Това е в интерес на европейските граждани. - Проблемът с транспортирането на живи животни е в целия Европейски съюз и той не е от вчера. Особено сериозен е по външните европейски граници, говорим и за най-голямото КПП - Капитан Андреево. Сава дума за липса на контрол от институциите към този вид транспорт. За съжаление смъртните случаи на животни се увеличават, трябва да се полагат повече грижи, да има организация при пропускането на тези камиони. Нямаме все още законови промени на европейско ниво. Надявам се, че новият комисар по земеделието ще обърне внимание на това. Заяви го и в програмата си. В България има работеща зоополиция и тя се справя все по-добре. Надявам се, че случаите с убийства на животни ще намаляват, защото и прокуратурата, и зоополицията действат безкомпромисно през последните месеци. Знаете, че често насилието към животни се прехвърля после и върху хората, затова трябва да сме безкомпромисни към тези престъпления. - Нелегалната търговия, нелегалното развъждане на животни, отглеждането на домашни животни в ужасни условия, фалшифициране на документи - всичко това е бизнес за над 2 млрд. евро годишно в европейски мащаб. Трябва много добра регулация, животните да са чипирани, контролът да се повиши и да се легализира този бизнес. - ГЕРБ проведе положителна кампания, имахме какво да покажем. Стандартът на живот се подобри, населените места се облагородяват с европейски средства. За съжаление нашите опоненти заложиха на очерняща кампания, на компромати, но смятам, че това няма да доведе до успех. Роден е на 26 май 1971 г. във Варна Завършил е право и публична администрация, доктор по търговско право Адвокат към Адвокатска колегия - Варна През 2009 г. е избран за народен представител в 41-ото НС, а през 2013 г. е избран за депутат в 42-ото НС Евродепутат от 2014 г., член на правната комисия и комисията „Граждански свободи, правосъдие и вътрешен ред” в ЕП", "date": "2019.10.21", "title": "Емил Радев: Надявам се това да е последният мониторинг за България"}
{"url": "https://www.monitor.bg:443/bg/a/view/pusnaha-afgancite-iznasilili-momiche-ot-dom-za-siraci-178589", "text": "Двамата афганистанци, които изнасилиха момиче от дом за сираци в София, са на 16 и 17 години. Софийският районен съд вече е освободил двамата изнасилвачи, като им е наложена мярка за неотклонение \"надзор от инспектор от Детска педагогическа стая\" заради тяхната възраст. Тийнейджърите са настанени обратно в общежитията за мигранти в квартал \"Военна рампа\" в София. Срещу чужденците вече има повдигнати обвинения. Изнасилването е станало още миналата седмица, но не е било огласено до момента. Те са в България законно и Първоначално те бяха задържани за 72 часа, но след това бяха освободени заради възрастта им. Изнасиленото момиче е на 15 години. Зверството станало малко след полунощ на 15 октомври. Тогава двамата непълнолетни бежанци, които били настанени в приемния център в квартал „Военна рампа“, нападнали момичето и го завлекли в изоставена сграда, намираща се близо до кръстовището между улиците „Първа Българска армия“ и „Шлосер“. Там го заплашили с нож и започнали да се гаврят с него. След като изнасилили детето, мъжете избягали. То споделило какво се е случило с него и Незабавно полицията започнала работа. На местопрестъплението бил открити ножът, с който бежанците плашили детето по време на изнасилването, и други улики и доказателства. Заедно с двамата извършители бил задържан и трети афганистанец, който обаче бил пуснат, тъй като не е участвал в гаврите, а е бил свидетел. В хода на разследването на прокуратурата и полицията станало ясно още, че двамата извършители били със статут на кандидат-бежанци и затова ги настанили в центъра на „Военна рампа“. Той е от отворен тип, движението на обитателите му не е ограничено, но имат режим на излизане и прибиране.  На 25 юни тази година алжирец изнасили и ограби 23-годишна жена до Конната база в София. Мъжът съобщиха тогава от полицията. Пак тогава стана ясно, че един час преди да нападне младата жена мъжът опитал да посегне сексуално и на друго момиче. По онова време бежанецът беше настанен в център за настаняване. При разследването полицията установи, че преди година и половина алжирецът излязъл от него и бил обявен за издирване. Той беше задържан след престъплението. Прокуратурата му повдигна обвинения.", "date": "2019.10.21", "title": "Пуснаха афганците, изнасилили момиче от дом за сираци"}
{"url": "https://www.monitor.bg:443/bg/a/view/pribirame-poslednite-plodove-i-zelenchuci-178484", "text": "Агрометеорологичните условия през първата половина на месец октомври се определяха от топло за сезона, с валежи без стопанско значение в Северозападна и Северна централна България, време.  Средните денонощни температури през първите три дни от месеца бяха по-високи от нормата, след това настъпи тридневно понижение и ново покачване на средно денонощните температури, което продължава и към момента. Средните денонощни температури на въздуха за целия периода бяха от 13.7°С във Видин до 17.5°С в Сандански. Средната температура през първата половина на месеца беше по-ниска от климатичната норма само във Видин, -0,5 °С и Ст. Загора, 0,1°С, а в останалите райони, температурите останаха по-високи от нормата с до 1.4°С, фиг.1. В Тракийската низина средните денонощни температури през изминалата седмица бяха по-ниски от тези, за първата половина на месец октомври. Това се дължи на по-ниските стойности на минималните температури на въздуха в тези райони. Акумулираната сума от активни температури към 17 октомври достигна и надхвърли 250°С, с изключение на Софийското поле, Кюстендил и Видин, а според прогнозите до 27 октомври на много места тя ще достигне и надхвърли 350-400°С, фиг. 2. Тези температурни условия ще създадат подходящи условия за поникване и развитие на засетите вече посеви, за прибиране на неприбраната продукция и за обработки на почвата, там където условията позволяват. През първата половина на октомври паднаха повсеместни валежи, като в Източна България, измерените количества надхвърлиха 15-20 mm. До 17 октомври сумите на измерените валежи бяха от 1.9 mm в Лом до 48.5 mm в Бургас. Тези валежи са паднали в периода 4-6 октомври.  Последвалият десетдневен период с валежи без стопанско значение и задържането на наднормени температури, доведоха до изчерпване на продуктивните почвени влагозапаси в повърхностния почвен слой към края на изминалата седмица. Това затруднява, както обработките, така и сеитбата и поникването на зимните житни култури. В сравнение с останалите райони на страната, най-продължителен период без валежи е отчетен в Северозападна и Северна централна България. В станция Видин, например след 54 дни без валеж (от 5 август), в края на септември и началото на октомври са отчетени валежи без стопанско значение (21 mm), след което отново започва период на засушаване с 14 дни без валеж. В тези райони лятната суша се задълбочи и премина в есенна.  През периода до 27 октомври, промяна в агрометеорологичните условия не се очаква. Те ще се определят от топло за периода време, без валежи. Времето ще остане топло за периода, в повечето райони - и предимно слънчево, на места в низините в източната половина от страната и по поречието на Дунав, в часовете преди обяд ще има ниска облачност или мъгла. Ще бъде почти тихо. Преобладаващите максимални температури ще са между 22° и 27°С, а минималните най-често ще бъдат между 7° и 12°С. Към края на периода от североизток дневните температури слабо ще се понижат, ще останат по-високи от обичайните. Ще има временни увеличения на облачността, но без валежи. Така формираните агрометеорологични условия ще доведат до задълбочаване на дефицита на вода в почвата, което ще затрудни обработките на почвата там където не са извършени и ще забави сеитбата на есенниците.  Ще бъде подходящо за работа на полето, което ще позволи прибирането на неприбраната земеделска продукция. Проф. д-р В. Казанджиев Доц. д-р В. Георгиева НИМХ", "date": "2019.10.21", "title": "Прибираме последните плодове и зеленчуци "}
{"url": "https://www.monitor.bg:443/bg/a/view/bliznakyt-s-uil-smit-gubi-20-miliona-v-boksofisa-178571", "text": "Минус 22 милиона долара – такава е равносметката за филмът „Близнакът“ седмица, след като заглавието дебютира на голям екран по света. Лентата, режисирана от носителя на „Оскар“ Анг Лий и която за първи път смело си позволи да „подмладява“ чрез компютърни ефекти актьор от величината на Уил Смит, е спечелила едва 118 милиона долара от продажбата на билети в киносалоните. За реализирането на заглавието пък са трябвали малко над $140 млн. Сред причините за незадоволителното представяне на филма е фактът, че стартът на широкото му разпространение се случи само седмица след скандалната премиера на „Жокера“, който продължи да бъде най-гледаният филм и у нас миналата седмица. Предполагаше се, че „Близнакът“ ще навакса, след като се завърти и на китайския пазар. Въпреки това прогнозите не се сбъднаха, като след първия си уикенд на екран в азиатската страна, той спечели едва 21 милиона долара. Тази седмица пък беше детрониран от „Господарка на злото 2“, като филмът с Анджелина Джоли прибра 22,4 милиона долара от първите си три дни на екран в Китай.", "date": "2019.10.21", "title": "„Близнакът“ с Уил Смит губи $20 милиона в боксофиса"}
{"url": "https://www.monitor.bg:443/bg/a/view/mladata-snoubordistka-tedi-ilieva-iskam-da-pokaja-che-ne-sme-po-razlichni-ot-drugite-178581", "text": "България ще има своя първи представител в сноуборд кроса на Зимни младежки олимпийски игри. Едва на 16 години Теодора Илиева има квота за надпреварата в Лозана през 2020 година. Тя е състезателка в СК „Борд Райдър“ и няма участие на българско състезание, както и на детски международен турнир, без подиум. Преди 6 години майката на Теодора се обръща към треньора по сноуборд Бианка Стефанова с молбата да тренира дъщеря ѝ вследствие на лекарска препоръка заради астма. „За щастие, откакто Теди влезе в отбора няма и следа от нейната астма. Направени са ѝ много изследвания, тя е в перфектно здраве”, сподели пред NOVA Стефанова. Двамата ѝ треньори Никола и Бианка бързо виждат потенциала в малката Теодора Илиева. „Записах се на сноуборд. Знаех, че това е моят спорт. Има нещо, което наистина запалва сърцето ми”, споделя самата състезателка. За спечелената квота за Зимните младежки олимпийски игри, въпреки голямата конкуренция, младата сноубордистка сподели: „Всички бяха много големи на състезанието. Но това не ме спря, успях да се класирам с много добро място и сега смело напред към Олимпиадата.” Липсата на трасета за нейната дисциплина принуждава Илиева да тренира в Австрия, Италия и Франция. До този момент за финансирането ѝ за екипировката и лагерите ѝ се грижат нейното семейство и треньори. За пълноценната тренировка за Игрите тя се нуждае от далеч по-голям бюджет. За да постигне мечтата си Теди организира дарителска кампания. „Искам да покажа, че българите не сме по-различни от другите, а наистина можем”, каза още Теодора Илиева. През зимния сезон 2019/2020 година, освен в Зимните младежки олимпийски игри, Теди Илиева ще вземе участие в Европейски купи и юношеското световно първенство в любимата ѝ дисциплина Сноуборд крос.", "date": "2019.10.21", "title": "Младата сноубордистка Теди Илиева: Искам да покажа, че не сме по-различни от другите"}
{"url": "https://www.monitor.bg:443/bg/a/view/naj-otrovnite-ribi-na-planetata-pluvat-v-plovdiv-178590", "text": "Най-отровните риби на планетата плуват в аквариума на Природонаучния музей в Пловдив. Това е единствената по рода си изложба, която до момента е гостувала в града на тепетата. Общо 32 вида сладководни и соленоводни риби са в категорията „най-най-отровни в света“. Това съобщи директорът на музея Огнян Тодоров. По думите му отровните риби могат да бъдат разделени на две групи, такива, които и други, при които отровата може да попадне в организма при консумация. Рибата камък е сред най-атрактивните, тя е и най-смъртоносната. Отровата в нейните шипове може да умъртви човек за около три часа, като няма антидот. Всъщност за почти всички екзотични отровни риби няма открита противоотрова. Рибата Скорпион е още една от екзотичните и отровни видове, които плуват в аквариума, от групата на рибите фугу в изложбата има диодон или риба балон. Изложбата е иновативна, подобна не се е състояла не само в България, но и в други държави. Това, че аквариумът се намира във вътрешността на страната, го прави още по-уникален, защото морската вода и видовото разнообразие в него се поддържат наистина трудно. Общо в него има като последната доставка на екзотични екземпляри е от Шри Ланка, Индонезия, Малайзия, от Индийския и Тихия океан, Червено море. Колекцията е събирана за период от две години и е разпределена в 7 соленоводни аквариума. Голяма част от рибите са трудно различими и посетителите трябва да се вглеждат внимателно за всяко едно движение. Te много трудно могат да бъдат видени в природата, тъй като повечето са дънни обитатели с изключителен камуфлаж и водят усамотен начин на живот. „Сред най-атрактивните риби в музея, макар и неотровна, е акулата“, заяви Огнян Тодоров. Той уточни, че в момента се събират дарителски средства за изграждане на 10-тонен аквариум, който да приюти 6-те вида акули, морени и скатове. По проект ще бъде най-големият в България. Природонаучният музей в Пловдив е най-добрият в България. За последните 8 години той се промени изцяло, като беше направен основен ремонт на сградата, която е от 1885 г. Всяка година хиляди са посетителите от цялата страна, които разглеждат залите с живите пеперуди, различните препарирани животни и 3D Планетариума с интересните филми, които се прожектират. Музеят е с най-много приходи от закупени билети от всички останали обекти в културно-образователни проекти в града, като очакваната сума за тази година е над 250 000 лева. „Екипът на музея постоянно измисля и реализира нови идеи. Например скоро очакваме с което ще се подобри качеството на излъчване. Инвестицията на община Пловдив през всичките тези години е за 5 милиона лева. Надявам се да се завърши и последната стъпка от обновяването, като се приобщи сграда „Лотос“ и се изградят двете оранжерии на Дондуковата градина, за да може всичко да придобие завършен вид“, каза кметът Иван Тотев. Предстои изложбата да бъде допълнена с още 3-4 вида редки и интересни риби, уточни той.", "date": "2019.10.21", "title": "Най-отровните риби на планетата плуват в Пловдив"}
{"url": "https://www.monitor.bg:443/bg/a/view/jeni-pravjat-shampanskoto-178487", "text": "Жените превземат ръководните постове в шатата и центровете за производство на шампанско. И това не е случайно, защото основните потребители на вино, в частност шампанско в световен мащаб са жени. Култът към френското шампанско е толкова голям в цял свят, че то е единственият продукт, който Доналд Тръмп не посмя да натовари с такси при вноса наскоро. А може би, защото именно американски бизнесмени през 70-те години дават идея на френски визионери предприемачи и производители да създадат този искрящ бранд. След това първите големи клиенти са двамата съпрузи на Жаклин - президентът Кенеди и мултимилиардерът Онасис.  Марката  Секторът дотолкова се е феминизирал, че в най- големия център за производство на искрящото вино във Франция, който е и трети в света, Nicolas Feuillatte дори архитектът е жена. Но какво се крие зад думата шампанско. Зад този символ на лукс и умение да се наслаждаваш на живота стои строго организирана икономическа система. Като се започне от хиляди кооперативи, които обединяват производители на грозде, стотици шата, които освен лозя преработват гроздето и го превръщат във вино, складирайки го в дълбоки изби, изкопани в скали от специфичен варовик. Също и винени центрове, които изкупуват гроздето от кооперативите и го превръщат в шампанско. И след това го продават. В тази система всеки си знае мястото и никой не се опитва да излъже другия, защото знае, че от успеха на бранда зависи животът, препитанието, оцеляването на хиляди хора. Както и националната гордост на Франция. Секторът за производство на шампанско е дефиниран като географски район от 1927 г. Това е символът на френската икономика и знак за престиж, лукс и стандарт. Според френската статистика секторът е лидер в световната винена индустрия като създател на принадена стойност. Заема 0,5% от площите с лозя в света, произвежда 10% от световната консумация на вино в света и 36% от принадена стойност от световната консумация на вино в света Годишно районът произвежда 301, 9 милиона бутилки, като 51,3% са за експорт. 4,9 милиарда евро са приходите от продажби. Производството на шампанско обхваща три региона - Гранд Ест, От де Франс, Ил де Франс, а площите с лозя за производство на искрящото вино възлизат на 34 300 ха. В сектора работят  16 000 производители, 140 кооператива, 340 шата, 1800 са експортьорите. Производителите притежават 90% от лозята, а шатата - 70% от продадените обеми шампанско. Произвеждат се 262 млн. кг грозде годишно. Една от големите гордости на шато Taittinger освен архитектурата и избата в специален варовик е колекцията от картини и снимки на големи артисти. Единият от тях е Вазарели, а след последните и Салгадо, авторът на филма „Солта на земята“, който предизвика световен фурор преди две години. Защо? Защото за истинските ценители на хубавата храна и вина в западния свят присъствието на изкуство създава още добавена стойност, обясняват собствениците. Колкото повече старинна архитектура от известни имена, токова по-ценен става продуктът, който създаваме, тъй като в него има история и част от блясъка на големите личности, които са се докоснали до тези места. ШампанскоTaittinger е символ на най-доброто сред шатата.  То е с богато наследство, съществува от 1734 г. Притежава галоромански варовикови изби, а през 13-и в там е имало манастир. Шатото е под протекцията на ЮНЕСКО.  Лозята се простират върху 288 хектара. Те са засадени от 35% шардоне, 50% пино ноар и 15% пино мьоние. Лозята са разположени в ключов район на Шампан, в Кот де Бланк, в Марн Валей и в планините на Реим. Произвеждат се и се продават 34 различни вина, които са сред трите най- перфектни лозя в региона на Шампан. Работата е изцяло почти ръчна, създава се първоначално отлично вино. С повече от над 6 млн. бутилки, които се продават в 150 страни, къщата е отлично познато на световния пазар. Децата от фамилията продължават делото на предците. Те са Кловис, експортен директор, Витали, маркетинг и връзки с обществеността директор, Пиер Емануил Тетингер.", "date": "2019.10.21", "title": "Жени  правят шампанското"}
{"url": "https://www.monitor.bg:443/bg/a/view/16-godishen-chaka-8-meseca-prisyda-za-ubijstvo-178576", "text": "С постоянна мярка за неотклонение „задържане под стража“ е вече 8 месеца 16-годишен жител на село Черна гора, срещу когото е повдигнато обвинение в убийството на 50-годишен съселянин. Непълнолетният Димитър Ганев е неграмотен, не знае нито да чете нито да пише, въпреки че по документи е завършил пети клас в родното си село.В хода на разпоредителното заседание, провело се на 21 октомври  тийнейджърът призна, че узнал съдържанието на обвинителния акт от съкилийник, който знаел азбуката. В кулоарите на съда той разказа, че ходел на училище, но не влизал в часовете, никой обаче не му правел забележки, минавал от клас в клас и дори пазел свидетелството , че има по всичко шестици. В залата , преди да се вземе решение делото да се гледа при закрити врати заради непълнолетието му Димитър поиска казусът да се гледа по съкратената процедура. Той призна, че халосал със сапа на брадата далеч по-възрастния от него Гиньо Дешков защото го напсувал на майка и това отключило агресията. „Бях в двора когато за пореден път Гиньо започна да бие жена си Ганка, а тя ми е първа братовчедка и аз започнах да я защитавам, но той не напсува и подгони с една цепеница. Тогава грабнах брадвата и със сапа го ударих по главата. Не помня колко пъти, веднага след това избягах защото той падна и се изплаших…“, разказа момчето, което настоява да бъде пуснато на свобода с по-лека мярка за неотклонение.Димитър е бил задържан на 15 март в къщата на свои роднини, където се скрил. Престъплението е извършено около 16,30 часа на 14 март, когато роднини на жертвата го откарали в безсъзнание в старозагорската УМБАЛ „Проф. д-р Стоян Киркович“.  Там на Гиньо били направени няколко тежки операции, но въпреки усилията на медиците той починал на 23 март. Мъжът е българин, има общо 6 деца от двете жени , с които живял през годините на семейни начала.  Две от децата му с Ганка са непълнолетни, но вдовицата  заяви че няма финансови претенции към убиеца.  20 000 лв  кръвнина поиска Янка Дешкова, майка на загиналия мъж, но съдът отказа да я конституира като граждански ищец, за да не се бави наказателният процес. Съдът отказа да промени мярката за неотклонение и насрочи разпитите на поисканите от защитата свидетели и вещи лица за 28 октомври", "date": "2019.10.21", "title": "16-годишен чака 8 месеца присъда за убийство"}
{"url": "https://www.monitor.bg:443/bg/a/view/byrkou-blokira-sdelkata-na-djonsyn-178594", "text": "Председателят на Камарата на общините (долната камара на британския парламент) Джон Бъркоу отхвърли искането на британското правителство за т. нар. \"съдържателно гласуване\" на споразумението за Брекзит, договорено с Европейския съюз, което е пореден удар за премиера Борис Джонсън, отбелязват британските медии. Бъркоу определи, че уважаването на такова искане би означавало разискване на един и същ въпрос два пъти. Изказвайки се в Камарата на общините, той каза пред британските депутати: \"Моето решение е, че предложението няма да бъде обсъждано днес, тъй като това би било повторно и против правилата.\"", "date": "2019.10.21", "title": "Бъркоу блокира сделката на Джонсън "}
{"url": "https://www.monitor.bg:443/bg/a/view/vasil-petrov-pee-deep-purple-do-sinatra-v-nova-programa-178560", "text": "Deep Purple и Fugees ще се наредят към изпипания с годините репертоар от джаз стандарти и боса нова в новия проект на Васил Петров. Концертът под мотото „Най-доброто от Васил Петров“ ще дебютира на сцената на клуб Joy Station на 23 ноември а билетите вече са в продажба на цена от 40 лв и ВИП пропуски за 50 лв. На сцената гърба ще му пазят едни от най-добрите родни музиканти Ангел Заберски-син (пиано), Борис Таслев (контрабас), Стоян Янкулов- Стунджи (ударни) и Шибил Бенев (китара). Програмата на шоуто включва пиеси от различни творчески периоди, както и съвсем нови заглавия в класически суинг, ориенталски джаз, боса нова, блус нюанси, поп и рок хитове, интерпретирани по неподражаем начин от Васил Петров в нови аранжименти, написани от Ангел Заберски-син. Част от темите са Fly me to the moon, The shadow of your smile, When you smiling, Caravan, Quando Quando, Besame mucho, Can`t take my eyes of off you, Killing me softly, A day in the life of a fool, Soldier of fortune, My Way, Strangers in the night, New York, New York и няколко изпълнения на български език - „Подслон в дъжда“ и „Другият“.", "date": "2019.10.21", "title": "Васил Петров пее от Deep Purple до Синатра в нова програма"}
{"url": "https://www.monitor.bg:443/bg/a/view/zapochva-stroeja-na-uchastyk-ot-pytja-mezdra-botevgrad-178579", "text": "Стартира поетапното строителство на 13,4 км от път E-79 Мездра – Ботевград, лот 2 от км 161 до км 174. Днес изпълнителят започна подготвителните дейности за обезопасяването на обекта, поставянето на знаци, премахване на горния хумусен слой и т. н. Всички дейности, които ще се извършват през следващите дни са в страни от настоящото пътно платно и няма по никакъв начин да възпрепятстват трафика. Изграждането на направлението Видин - Ботевград /167 км/ започва от един от най-сложните участъци като терен за преминаване. Поради това строителството на близо 33 км от пътя между Мездра и Ботевград е обособено в два участъка - лот 1 /19,3 км/ и лот 2 /13,4 км/. Изпълнител на лот 2 е ДЗЗД „МБ ЛОТ 2-2019“, с участници: „Европейски пътища“ АД, „Водно строителство-Благоевград“ АД и Вахостав-СК, а.с. Стойността на договора е 266 975 906.88 лв. с ДДС. Строителният надзор ще осъществява „МБ КОНСУЛТ“ ДЗЗД, в което са: „КОНТПАС“ ЕООД, „СТРОЛ – 2000“ АД, „ЕН АР КОНСУЛТ“ ЕООД, „ПЛАН ИНВЕСТ ПЛОВДИВ“ ЕООД и „АРИБАЛ“ ООД. Техният договор е за 2 316 600 лв. с ДДС. За лот 1, който е 19,3 км (от км 174 до км 194), има подписан договор за строител и надзор. Изпълнител е Обединение „ГЕОПЪТ ЛОТ 1“, с участници: „Геострой“ и „Пътстрой-92“. Стойността на договора е 159 599 936, 26 лв. с ДДС. Строителният надзор е възложен на ДЗЗД „Мездра Консулт“, в което са: „Трансконсулт – БГ“ ООД и „Рутекс“ ООД. Техният договор е за 1 476 000 лв. с ДДС. Строителните работи и на този лот също започнаха. Пътят между Мездра и Ботевград ще бъде с две платна с по две ленти за движение в посока, с габарит 20 м, т. е. двойно по-широко от настоящото, което е с по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Предвидено е построяването на селскостопански надлези, площадки за отдих и т. н. За първи път при изпълнението на обществените поръчки за строителство на пътя ще се приложи нова схема на плащане, която предвижда цялата стойност на договора да се разплати на изпълнителя след завършване на обекта и има издадено разрешение за ползване на новопостроения пътен участък. Целта е изпълнителите да работят максимално мобилизирано и да завършат обекта качествено и в кратък срок. Направлението Видин – Ботевград е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия“ и „Струма“. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.10.21", "title": "Започва строежа на участък от пътя Мездра - Ботевград"}
{"url": "https://www.monitor.bg:443/bg/a/view/manolova-vse-oshte-ne-sym-zagubila-instinkta-si-na-ombudsman-178575", "text": "„Моята кампания върви с пълна сила, срещам се с хора, слушам ги, чувам техните проблеми, решавам някои от тях. Все още не съм загубила инстинкта си на омбудсман. Всъщност кметът е този, които е най-близо до функцията на омбудсмана”. Това заяви кандидатът за кмет на София Мая Манолова пред Нова тв. „В рамките на кампанията представих основни акценти от моята програма, която е писана в рамките на 1 месец. С екипа ми предлагаме решения по всяка една от важните за столичани теми”, посочи още тя. По думите на Манолова влизането й в битката за кмет на София е било трудно, но осъзнато решение. „Аз можех да си остана на позицията омбудсман и да я превърна в един обикновен административен пост, защото беше ясно, че властта няма да позволи моите кампании да бъдат финализирани успешно, но предпочетох да защитавам гражданите от друга позиция и с други средства”, каза още тя. „Всъщност кметът има огромен ресурс, ако иска да се посвети на проблемите на гражданите. Той може да реши проблемите с мръсния въздух, с детските градини, с тротоарите, с дупките и други”, категорична е Манолова. На въпрос за двата й имота в София, за които се твърди, че е придобила под пазарната цена, Манолова първоначално отговори: \"Твърди се, че г-жа Фандъкова не си е платила местните данъци\". И добави: \"Тези мои 2 имота са публично декларирани, те са известни, анализирани. Влязох във властта през 2005-а година с два имота. В момента имам 2 имота, апартамент от 96 квадрата в кв. \"Хладилника\" и адвокатска кантора, която е купена с кредит\". Манолова заяви, че не е закупила имотите под пазарните цени.Относно финансирането на кампанията й, Мая Манолова каза:  \"Може да видите на сайта на Сметната палата и кампанията пълен списък с дарителите, преведените суми и направените разходи. Това е динамичен процес, в който последните внесени суми може и да не бъдат отразени на секундата\". Запитана как ще протича работата й с хората от Столичния общински съвет и как ще търси подкрепа от тях, тя бе категорична: „Ще работя с абсолютно всички общински съветници, включително и с г-жа Фандъкова, която е водач на листата на ГЕРБ. Когато става дума за конкретни решения, аз не смятам, че ще се намери общински съветник, който да гласува срещу интересите на столичани”.„Хората не се интересуват от това какво ще си кажем ние с Фандъкова. Те се интересуват от това как ще се решат техните проблеми”, заключи Манолова.", "date": "2019.10.21", "title": "Манолова: Все още не съм загубила инстинкта си на омбудсман"}
{"url": "https://www.monitor.bg:443/bg/a/view/starozagorska-dilyrka-vliza-v-zatvora-za-godina-178578", "text": "Наркодилърка влиза в затвора за 12 месеца след като призна вината си и съдът в Стара Загора одобри споразумението между нея и наблюдаващия прокурор. При обиск в жилището й на улица „Витоша“ в ромския квартал Лозенец полицаите открили и иззели 2,4 грама метаамфети, които били разпределени в 30 пакетчета за продажба на дребно. Дрогата е на стойност 60 лв по цени на съдебната система, но на няколко места в къщата били намерени 1740 лв, за които имало обосновани подозрения че са придобити от незаконна дейност. Към момента на подписване на споразумението Гинка е била с чисто съдебно минало, но жената е следствена по още едно дело за търговия с дрога, където количеството е далеч по-голямо. Йорданова е от фамилията на многократно разследваните за различни престъпления Рибкоолар, отделни представители се спрягат за лихварство и трафик на проститутки в чужбина. В началото на годината загина една от дъщерите в многолюдното семейство: 22 годишната Мария бе заклана пред очите на 5-годишното си дете Демир  от татко му, наркоманът Тодор Владимир /Таир/, който на 23 срещу 24 март под влияние на алкохол и пико буквално разфасовал с кухненския нож съпругата си. Заради опасения , че може да тръгне вендета /Таир е от фамилията Бенджоолар/  близо седмица ромската махала бе пазена от жандармерия докато поутихнат страстите . Според запознати убиецът нея вечер се снабдил с дрогата от близки на задържаната Гинка.", "date": "2019.10.21", "title": "Старозагорска дилърка влиза в затвора за година"}
{"url": "https://www.monitor.bg:443/bg/a/view/spipaha-vnuk-na-belogvardeec-stanal-mule-na-alo-izmamnici-178577", "text": "Наследник на офицер от Бялата гвардия на генерал Врангел, който през 20-те години на миналия ХХ в се установил в твърдишкото село Боров дол е задържан за съучастие в престъпна група за ало-измами. 50-годишният Феодор Николаев е бил закопчан на 18 октомври в Сливен при вземането на 7 700 лв от възрастна жителка на село  , която попаднала в мрежата на измамници, представящи се за служители на полицията. В акцията по залавянето на Николаев са участвали служители на ГД „Национална полиция“, ОД на МВР-Сливен и ОДМВ-Плевен .Според събраните първоначални данни мъжът е изпълнявал ролята на куриер/муле в престъпната схема. По случая е образувано досъдебно производство по описа на ОДМВР-Сливен. При проведените действия по разследването са намерени и иззети мобилни телефони и СИМ-карти, както и други вещи, свързани с престъпната дейност на мъжа. Установена е съпричастност на Николаев към още три измами през периода от 23 септември до към 14 октомври на територията на Плевенска и Благоевградска области на обща стойност над 50 000 лева. Николаев е привлечен като обвиняем по досъдебното производство на ОДМВР-Сливен, от прокуратурата поискаха той да остане за постоянно в арестта. Работата по случая продължава под надзора на РП-Сливен и РП-Никопол. Жители на Боров дол изразиха изненада за случилото се с наследника на белоемигранта. По думите им Феодор поне от 20 години се подвизавал в чужбина,след развода съпругата му отишла да живее в село Самуилово, не се знае какво точно е работил преди да предложи услугите си на ало-бандитите.  ", "date": "2019.10.21", "title": "Спипаха внук на белогвардеец, станал муле на ало-измамници"}
{"url": "https://www.monitor.bg:443/bg/a/view/prodyljava-suhoto-i-toplo-vreme-178485", "text": "През следващия седемдневен период агрометеорологичните условия ще продължат да се определят от сухо време и температури над климатичните норми.  Лимитиращ фактор за началните етапи от развитието на засетите вече посеви с есенни култури ще бъде недостига на влага в горните почвени слоеве. През периода изтичат оптималните агротехнически срокове за сеитбата на пшеница в Южна България. При засетите в срок посеви от пшеница и ечемик, където почвените влагозапаси не са ограничаващ фактор за развитието им ще протичат фазите покълване и листообразуване (агростанция Главиница). При зимната рапица ще се наблюдава листообразуване. През периода агротехническите мероприятия са свързани с дълбока оран на стърнищата и есенно торене с фосфорни и калиеви торове, предсеитбени почвообработки на полетата и сеитба на пшеница и ечемик, прибиране на зимните сортове круши и ябълки. В градините от трайни насаждения, след прибиране на реколтата ще се извършват фитосанитарни дейности (почистване от изсъхнали клони и мумифицирани плодове, остъргване на старата и напукана кора, заораване на окапалите листа) за ограничаване на средата за развитие на болести и неприятели. При употребата на азотни торове трябва да се вземе под внимание Нитратната директива на Дирекция „Земеделие“ на Европейската комисия за опазване на почвите и подземните води от замърсяване с азотни съединения в уязвимите райони. Това налага ограничения в прилагането на органични и минерални азотосъдържащи торове. Възможността за употребата им е до 1 ноември, като се допуска внасяне на органичен тор до 15 ноември при създаване на нови овощни насаждения. Условията ще са подходящи за обследване на посевите със зимни житни култури за появата, плътността и дейността на основни вредители като обикновената полевка, житния бегач, житни мухи и листни въшки. Освен пряка вреда върху младите растения листните въшки са преносител на вирусното заболяване жълто ечемичено вджуджаване по пшеницата и ечемика. Особено внимание трябва да се обърне на площите, на които се прилага монокултурно отглеждане. Драгомир Атанасов Агрометеоролог в НИМХ", "date": "2019.10.21", "title": "Продължава сухото  и топло време"}
{"url": "https://www.monitor.bg:443/bg/a/view/geri-malkodanska-krysti-sina-si-snimka-178555", "text": "Синоптичката на Нова тв – Гергана Малкоданска, се похвали в страницата си във Фейсбук, че е кръстила първородния си син Лео. Тя пусна кадър, на който е клекнала до мъника и му оправя прическата пред църквата. Снимката е придружена с текст: „20.10 Лео вече е християнин“ От фотоса става ясно, че светото тайнство най-вероятно се е случило в ротондата „Св. Георги“. Само преди няколко седмици тя сподели с последователите си в мрежата и прощъпалника на малкия Лео. Припомняме, че чаровната водеща на времето по Нова тв роди сина си преди малко повече от година. Той се появи на бял свят доста преди термина, като в последствие Гери разказа за трудностите около появата му. Горд татко на Лео е интериорният дизайнер Александър Ковачев, който е един от най-търсените българи в цял свят, натрупал в портфолиото си редица награди и проекти във всички точки на света.", "date": "2019.10.21", "title": "Гери Малкоданска кръсти сина си (СНИМКА)"}
{"url": "https://www.monitor.bg:443/bg/a/view/zalichiha-49-ot-spisycite-v-obshtina-pavel-banja-45-jaljat-v-syda-178573", "text": "45 дела са образувани в старозагорския административен съд по жалби на служебно заличени от избирателните списъци в община Павел баня в резултат на обстоятелства проверка за адресна регистрация. Общо 49 мъже и жени са се записали като постоянно живеещи в курортното градче на 5 адреса за времето от 29 март до 5 април. При проверката станало ясно, че на три от адресите собствениците не знаят за наемателите си, а другите два се оказали заключени, обясни врид кметът Йорданка Енева. Сред вписаните се оказал и известният народен певец Здравко Мандаджиев, който напоследък имал доста изяви в тукашните заведения. Със заповед на кмета на общината на 27 септември адресните регистрации са били заличени, но ден по-късно в съда постъпили 3 колективни жалби от 45 души, които настояват да гласуват точно тук на местните избори . Съдът е излязъл със свое определение с което спира изпълнението на кметската заповед за заличаването и  е образувал 45 дела, като първото е трябвало да се състои на 21 октомври, но е било отложено за 3 декември, за останалите няма насрочени дати.От община Павел баня са ожалили пред ВАС определението на старозагорския съд, но все още няма решение. 6 са кандидатите за кмет на община Павел баня, сред тях е пети мандат се е регистрирал досегашният градоначалник Станимир Радевски. На предните избори Радевски спечели втория тур след двукратно пълно броене с 64  гласа в повече от тогавашния си опонент Иса Бесоолу, който и на тези избори е кандидат. Малко над 11 500 са имащите право на глас в община Павел баня , преди 4 години до урните са отишли 8 313 души, преброени са били 359 недействителни бюлетини. Местните  се опасяват че пришълците може да се окажат решаващи за избора.", "date": "2019.10.21", "title": "Заличиха 49 от списъците в община Павел баня, 45 жалят в съда"}
{"url": "https://www.monitor.bg:443/bg/a/view/porojnite-dyjdove-prevyrnaha-milano-vyv-venecija-178568", "text": "Двайсет хиляди гръмотевици тряснаха тази сутрин брега на Лигурско море източно и западно от Генуа. Преброиха ги метеоролозите, които обясниха необичайната за есента канонада от светкавици със сблъсъка на задухалите от Африка към Европа топли ветрове и връхлетялата Апенините буреносна атлантическа вълна. В цялата област Лигурия с административен център Генуа днес бе обявена тревога с код „червен“, в десетки населени места училищата останаха затворени, спряни бяха влакове, свлачища прекъснаха второстепенните пътища в планинските райони. Лошото време удари свирепо и съседните области Пиемонт и Ломбардия, където екипите на Гражданска отбрана, Пожарната и полицията са денонощно на крак още от събота. Най-засегнат от поройните дъждове пък град е Милано, чиято североизточна част заприлича в сутрешните часове на Венеция. Просто защото улиците се бяха превърнали в плавателни канали, в които затънаха безпомощно десетки автомобили. А силният вятър събори покриви и изкорени дървета, които се стовариха върху коли и огради, но за щастие жертви и ранени няма. В същото време автобусите на градския транспорт бяха спрени от движение по линиите, чиито маршрути преминават през подлези, превърнати от пороищата в плавателни басейни. Мотрисите на метрото се движеха предпазливо с изключително бавна скорост, което доведе до закъснения и претъпкването на станциите с народ. В много градове на третата област с „червен код“ – Пиемонт, училищата останаха затворени, преустановено бе движението по заринати от свлачища второстепенни пътища. А тези около град Алесандрия и улиците му бяха залети през изминалата нощ с метър вода и на практика останаха непроходими почти до обяд. Иначе като любопитна изцепка на природата може да се посочи факта, че докато пороищата напоследък не жалят никак Северна Италия, в южната й област Пуля е обявена... „Тревога – суша“!  ", "date": "2019.10.21", "title": "Поройните дъждове превърнаха Милано във Венеция"}
{"url": "https://www.monitor.bg:443/bg/a/view/vsjaka-treta-banka-po-sveta-e-zastrashena-ot-izchezvane-178584", "text": "Всяка трета банка по света е застрашена от изчезване в близките месеци, сочи проучване на консултантската компания McKinsey, цитирано от в. \"Ле-з-еко\". Уязвимостта на банковите учреждения се обяснява с условията на ниски лихви и тревожните прогнози за растежа. Тежката оценка на консултантската компания се основава на анализ на ситуацията в 1000 банки по света. Според нея 354 банкови учреждения са застрашени от изчезване в случай на конюнктурен обрат. 10 години след финансовата криза тези банки се озовават в деликатно положение. Уязвимостта им се наблюдава в средната им рентабилност, достигаща едва 1,6 на сто. При най-солидните банки този процент е десет пъти по-висок. Така над 40 на сто от застрашените банки се намират в най-развитите страни в Азия, а 37 на сто - в Западна Европа. Осъзнавайки опасностите, банките вече са започнали процес на рационализация. Хапът е горчив - за десет години (2008-2018 година) само в еврозоната са съкратени 600 000 работни места в банковия сектор. Изпитващата затруднения Deutsche Bank - най-голямата германска банка - обяви през лятото, че ще съкрати 18 000 позиции. Британската HSBC пък може скоро да обяви, че се отказва от банкирането на дребно във Франция.", "date": "2019.10.21", "title": "Всяка трета банка по света е застрашена от изчезване"}
{"url": "https://www.monitor.bg:443/bg/a/view/mf-bg-ikonomikata-s-3-3-rastej-v-sledvashtite-tri-godini-178569", "text": "Прогнозата за растежа на БВП за 2019 г. остава непроменена, спрямо очакванията от пролетта, на ниво от 3.4%. Растежът на БВП ще достигне 3.3% в следващите три години, се посочва в неревизираната \"есенна макроикономическа прогноза\" на Министерството на финансите. Забавянето на растежа на европейската икономика през 2019 г. е очаквано. Международни финансови институции потвърждават в своите прогнози, че през 2020 г. европейската икономика, а също така и еврозоната, ще имат по-висок икономически растеж, в сравнение с текущата година. България, както и други държави от Централна и Източна Европа, се отличава със стабилен икономически растеж, в сравнение със силното забавяне в икономическата активност през първата половина на 2019 г. за някои от големите държави в еврозоната. За първото полугодие на текущата година реалният растеж на БВП на България беше 4.1%, спрямо съответния период на предходната година. По-високият растеж бе формиран през първото тримесечие, докато през второто реалното нарастване на БВП се забави, повлияно в голяма степен от спада на износа и намалението на запасите. Растежът на БВП се очаква да се забави през втората половина на годината, а за цялата 2019 г. се прогнозира растеж от 3.4%. Икономическият растеж ще достигне 3.3% през 2020 г., движен от потреблението и инвестициите. Очаква се възстановяване на износа, но отрицателният принос на нетния износ към растежа на БВП ще се увеличи поради ускоряването на вноса. През първото полугодие на 2019 г. броят на заетите се увеличи, а нивото на безработица отбеляза исторически минимум. Благоприятните развития на пазара на труда се очаква да продължат и през втората половина на годината. Безработицата се прогнозира да намалее до 4.4% през 2019 г. През 2020 г. растежът на заетостта се очаква да се забави до 0.2% под влияние на ограниченията от страна на предлагането на труд. Растежът на компенсацията на един нает се прогнозира да възлезе на 8% през текущата година, подкрепен както от частния, така и от публичния сектор, в резултат от политиката за повишаване на доходите в сектори като образование и държавно управление. През 2020 г. нарастването на компенсацията на един нает се очаква леко да се забави до 7.4% поради отслабването в положителната динамика на пазара на труда. Инфлацията в края на 2019 г. се прогнозира да бъде 2.8%, (с 0.4 пр.п. по-висока от тази в пролетната прогноза), а средногодишната – 2.5%. Услугите и хранителните стоки ще имат най-висок принос за инфлацията в края на годината. Очаква се влиянието на енергийните стоки (пряко и косвено) върху инфлационните процеси в страната постепенно да намалява. За следващата година инфлацията се очертава да бъде по-ниска от 2019 г., тъй като международните цени на суровините, особено тези на суровия нефт, не се очаква да бъдат проинфлационен фактор. Рисковете пред прогнозата са свързани с нестабилната геополитическа обстановка и нарасналия брой протекционистични мерки. Растежът на еврозоната е подложен на рискове, които произлизат от световното търсене и възможностите за износ. Влошаването на външната среда е основният риск пред българската икономика. Той може да повлияе негативно както на износа, така и на очакваното нарастване на частните инвестиции през прогнозния период.", "date": "2019.10.21", "title": "МФ: БГ икономиката с 3,3% растеж в следващите три години"}
{"url": "https://www.monitor.bg:443/bg/a/view/lovech-e-s-osnovno-remontiran-okolovrysten-pyt-178566", "text": "Завърши рехабилитацията на околовръстния път на Ловеч. Близо 9-километровата отсечка, част от път II-35 Плевен - Ловеч, е включена в лот 16 на ОП „Региони в растеж“ 2014 - 2020 г., финансирана от Европейския фонд за регионално развитие и националния бюджет. Основно ремонтиран е и тунелът при 43-ти км. Инвестицията е за близо 15 млн. лв. Второкласният път осигурява най-кратката връзка между Плевен и Ловеч и е основна пътна артерия към фериботния комплекс Никопол - Турну Мъгуреле на река Дунав. Отсечката е с нова пътна настилка, възстановено отводняване, с което значително са подобрени транспортно-експлоатационните й качества. Положена е нова маркировка, пътни знаци и мантинели. Тунелът при 43-ти километър, с дължина 413 м, е с възстановена хидроизолация, нова предпазна ограда, енергоефективно осветление, системи за видеонаблюдение и пожароизвестяване. Рехабилитирани са три пътни възела: п.в. Баховица, п.в. Гозница и п.в. Софийска, както и 5 големи съоръжения с отвор над 5 м и два пешеходни подлеза. Съоръженията са: надлез на пътен възел Баховица, с дължина 200 м; надлез на пътен възел Гозница, с дължина 120 м; надлез над пътна връзка за кв. „Младост” в гр. Ловеч, с дължина 20 м; надлез на пътен възел „Софийска“, с дължина 72 м, и надлез над жп линията Ловеч - Троян, с дължина 80 м. Общата стойност на проекта BG16RFOP001-7.001-0016 „Лот 16 Път II-35 Ловеч - Троян - Кърнаре от км 37+393 до км 46+105, с обща дължина 8,712 км, в област Ловеч“ е 14 936 539.18 лв. с ДДС. Финансирането от Европейския съюз е 12 696 058,30 лв. с ДДС, националното съфинансиране е 2 240 480,88 лв. с ДДС.", "date": "2019.10.21", "title": "Ловеч е с основно ремонтиран околовръстен път"}
{"url": "https://www.monitor.bg:443/bg/a/view/princ-hari-i-uiljam-trygnali-po-razlichni-pytishta-178556", "text": "Британският принц Хари призна, че с брат си Уилям вървят по различни пътища, и че в отношенията им \"има и добри, и лоши дни\", съобщи АФП. Агенцията цитира интервюто на херцога на Съсекс пред телевизионния канал Ай Ти Ви, дадено по време на посещението със съпругата му в Южна Африка. Запитан дали е настъпил хлад в отношенията с брат му, принц Улиям, принц Хари довери, че \"неизбежно се случват някои неща\". Напрежението често било породено от натиска, на който е подложено кралското семейство, както и от протоколните задължения на внуците на кралица Елизабет Втора. \"Но въпреки всички ние си оставаме братя. И винаги ще сме братя. Явно следваме различни пътища в момента, но аз винаги ще мога да разчитам на него, както и той на мен!\", довери кралската особа. \"Знаете как е при братята , продължи принц Хари. Има добри дни, има и лоши дни\". По време на същото интервю съпругата на херцога на Съсекс, Меган Маркъл отбеляза, че тази година е била трудна за кралската двойка заради натиска на медиите. Тя довери, че най-близките й приятели я били предупредили, че омъжвайки се за принц Хари, британските медии ще съсипят живота й. Кралската двойка предприе мащабна юридическа офанзива срещу таблоидите, с цел да опази неприкосновеността на личния си живот, припомня агенцията.", "date": "2019.10.21", "title": "Принц Хари и Уилям тръгнали по различни пътища"}
{"url": "https://www.monitor.bg:443/bg/a/view/detskata-uchitelka-iveta-kostova-debutira-v-chalgata-video-178553", "text": "Детската учителка Ивета Костова, която изпъкна като най-интересния участник в тазгодишните кастинги за попълване на редиците на музикална компания „Пайнер“, отбелязва дебюта си днес. Красивата блондинка от Ямбол пусна първата си песен „Още те обичам“, както и видеоклип към нея. Текстът е дело на поетесата Мариета Ангелова и според Костова – много хора ще се припознаят в парчето. “Разговаряхме с Мариета Ангелова много дълго. Тя искаше да ме опознае като личност, като характер, за да напише текста на “Още те обичам“. И аз помагах. Нали това е моята песен, Истината е, че след като видях готовите стихове, всичко ми хареса на първо четене и не е имало корекции. Мелодията е много динамична и нахъсана, понася те в ритъма си, а оригиналният аранжимент е на композитора Пламен Станчев”, разказва Ивета. Певицата каза още, че е участвала доста активно и в създаването на сценария на лентата заедно с режисьора Николай Скерлев. Припомняме, че  .", "date": "2019.10.21", "title": "Детската учителка Ивета Костова дебютира в чалгата (ВИДЕО)"}
{"url": "https://www.monitor.bg:443/bg/a/view/pedro-sanches-pristigna-v-barselona-ne-iska-da-govori-s-otcepnicite-178580", "text": "И.д. министър-председател на Испания Педро Санчес посети днес Барселона след седмица на протести на каталунските сепаратисти, като игнорира призивите за среща с подкрепящите независимостта местни водачи и обвини лидера на областта Ким Тора, че не е изпълнил задълженията си за възстановяването на реда, предаде Ройтерс. При посещението си в регионалната столица Педро Санчес бе посрещнат от стотици мирни демонстранти, които пееха каталунския химн и издигаха плакати, които го призоваваха \"да седне и да разговаря\" с местното правителство. Барселона стана арена на седем последователни нощи на протести, често съпроводени с протести, последвали осъждането миналата седмица на девет лидери на каталунските сепаратисти, признати за виновни в подстрекаване към размирици за водещата си роля в неуспешния опит за отделяне на областта през 2017 г. Санчес не прие предложението на лидера на Каталуния Ким Тора за преговори в Барселона. Преди визитата си, предприета с цел да се срещне със служители на силите за сигурност и полицията, ранени при протестите, Санчес обвини Тора, че не е успял да изпълни задълженията си, да защити обществената сигурност и да гарантира хармонични взаимоотношения между привържениците и противниците на независимостта. Придружаван от министъра на вътрешните работи на Испания Фернандо Гранде-Марласка Санчес посети местната централа на националната полиция и болниците, където се срещна със служители на силите на реда, пострадали при протестите.", "date": "2019.10.21", "title": "Педро Санчес пристигна в Барселона, не иска да говори с отцепниците"}
{"url": "https://www.monitor.bg:443/bg/a/view/polfrijman-jahna-kampanija-sreshtu-diskriminacijata-178570", "text": "Убиецът на студента Андрей Монов – Джок Полфрийман, който бе пуснат преди месец предсрочно на свобода от състав на Софийския апелативен съд, оглавяван от скандалния шеф на грантаджийския Съюз на съдиите в България Калин Калпакчиев, яхна социална кампания. Кампанията „не ми се обиждай, но“, е стартирана от млада жена със здравословни проблеми и подпомагана от НПО. Засега не е ясно дали Полфрийман се е присламчил към нея, ставайки нейно лице, именно по НПО линия предвид факта, че сам е председател на затворническа организация и бе пуснат предсрочно на свобода благодарение на позитивната характеристика, дадена му от друга организация - Български хелзинкски комитет. За сметка на това е повече от очевидно, че австралийският гражданин е решил да използва дните, в които чака да му бъде върнат паспортът, за да агитира срещу затворническата администрация и прокуратурата. Така той използва кампанията, която е срещу дискриминацията, за да обяснява, че зад решетките вместо да се поправяш може да те направят наркозависим. „Българските затвори са по-вредни за обществото отколкото полезни“, заявява Полфрийман, но среща гневни и остри коментари срещу самия себе си, залели публикацията му на страницата на въпросната акция. \"Съгласна съм с каузата, но след целия шум точно Полфрийман не е лицето, което да застане зад каузата. Съжалявам, но след такова престъпление трябва да си смирен, а да не се изказваш като \"борец за правда\", е само една от реакциите. Убиецът на студента Андрей Монов беше пуснат миналата седмица от центъра за мигранти в Бусманци, но е без документи и не може да напусне България. Паспортът му ще му бъде върнат, след като ВКС обяви решението си по искането на главния прокурор Сотир Цацаров да бъде върнато за ново разглеждане делото за предсрочното освобождаване на Полфрийман. Цацаров настоя за това заради нарушения и конфликт на интереси при двама от тримата съдии в състава на Софийския апелативен съд, пуснал австралиеца.", "date": "2019.10.21", "title": "Полфрийман яхна кампания срещу дискриминацията"}
{"url": "https://www.monitor.bg:443/bg/a/view/predlojenie-za-brak-beljaza-premierata-na-zavryshtane-v-london-178583", "text": "На романтично предложение за брак станаха свидетели българските зрители, които се стекоха на прожекциите на „Завръщане“ в Лондон през уикенда. Над 1200 любители на родното кино изгледаха четвъртия филм на Ники Илиев в английската столица. Предвид, че действието на заглавието се развива предимно в Пловдив, Велизар Дернев, който е родом от града под тепетата, реши именно лондонската премиера на „Завръщане“ да послужи като „домакин“ на годежа му с приятелката му Теодора Иванова. Това обаче не бе единственият празник, който беляза излъчването на продукцията. Навръх рождения ден на продуцента и актьора Башар Рахал, по чиято идея всъщност е сниман „Завръщане“, цялата зала е поздравила звездата с песента Happy Birthday в неделя. Ники Илиев, Башар Рахал, Орлин Павлов, Александър Кадиев, Бойко Кръстанев, Диляна Попова, Евелин Костова, Райна Караянева и Богомил Грозев се отправиха към Лондон, за да представят филма пред родната диаспора на Острова.  – Алекс (Илиев), Вики (Павлов), Дидо (Кръстанов) и Ачо (Кадиев), които се опитват да спрат подлите планове на Бранимир (Рахал) да превърне родната къща на единия от тях в бизнес сграда. Всички герои преминават през своеобразни препятствия като влюбване в собствената си братовчедка или намирането на 18-годишния си незаконен син, за да накрая да докажат, че границите между доброто и злото, правилното и неправилното са размити. Дни преди да отпътува към английската столица, екипът направи гала премиери на заглавието още в Пловдив, София и Варна, като средно по около 1000 души присъстваха на всяко едно от събитията.", "date": "2019.10.21", "title": "Предложение за брак беляза премиерата на „Завръщане“ в Лондон"}
{"url": "https://www.monitor.bg:443/bg/a/view/georgi-dermendjiev-stana-trenior-na-nacionalnija-otbor-178572", "text": "Бившият треньор на „Левски“ и „Лудогорец“ Георги Дерменджиев пое националния отбор по футбол. Новината бе потвърдена от вицепрезидента на БФС Йордан Лечков, който преди дни бе натоварен от Изпълкома да намери нов човек за поста след оставката на Красимир Балъков. Назначението на Дерменджиев ще бъде официализирано утре, когато ще бъде подписан и договорът му. \"Обявявам го официално, нека се знае: Георги Дерменджиев е новият старши треньор на България. Всичко е уточнено, той вече е селекционер. Утре ще довършим нещата документално“, заяви Лечков. Новината бе потвърдена и от Дерменджиев, който разкри, че бързо се е съгласил на офертата. Спецът изрази оптимизъм и призна, че не вижда толкова голяма драма от загубата с 0:6 от Англия, защото и Бразилия е падал с такава голова разлика. „Разбрахме се, подписването на договора е формалност, сподели Дерменджиев. - Наясно съм с цялата обстановка. Да, вярно, че поемам отбора в труден момент, но нека да не гледаме толкова негативно. Не сме първата и единствена страна, която губи с 0:6. Нали помните как Германия би Бразилия със 7:1 на Мондиал 2014... Това са ни възможностите на този етап“. \"Шансове има, но нека вървим стъпка по стъпка. Целта ми сега е да направя така, че за баражите през март да имаме готов отбор. Да, шансовете за Евро 2020 са още живи, като се има предвид и че ще се паднем със съперник от нашата черга. Който го е страх от мечки, не трябва да ходи в гората\", допълни новият треньор на националите. Той призна, че все още не е избрал останалите хора в щаба си. Дерменджиев ще дебютира начело на България в протоколната евроквалификация с Чехия на 17 ноември. За двубоя все още не е ясно какво ще бъде наказанието, което в момента се разглежда от УЕФА по обвинение в расизъм при загубата с 0:6 от Англия.", "date": "2019.10.21", "title": "Георги Дерменджиев стана треньор на националния отбор (ОБОБЩЕНИЕ)"}
{"url": "https://www.monitor.bg:443/bg/a/view/georgi-dermendjiev-poema-nacionalnija-otbor-po-futbol-178557", "text": "Георги Дерменджиев е дал съгласието си да поеме националния отбор на България. \"Говорих с Йордан Лечков. Съгласих се да поема националния отбор на България. Остава само да изчистим няколко неща. Очаквам това да се случи днес или утре. Като цяло почти всичко е уточнено\", заяви Дерменджиев пред  . Дерменджиев сменя на поста Красимир Балъков, който подаде оставка след загубата с 0:6 от Англия и расисткия скандал, който се разрази по време на мача. За последно Дерменджиев бе начело на Левски, но през пролетта бе освободен, а мястото му зае Петър Хубчев. ", "date": "2019.10.21", "title": "Георги Дерменджиев поема националния отбор по футбол"}
{"url": "https://www.monitor.bg:443/bg/a/view/fandykova-sofija-privleche-4-5-mlrd-lv-ot-es-178554", "text": "София е успя да привлече 4,5 млрд. лв. европейски средства за големите инвестиционни проекти на града. Това обяви кметът на столицата и кандидат за още един мандат на ГЕРБ и СДС Йорданка Фандъкова в интервю пред бТВ. Относно дълговете на „Топлофикация – София” кандидатът на ГЕРБ и СДС уточни, че писмата, които показва опонента й Мая Манолова са регулярни писма от „Булгаргаз”. По думите й дружеството от години рекетира „Топлофикация” като й налага „рекетьорски” условия. Кметът уточни, че се работи по законови промени, които да дата възможност на топлофикационото дружество да работи с други доставчици на газ. Тя напомни, че преди години „Топлофикация – София” беше върната на Столичната община с дългове над 500 млн. лв. Фандъкова призова Манолова да си изясни отношенията с премиера Бойко Борисов Борисов. Призивът бе по повод обвинението на Манолова, че столицата се управлява не от кмета, а от таен кръг „Орлетата”. „Не приемам да ми говори за задкулисие човек, който беше лицето по време на правителството „Орешарски” на задкулисието, и стоеше срещу гражданите, а сега се крие зад тях. От началото на кампанията слушам внушения без конкретика”, заяви Фандъкова. Кметът опроверга и твърдението на опонента й, че в града има 1200 нейни предизборни билбордове: „Това е общият брой на билбордовете, моите са под 30 и е ясно откъде идва финансирането – от субсидиите на ГЕРБ и СДС. Г-жа Манолова в едно студио заяви, че няма билбордове, а се вижда, че има. Нека каже и кой плаща за тях”, призова още Фандъкова и обеща, че след края на изборите ще отчете изхарчени пари за кампанията. За проблема с местата в детските градини тя напомни, че първа като зам.-кмет на София е сигнализирала за този проблем и е защитила бюджет за нови детски градини. „100 нови сгради сме построили за това време и продължаваме. Само тази година строим 10 нови детски градини и имаме готовност да започнем още 6. 17 800 нови места отворихме досега и планираме много ясни с конкретни проекти, с конкретни терени продължаването на изграждането на детски градини”, отчете кметът. По думите ѝ за изминалите 10 г. жителите на София са се увеличили с 250 хил. и то предимно млади хора с деца. „Аз предлагам решения, програма с ясни цели и срокове и дългосрочна визия за града. Заставам с лицето си – с това, което сме постигнали, с конкретни проекти”, каза Фандъкова.", "date": "2019.10.21", "title": "Фандъкова: София привлече 4,5 млрд. лв. от ЕС"}
{"url": "https://www.monitor.bg:443/bg/a/view/atonio-banderas-shte-obicham-melani-grifit-do-smyrtta-si-178541", "text": "Испанската суперзвезда Антонио Бандерас проговори за отношенията си с колежката си и бивша съпруга Мелани Грифит. Двамата бяха семейство в продължение на 20 години, докато не поеха по различни пътища през 2015-а. Актьорът призна, че ще обича втората си съпруга докато е жив. Обичам я и ще я обичам до смъртта си. Тя е моето семейство“, сподели в последното си интервю 52-годишната звезда. Бандерас и Мелани, която му е кака с 10 години, възпитават дъщеря – Стела. Според него момчието е наследило неговата креативност. „Стела е талантлива писателка. Влюби се в книгите от малка и се увлича от работата зад камера и общественото внимание“, признава актьорът, който заедно с Мелани се грижеше и за двете й деца от предишни връзки - дъщеря й Дакота Джонсън и сина й Александър Бауър. Много бързо те самите го разбраха и ме нарекоха Папонио, което е комбинация от папа (татко) и Антонио“, разказа още Бандерас, който и до днес взема участие в семейните им тържества.", "date": "2019.10.21", "title": "Атонио Бандерас: Ще обичам Мелани Грифит до смъртта си"}
{"url": "https://www.monitor.bg:443/bg/a/view/tajsyna-i-stanimira-petrova-stignaha-1-4-finalite-v-uhan-178565", "text": "Българинът Даниел Асенов се класира за четвъртфиналите в категория до 56 килограма на босковия турнир на седмите световни военни игри в Ухан (Китай). Двукратният европейски шампион Асенов победи във втория кръг представителя на домакините Гао Линчжъ с 3:1 съдийски гласа. Следващият съперник на българина ще бъде индиецът Чираг на 23 октомври, а при успех той ще си гарантира най-малко бронз. Нашата представителка в боксовата надпревара при жените Станимира Петрова също достигна до четвъртфиналите при 57-килограмовите, където утре ще се изправи срещу китайката Лю Пяопяо.", "date": "2019.10.21", "title": "Тайсъна и Станимира Петрова стигнаха 1/4-финалите в Ухан"}
{"url": "https://www.monitor.bg:443/bg/a/view/vylnuvashti-machove-ot-uefa-shampionska-liga-vyv-vtornik-po-max-sport-178558", "text": "УЕФА Шампионска лига се завръща този вторник в ефира на MAX Sport с мачовете от третия кръг на груповата фаза. По традиция спортните каналите на А1 ще излъчат пряко цели четири двубоя от най-популярния клубен турнир. Ранните двубои ще противопоставят от 19:55 часа Шахтьор срещу Динамо Загреб по MAX Sport 2 и Атлетико Мадрид срещу Байер Леверкузен по MAX Sport 3. Битката между шампионите на Украйна и Хърватия е директен сблъсък за второто място в Група C, като към момента и двата тима имат по 3 точки след първите си два мача. Битката от група D между Атлетико Мадрид и Леверкузен е последен шанс за германския отбор да запази шансове за класиране напред, след като досега записа 2 загуби – от Ювентус и Локомотив Москва. Късните срещи, които започват от 22:00 часа, също обещават много емоции. По MAX Sport 2 Манчестър Сити посреща Аталанта, като при успех англичаните почти сигурно ще си осигурят продължаването напред в турнира. По MAX Sport 3 Галатасарай е домакин на Реал Мадрид. Двубоят е жизненоважен за Кралския клуб, който в момента заема последното място в Група А с актив от едва 1 точка след загуба от ПСЖ и домакинско равенство 2:2 срещу Брюж. Останалите четири двубоя във вторник: Брюж – ПСЖ, Тотнъм – Цървена звезда, Олимпиакос – Байерн Мюнхен и Ювентус – Локомотив Москва – ще се излъчат като pay-per-view на live.a1.bg.", "date": "2019.10.21", "title": "Вълнуващи мачове от УЕФА Шампионска лига във вторник по MAX Sport"}
{"url": "https://www.monitor.bg:443/bg/a/view/siderov-podava-ostavka-kato-deputat-178559", "text": "Лидерът на „Атака“ Волен Сидеров ще подаде оставка като народен представител в следващите няколко дни. Това стана ясно по време на брифинг, на който Сидеров подписа заявлението си за напускане на НС като изтъкна, че го прави във връзка с кандидатурата си за кмет на София. Той призова и кандидата за кмет на столицата от ВМРО Ангел Джамбазки да се оттегли от мястото си в Европейския парламент. Задочните сблъсъци между Сидеров и Джамбазки в настоящата кампания започнаха след обиди от страна на лидера на „Атака“ в предаването по БНТ „Референдум“. „Както аз подписвам това заявление и го внасям в деловодството на НС, призовавам и Джамбазки да го направи. Каня го във всеки един ден от седмицата до изборите да го подпише и да го изпрати до ЕП. Само така играта ще бъде честна. Иначе Джамбазки ще измами за пореден път избирателите и ще се върне на топлото място в ЕП с 15 хил. евро заплата”, заяви Сидеров. Той посочи, че през 2014 г. Джамбазки водил листа за народен представител от Благоевград, но си останал в Брюксел. „През 2015 г. пак водеше листа за общински съветник, но излъга избирателите и отново предпочете да запази евродепутатския пост. Сега пак води листата за общински съветник и е кандидат за кмет. Пак ли ще излъже своите избиратели?”, попита Сидеров. По думите му само така ще покажат на хората, че не си играят игрички с тях, а излизат в това състезание честно. „Хората оценяват, когато постъпваш достойно. Ако Джамбазки не го направи, ще имам пълното право да го наричам измамник”, добави още Сидеров.", "date": "2019.10.21", "title": "Сидеров подава оставка като депутат"}
{"url": "https://www.monitor.bg:443/bg/a/view/izborite-otlojiha-deloto-za-imotite-na-bratja-galevi-178564", "text": "Предстоящите местни избори станаха причина за отлагане на делото, което Комисията за противодействие на корупцията и отнемане на незаконно придобито имущество (КПКОНПИ) води срещу Ангел Христов и Пламен Галев, известни като \"Братя Галеви\". Окръжен съд- Кюстендил, под председателството на съдия Татяна Костадинова отложи и насрочи процеса за 02.12.2019 г. Причина за отлагането станаха молби на особените представители- адвокатите на Ангел Христов, Радмила Христова и Емилия Галева. С тях те представят доказателства, че са ангажирани като членове на Общински избирателни комисии за провеждането на местните избори в област Кюстендил на 27 октомври и като кандидат за общински съветник. Молба за отлагане на делото бе изпратило и едно от вещите лица, които изготвят съдебно-икономическата експертиза по делото. Съдебният процес срещу Ангел Христов и Пламен Галев, техните съпруги и контролираните от тях дружества е заведен от Антикорупционната комисия. Искът е на обща стойност 4 250 189 лева и се отнася за автомобили, недвижими имоти и дялове от фирми. Двамата бизнесмени са в неизвестност от 2012 г., след като влезе в сила присъдата им по наказателно дело за организиране и ръководене на престъпна група.", "date": "2019.10.21", "title": "Изборите отложиха делото за имотите на Братя Галеви "}
{"url": "https://www.monitor.bg:443/bg/a/view/radev-partniorstvo-na-bylgarija-s-mejdji-e-primer-za-japonskite-investitori-178562", "text": "Дългогодишното успешно партньорство на България с корпорация „Мейджи“ укрепва доверието и е пример за японските инвеститори, които искат да реализират свои проекти у нас. Това заяви държавният глава Румен Радев на среща с Кадзуо Кавамура, президент на „Мейджи Холдинг“, Кацунари Мацуда, президент на „Мейджи АД“ и с ръководството на японската корпорация. Срещата в Токио е първата в рамките на посещението на българския президент в Япония по случай интронизацията на новия император Нарухито. „Мейджи“ е един от лидерите в производството и продажбата на мляко и млечни продукти, сладкарски и захарни изделия в Япония и има 30 завода в различни части на страната. От 45 години компанията произвежда и продава кисело мляко с марката “Българско кисело мляко Мейджи” в Япония по лиценз и с подкрепата на страната ни. Пет изследователски института за проучване и разработка на храни и хранителни диети функционират към корпорацията и по думите на президента Радев установяването на активно партньорство в тези области е в интерес и на двете страни. По време на срещата държавният глава изрази признателност към ръководството на компанията и за приноса на „Мейджи“ за задълбочаване на културните връзки между България и Япония. С нейна подкрепа в Токио през изминалите години е организирана изложба на старобългарски ръкописи, проведени са 7 турнета на Софийската национална опера и турне на Софийски солисти. За популяризирането на България и българската култура в Япония, “Мейджи” редовно спонсорира специални публикации в японския печат по случай националния празник на страната ни, както и редица документални филми посветени на българската природа, култура, възможности за туризъм, обучение на български студенти по японски език и здравословен начин на живот. Спонсор е и на японския град Мураяма за организирането на подготвителни лагери на българския национален отбор по художествена гимнастика за Летните олимпийски игри в Токио през 2020г.", "date": "2019.10.21", "title": "Радев: Партньорство на България с „Мейджи“ е пример за японските инвеститори"}
{"url": "https://www.monitor.bg:443/bg/a/view/ulian-konstantinov-nishto-ne-vijdah-v-kostuma-na-shotlandeca-178543", "text": "Шотландецът е в топ три на най-големите костюми в „Маскираният певец“. Това каза като равносметка Юлиан Константинов, който изпя последната си песен в шоуто в събота вечерта преди маската му да бе свалена от зрителите. обясни оперният певец пред Nova броени дни след напускането на предаването. Той намигна, че е получил сравнения с Веселин Маринов, като уточни: „Сигурно са видели какви реки текат от мен и са направили добра асоциация.“ Относно пазенето на тайната, Константинов е категоричен, че най-трудно му е било да лъже своите близки. Относно детективите пък вярва, че първа за участието му е разбрала Гала. „Тя ме попита, а аз вече знаех, че ще участвам и беше малко неудобно. Трябваше да й дам съвет как да познава участниците. Предложих и да си затвори очите и по усет. И въпреки че се мисли за много немузикална, още след първите няколко такта тя се усмихна много подозрително и аз разбрах, че май ме е разкрила“, обясни той. Стратегията си около избирането на песните, с които да се изяви в „Маскираният певец“ пък той обясни с желанието си да си запази гласа.", "date": "2019.10.21", "title": "Юлиан Константинов: Нищо не виждах в костюма на Шотландеца"}
{"url": "https://www.monitor.bg:443/bg/a/view/legenda-na-unajted-iska-vojna-s-livyrpul-178567", "text": "Бившата звезда на „Манчестър Юнайтед“ Рой Кийн направи интересен коментар относно взаимоотношенията между играчите на \"червените дяволи\" и „Ливърпул“ около дербито между двата отбора, завършило 1:1. Камерите показаха, че в тунела на \"Олд Трафорд\" футболисти от противниковите лагери демонстрираха доста дружелюбни отношения, което е неприемливо за такъв мач, твърди Кийн. \"Отвратен съм от играчите и сцените в тунела. Трябва да отиват на война, а те се прегръщат и целуват. Не трябва дори да поглеждаш съперника, защото отиваш на битка с него. Играчите се промениха, не дербито. Говорете си след мача, но не и преди него\", заяви Кийн. Иначе мениджърът на „Ливърпул“ Юрген Клоп също направи интересен коментар след двубоя. „Не съм разочарован от отбора ми, разочароващ е стилът на „Юнайтед“. 3 мача поред срещу нас те играят единствено в защита. Това не е критика, а факт“, отсече германският спец.", "date": "2019.10.21", "title": "Легенда на „Юнайтед“ иска война с „Ливърпул“"}
{"url": "https://www.monitor.bg:443/bg/a/view/shampionsko-zavryshtane-za-andi-myri-178540", "text": "Шотландецът Анди Мъри спечели първа титла от две години и половина насам, след като победи Стан Вавринка на финала на турнира в Антверпен, Белгия. Бившият номер 1 в света, който се завърна след няколко месеца извън корта, преодоля сет пасив и спечели с 3:6, 6:4, 6:4. Мъри и Вавринка играха първи финал помежду си от 11 години насам. Швейцарецът поведе с 1:0 сета и 3:1 гейма във втория, но 32-годишният Мъри не се предаде и обърна до 6:4 в своя полза, а после грабна 46-а титла в кариерата си. Българската първа ракета Григор Димитров пък стартира участието си във Виена с мач срещу Дамир Джумхур довечера. Босненецът мина през квалификациите, а Гришо води с 3-0 победи в сблъсъците между двамата. Победителят го очаква среща във втори кръг с Матео Беретини или Кайл Едмънд. Най-добрият ни тенисист падна с две позиции в световната ранглиста. Димитров вече е на 29-о място с актив от 1432 точки. В челото при мъжете променя няма и номер 1 остава Новак Джокович. Изабела Шиникова пък е новата първа ракета на България. Тя се изкачи на 163-о място с 366 точки при дамите, докато Виктория Томова остана на една точка и една позиция зад нея.", "date": "2019.10.21", "title": "Шампионско завръщане за Анди Мъри"}
{"url": "https://www.monitor.bg:443/bg/a/view/migranti-pristignaha-v-gyrcija-s-djet-178542", "text": "Двама мигранти са били заловени от гръцката брегова охрана в неделя край остров Сими в югоизточната част на Егейско море, след като пристигнали в района с джет, съобщи гръцката телевизия Скай. Задържан е и 19-годишен, за който се подозира, че е трафикантът им. Пак в неделя в морето край остров Хиос са били заловени още 20 мигранти.", "date": "2019.10.21", "title": "Мигранти пристигнаха в Гърция с джет "}
{"url": "https://www.monitor.bg:443/bg/a/view/opitvat-da-izmestjat-kobrata-ot-mach-za-svetovnata-titla-178550", "text": "Българската звезда в професионалния бокс Кубрат Пулев може да почака повече от предвиденото до мач за световната титла във версия IBF. Към момента Кобрата трябва да излезе срещу бъдещия шампион в тежка категория в периода до 31 май 2020 г. Негов съперник пък ще бъде победителят от реванша между Антъни Джошуа и настоящия носител на коланите Анди Руис, който ще се проведе на 7 декември. Възможно е обаче такъв двубой да се отложи още във времето. Причина е, че 32-годишният украинец Олександър Усик е претендент за титлата във версия WBO. А победителят от мача между мексиканеца и британеца трябва да направи задължителна защита и на този пояс. По-рано през октомври Усик дебютира при най-тежките с победа над Чаз Уидърспуун. Преди това той държеше титлите в средна категория. Така може да се стигне до вариант украинецът да измести Кубрат Пулев от позицията на следващ съперник на Джошуа или Руис, тъй като новият шампион ще избира, срещу кого да е първата му защита. Смята се, че ако това е Антъни Джошуа, той ще предпочете Олександър Усик, тъй като двамата имат един и същ промоутър - Еди Хърн. Мениджърът от доста време подготвя почвата за подобен сблъсък и води усилена пропаганда в боксовите среди. При успех на мексиканеца, отново везните клонят към бой с Усик заради по-добрите финансови условия, които Хърн може да осигури. \"Човекът е спечелил всичко и иска бой за титлата. Мисля, че всички в Европа искат да го видят, затова работим в тази посока\", заяви наскоро Еди Хърн. \"Усик е страхотен боксьор, но не показа нищо особено в дебюта си в тежка категория срещу Уидърспуун. Това обаче не му пречи да е състезател със страхотни качества. Когато на 7 декември смачкам от бой Антъни Джошуа, ще дам възможност на Усик да се бие за един от коланите ми на световен шампион\", коментира наскоро Анди Руис, насочвайки погледите именно към мач с украинеца, а не с Пулев. На първо време Кобрата трябва да постигне нова победа в следващия си мач, за да запази статута си на задължителен претендент в IBF. Българинът ще се изправи срещу опасния американец Райдъл Букър на 9 ноември в САЩ.", "date": "2019.10.21", "title": "Опитват да изместят Кобрата от мач за световната титла"}
{"url": "https://www.monitor.bg:443/bg/a/view/zasneha-naj-byrzite-mravki-v-sveta-178545", "text": "Сребристите мравки от Сахара спечелиха короната за най-бързите в света, като скоростта им може да достигне 0,855 метра в секунда, установи германско изследване, цитирано от Франс прес. Харалд Волф и Сара Пфефер от университета в Улм успели да заснемат на видео невероятните атлетически способности на тези насекоми. Те постигали скорост, равна на 108 пъти от телесната им дължина, измината за 1 секунда. Официалното наименование на вида е Cataglyphis bombycinas. Той беше познат на учените и със способността му да броди из дюните в търсене на храна при температури от 60 градуса по Целзий. Немските учени изследвали мравките в тяхно местообитание в пустинята в Тунис. Било установено, че тези спринтьорки са по-бързи, когато температурите са по-високи. Докато на студено и в лабораторни условия техните постижения се понижават до 0,057 метра в секунда. Цялата техника на атлетичните мравки се криела в крачетата им. Те се оказали изключително пъргави и можели да осъществят до 47 стъпки в секунда. При необходимост мравките преминавали в галоп, когато за известно време и шестте им крачета се озовавали във въздуха, като се изтласквали от земята само за 7 милисекунди. И всичко това при идеален синхрон. Мравките изпускат естествени антибиотици по растенията, когато ги полазват, и по този начин ги предпазват от болести, пише в. \"Дейли мейл\". Изданието цитира проучване на датските учени Йоахим Офенберг и Кристиан Дамгаард от университета в Орхус. Те са установили, че насекомите секретират чрез краченцата и телцата си вещества, които преборват 14 растителни инфекции. Известно е, че мравките живеят в големи колонии в мравуняците си. И рискът от заразяване на цялата общност е много голям. Поради тази причина те поддържат безупречна хигиена и произвеждат антибиотици, които ги предпазват от болести. Те се секретират от специални жлези. В допълнение мравките култивират бактерии по крачетата си, които също произвеждат антибиотици. Когато лазят по растенията, секретираните от тях вещества действат като естествени пестициди. Въздействието на мравките намалява патогените по растенията с 59 процента.", "date": "2019.10.21", "title": "Заснеха най-бързите мравки в света"}
{"url": "https://www.monitor.bg:443/bg/a/view/fermerite-proizveli-produkcija-za-8-46-mlrd-lv-prez-2018-g-178544", "text": "Стойността на крайната продукция, произведена в селското стопанство за 2018 г. по предварителни данни възлиза на 8,46 млрд. лв., което е с 2.7 на сто повече спрямо предходната година, съобщава НСИ. Увеличението се дължи изцяло на ръст на цените - с 3 на сто, докато във физическо измерение (обеми на произведените количества) спрямо 2017 г. е отчетено намаление с 0.3%. Стойността на продукцията, произведена от растениевъдството, се равнява на 5,77млрд.. лв. В сравнение с 2017 г. тя е по-висока с 3.7 на сто, което е в резултат на увеличение на цените - с 3.3%, докато произведените обеми отбелязват увеличение с 0.4%. Преобладаващата част от продукцията в растениевъдството (80.6 на сто) през 2018 г. е от зърнени и технически култури. Стойността на произведената през 2018 г. продукция от животновъдството възлиза на 1,99 млрд. лв. Спрямо 2017 г. продукцията от животновъдството отбелязва увеличение с 0.7 а сто, което е в резултат на повишение на цените - с 2.2 на сто, докато произведените обеми намаляват с 1.5 на сто. Стойността на продукцията от отглеждането на селскостопански животни е 1,102 млрд.. лв. (55.4 на сто от продукцията в животновъдството), докато стойността на произведените животински продукти се равнява на 887.7 млн. лева (44.6 на сто).", "date": "2019.10.21", "title": "Фермерите произвели продукция за 8,46 млрд. лв. през 2018 г."}
{"url": "https://www.monitor.bg:443/bg/a/view/zlatna-nanomreja-ubiva-bakterii-178546", "text": "Ако антибиотиците се доставят точно на мястото, където са най-необходими, ще могат да се прилагат по-малки количества от тях.  Това означава по-малко странични ефекти и по-ниска вероятност бактериите да развият резистентност към лекарствата. Имайки предвид тези факти, австралийски и японски специалисти са проектирали наномрежа със златно покритие като алтернатива на хапчетата или иглите, съобщава Юрик алърт.  Разработката - плод на сътрудничеството между учени от университета \"Флиндърс\" в Австралия и японския Национален институт по материалознание, е предназначена да се прилага или имплантира на инфектирани места. Материалът е направен от биосъвместим и биоразградим полимер, известен като поликапролактон, към който се добавят антибиотици и електрически заредени златни наночастици, докато все още е в течно състояние. В лабораторни тестове дискове от наномрежата са били поставени в блюда на Петри заедно с популации на вредните бактерии от E. coli. За период от 14 дни антибиотиците постепенно се освобождават от мрежата, докато тя се разгражда, убивайки микробите. \"Въпреки че дозата е намалена в сравнение с тази за перорален прием, концентрацията на антибиотици, доставени до мястото на инфекция, е достатъчно висока, за да се гарантира, че бактериите не могат да оцелеят. Това ще намали случаите на резистентност\", казва Инго Кьопер от изследователския екип от университета \"Флиндърс\".", "date": "2019.10.21", "title": "Златна наномрежа убива бактерии "}
{"url": "https://www.monitor.bg:443/bg/a/view/sokyt-ot-nar-i-samozadovoljavaneto-polezni-za-myjete-178548", "text": "Европейски учени разкриват какви сокове трябва да пият мъжете, за да получат необходимите хранителни вещества и да подобрят здравето си. Изобилие от полезни компоненти съдържа сокът от нар. Въпросната напитка е богата на витамини А, B1, B2, B6 и C, а също и на желязо, калий, магнезий и фосфор. По количество на антиоксиданти сокът от нар превъзхожда дори червеното вино, вследствие на което повишава потентността.  Подобно действие има и сокът от диня, тъй като съдържа съдоразширяващата аминокиселина цитрулин. Соковете от тиква и целина повишават нивата на мъжкия хормон тестостерон. Цинкът, на който е богата тиквата, е полезен за профилактика на простатит. Целината помага при заболявания на стомашно-чревния тракт и бъбречно-каменна болест. Според американско проучване пък самозадоволяването при мъжете не е въпрос само на забавление или на непосредствена липса на партньорка, а редовното му практикуване е полезно за здравето, пише в. \"Дейли стар\", позовавайки се на мащабно американско проучване, публикувано в сп. \"European Urology\". Всеизвестно е, че \"освобождаването от напрежение\" влияе благоприятно върху мъжкото настроение. Авторите на настоящото проучване от Харвардския медицински колеж обаче са установили, че за представителите на силния пол \"един оргазъм на ден\" се равнява и на понижен риск от рак на простатата.  За целите на изследването специалистите са анализирали събирани в продължение на 18 години данни за половия живот на 32 000 здрави мъже. Впоследствие на 3839 от тях е била поставена диагноза рак на простатата. Участниците е трябвало да отговарят на въпроси от типа колко често в месеца правят секс или се самозадоволяват.  Изследователите са установили, че за мъжете, които мастурбират поне пет пъти седмично, рискът от развитието на рак на простатата е по-нисък. След като са взели предвид и други фактори като хранене и физическа форма, учените са стигнали до извода, че редовният оргазъм, независимо по какъв начин е получен, е ключов за доброто здраве на простатата.", "date": "2019.10.21", "title": "Сокът от нар и самозадоволяването полезни за мъжете"}
{"url": "https://www.monitor.bg:443/bg/a/view/kim-i-kanie-podnoviha-brachnite-si-obeti-178535", "text": "Една от най-коментираните светски двойки избра интересен начин да отбележи петата годишнина от сватбата си. Риалити сензацията Ким Кардашиян и рапърът Кание Уест са подновили брачните си обети веднага, след като на бял свят се появи четвъртото им дете – Псалм. За това стана ясно в последния излъчен епизод на шоуто Keeping Up with the Kardashians, което се върти около живота на прочутата фамилия. Зрителите не успяха да проследят самата церемония, но Ким сподели първата част от обета си. Ти си човекът, който вярва най-много в мен и единствената ми истинска любов.“, гласи тя. Най-известното попълнение от клана Кардашиян сподели още, че напоследък Уест й помага още повече в грижата за наследниците им, тъй като тя се притеснява при появата на всяко ново дете и й е трудно. Играе на всякакви игри с децата и прочие“, обясни звездата. Припомняме, че Ким и Кание си казаха заветното „да“ на 24 май 2014 г.", "date": "2019.10.21", "title": "Ким и Кание подновиха брачните си обети"}
{"url": "https://www.monitor.bg:443/bg/a/view/rusnaci-haknali-iranci-za-da-izpolzvat-tjahnata-samolichnost-za-shpionirane-na-treti-strani-178549", "text": "Иранска хакерска група е била хакната от руска и използвана за шпиониране на редица страни,  и  , позовавайки се на британски и на американски разузнавателни агенции. Иранската група с кодово име „Ойлриг“ (OilRig), наричана и APT34, била пробита от базираната в Русия група „Турла“ (Turla), която я използвала, за да прикрие операциите си срещу други мишени. „Турла“, за която властите в Естония и Чехия твърдят, че работи за руската Федерална служба за сигурност (ФСС), използвала ирански инструменти и компютърна инфраструктура, за да хакне успешно организации в най-малко 20 страни през последните 18 месеца“, твърдят британски представители от киберсигурността. Хакерската кампания била най-активна в Близкия изток, но сред мишените ѝ били организации и в други региони, включително и във Великобритания. Разследването на Националния център за киберсигурност (НЦК) започнало през 2017 г. след пробив на британска академична институция, след което разкрил двойната игра. НЦК, който е сегмент от британския Център за правителствени комуникации (електронно разузнаване), открил, че атаката срещу организацията е извършена от руската „Турла“ с използването на ресурси и инструменти на базираната в Иран „Ойлриг“. Разследването установило, че руснаците пробили иранците и след това използвали техни похвати, за да събират данни и да пробиват други системи. Атаки били открити в най-малко 35 държави, повечето в Близкия изток. В най-малко 20 от тях те били успешни. Целта била да се крадат тайни и документи от мишените, сред които били и правителства. Британците, които дадоха гласност на случая заедно с американската Агенция за национална сигурност (НСА), твърдят, че „Турла“ получила достъп до информацията, която иранците придобили, като същевременно провеждала свои операции чрез иранския достъп, като се надявала да прикрие следите си. Мишените трябвало да си мислят, че са атакувани от базирана в Иран група, докато истинският виновник бил в Русия. Няма доказателства иранците да са били замесени или да са знаели, че руснаците използват техен достъп и методи, или че това е било направено, за да създаде напрежение между определени държави. Станалото обаче показва колко се усложнява светът на кибероперациите. Оперативният директор на НЦК Пол Чичестър коментира, че досега не е виждал толкова сложна операция. Чичестър каза, че не би описал руските хакерски атаки като операции под чужд флаг, тъй като не е имал преднамерен опит за набеждаване на някой друг. Британците не свързват директно атаките с руската и иранската държава, но „Турла“ е свързвана с руската ФСС, а „Ойлриг“ – с ислямската република. Твърдението, че „Турла“ пробива друга хакерска група, бе направено през юни от частната компания за компютърна сигурност „Симантек“. С разкриването на детайлите се цели да се помогне на други да открият тези действия и да се защитят, каза Чичестър. „Искаме да изпратим ясно послание към хакерите, че дори да успяват да замаскират самоличността си, ние сме способни да ги открием и да ги идентифицираме“, подчертава Чичестър. В заключение той коментира, че не може да се предвиди как хакерите ще реагират на осветляването на дейността им.", "date": "2019.10.21", "title": "Руснаци хакнали иранци, за да шпионират света"}
{"url": "https://www.monitor.bg:443/bg/a/view/tihomir-ivanov-siguren-za-igrite-v-tokio-178547", "text": "Най-добрият ни състезател в скока на височина Тихомир Иванов е сигурен участник на олимпийските игри в Токио през 2020 година. Личният му треньор Георги Гетов заяви, че не е задължително Иванов да покрие норматив от 233 сантиметра. \"Нормативът наистина е сериозен. По точковата система ще бъдат поканени 32 състезатели за участие в Олимпиадата. В класирането по тази система Тихомир върви между 8-о и 16-о място. На световното първенство скочи 226 сантиметра, единствено шанс му бе необходим. Надявам се, че останалата му подготовка ще върви към участие в Олимпиадата и призово класиране в Токио\", коментира за БТА Гетов. Треньорът сподели, че в момента Иванов е в активна почивка в Истанбул преди началото на зимната подготовка и за участие на световното първенство по лека атлетика в зала. \"Започваме тренировки след няколко дни, може би с лагер в Спортпалас\", разкри Георги Гетов. По думите му Спортното училище в Плевен ще има и лагер на олимпийското звено, в който ще участват състезателите на Гетов, който е и преподавател в Държавното спортно училище \"Георги Бенковски\" в града.", "date": "2019.10.21", "title": "Тихомир Иванов сигурен за Игрите в Токио"}
{"url": "https://www.monitor.bg:443/bg/a/view/nasa-pokaza-spiralovidna-galaktika-178551", "text": "НАСА показа впечатляваща снимка на спиралната галактика NGC 4380, която прилича на \"портал към друго измерение\", съобщи сайтът на космическата агенция. Удивителният кадър е получен благодарение на космическия телескоп \"Хъбъл\".  Въпреки че изглежда фантастично, NGC 4380 всъщност е съвсем обикновена галактика. Подобните на нея спирални формации са масово разпространени във Вселената.  Спиралната галактика NGC 4380 се намира в съзвездието Дева. Открита е на 10 март 1826 г. от английския астроном Джон Хершел. Междувременно правителството на Япония взе решение страната да се присъедини към програмата на НАСА за усвояване на Луната, която прeдвижда кацане на лунната повърхност през 2024 година, съобщи агенция Киодо. Решението ще бъде официално обявено да края на тази година. НАСА съобщи, че новата програма по усвояването на Луната е получила названието \"Артемида\". Тя ще се състои от три етапа. През есента НАСА обяви, че новата програма за усвояване на Луната е получила названието Артемида. Тя ще се състои от три етапа. \"Артемида 1\" предвижда непилотиран полет на космическия кораб \"Орион\" около Луната и завръщането му на Земята, заплануван за втората половина на 2020 година. Вторият етап - \"Артемида 2\" си поставя за цел прелитане около естествения ни спътник с екипаж на борда през 2022 година. Мисията \"Артемида 3\" предвижда кацането на Луната на астронавти през 2024 година.", "date": "2019.10.21", "title": "НАСА показа спираловидна галактика"}
{"url": "https://www.monitor.bg:443/bg/a/view/cska-se-opravda-s-ataka-ot-mafijata-178563", "text": "Футболната мафия е виновна за кризата в ЦСКА. Това обяви главният мениджър на „червените“ Стойчо Стоилов след поредния слаб мач, загубен с 0:1 от „Локомотив“ (Пд) на „Лаута“. Поражението до голяма степен изхвърли „армейците“ от борбата за титлата – разликата с лидера „Лудогорец“ вече е 11 точки. Освен това ЦСКА е и на 7 точки от третото място, даващо право на евроучастие. Стоилов бе бесен на съдията Станислав Тодоров, който не отсъди спорна дузпа за ЦСКА, както и зачете гола на „Локо“ (Пд) от засада. “Този човек, който свършва с футбола, беше поставен с цел да се унижи за пореден път ЦСКА, бесен бе Стоилов. - Засадата при техния гол е три метра. Това е най-малкият проблем. Нашите играчи се малтретират и съдиите не взимат никакви мерки. Удрят се без топка и никакви картони, фаулове не се дават. Това е безобразно съдийство. Един път завинаги футболът в България трябва да възтържествува, защото в момента е мафията”, обобщи силният човек в ЦСКА. Мачът бе дебют за временния треньор Милош Крушчич, а след последния съдийски сигнал тарторът на сектор „Г“ Росен Петров-Животното остро разкритикува играчите, обвинявайки ги в бездушие. „Няма по-жалка гледка от ампутирания дух, за него няма протези!\", написа той в страницата си във Фейсбук. От клуба обявиха същи, че е уредена контрола с хита на Втора лига „Кариана“ (Ерден), където треньор е бившият играч на ЦСКА Веселин Великов. Срещата ще бъде в четвъртък от 16 часа на базата в Панчарево.", "date": "2019.10.21", "title": "ЦСКА се оправда с атака от мафията"}
{"url": "https://www.monitor.bg:443/bg/a/view/arest-na-pijan-shofior-v-hisarja-sled-gonka-s-policijata-178532", "text": "Служителите на реда в Хисаря задържаха пиян шофьор след неизпълнение на полицейско разпореждане. Това е станало около 5.20 ч. в неделя, на ул. „Русалка“, когато патрул на районното управление подал сигнал за спиране на преминаващия лек автомобил „ВАЗ“. Вместо да отбие встрани и да изчака проверката, водачът увеличил скоростта и продължил, което наложило да бъде последван незабавно от униформените. По време на кратката гонка мъжът създал на няколко пъти предпоставки за пътнотранспортно произшествие, а действията му били придружени с отправяне на неприлични жестове към служителите на реда. В близост до крепостна стена на изхода на курортния град той загубил контрол над колата си и се блъснал в скеле. При задържането му 47-годишният шофьор от Раковски оказал съпротива и отправил обиди и закани за саморазправа към полицаите. Направеният му тест с дрегер показал, че той е под въздействие на алкохол над 1,2 промила. Отведен е за срок до 24 часа в районното управление. По разпореждане на дежурен районен прокурор по случая са образувани бързи производства, а извършителят – привлечен като обвиняем.    Пак в неделя, за проявена агресия към полицаи в РУ-Първомай са озовал 19-годишен жител на старозагорско село. Около 1.30 ч. той участвал в сбиване в заведение в село Градина и направил опит да осуети проверката на явилите се на сигнала служители на реда. Освен че отправил към униформените обиди и заплахи, младежът нанесъл и удар на единия от тях. Срещу него е образувано бързо производство и е бил задържан за денонощие в полицейския арест.", "date": "2019.10.21", "title": "Арест на пиян шофьор в Хисаря след гонка с полицията"}
{"url": "https://www.monitor.bg:443/bg/a/view/ostaviha-banev-v-aresta-za-da-ne-izbjaga-178534", "text": "Николай Банев използвал незаконно вкарания в затвора мобилен телефон, за да убеди дъщеря си Теодора да замине в Русия, заедно с половинката му и нейна майка Евгения Банева. Това разкри прокуратурата по време на съдебното заседание за гледане на мярката за неотклонение на бизнесмена от състав на Спецсъда. Защитата му настояваше да бъде пуснат под домашен арест, но спецмагистратите оставиха скандалния бизнесмен зад решетките именно заради опасността да се укрие или да извърши и други престъпления. Николай и Евгения Баневи са обвиняеми за участие в организирана престъпна група, оглавявана от самия него, както и     Обвиняема по делото е и майката на бизнесмена – Мария Банева. На днешното заседание като свидетели по делото трябваше да бъдат разпитани петима служители във фирмите му - Милена Шопова, Венцислав Генов, Анна Главинкова, Виолета Божкова и Владимир Владимиров. Владимиров не се появи, тъй като е в чужбина до края на месеца, но разпитите така или иначе бяха отложени за 20 ноември заради исканията на защитата на Баневи за предоставяне на счетоводни документи, които да докажат или отрекат твърдението на прокуратурата за данъчни измами в дружествата на Баневи „Полимери“ и „Партнърс комерс“ в периода от 2007 г. до 2013 г. Десетте адвоката на семейството, един от които е бившата соцдепутатка Татяна Дончева, поискаха още присъединяване на доказателства от друго дело срещу тримата за пране на пари, присвояване на средства и държане на големи суми пари в швейцарска банка.     които се намират на територията на Районно управление – Девня. На заседанието Банев не пропусна да се оплаче за пореден път, но в този случай пред Темида, от „кошмарните“ условия в ареста - липсата на топла вода, мизерията и хлебарките, като заяви, че имал голям принос за българската икономика и не заслужава да бъде подлаган на подобен тормоз. Заяви също, че през 2009 г., за 50-годишния си юбилей, бил получил писмо от Бойко Борисов, тогава премиер първи мандат, в който му благодарял за инвестициите в страната, като настоя министър-председателят, а също тогавашните министри на икономиката и вътрешните работи Трайчо Трайков и Цветан Цветанов да бъдат разпитани по делото. Искане, което обаче официално не е подавано до съда. Обвиняемият за пореден път се изкара жертва на репресия и заплаши, че ще „съди всички физически лица и институции“, които са я осъществили. Но без да назовава имена. Оказа се, че скандалният бизнесмен иска да използва съдебната зала и за да даде интервюта на медиите, но бе порязан от магистратите. За сметка на това адвокатите му не пропуснаха да разиграят пореден фарс, като раздадоха писмо от Банев, в което изразява разочарованието си, че неговото семейство е набедено и заявява, че смята съдебният процес за несправедлив.", "date": "2019.10.21", "title": "Банев убеждавал от килията дъщеря  си да избяга с Евгения в Русия (ОБНОВЕНА)"}
{"url": "https://www.monitor.bg:443/bg/a/view/naj-novite-modeli-na-volvo-igraha-golf-178529", "text": "На провелия се вчера престижен голф турнир Volvo World Golf Challenge Bulgaria марката Volvo и нейният официален вносител у нас – „Мото-Пфое”, представиха двата най-нови модела – модернизираната версия на впечатляващия всъдеход Volvo XC90 и спортния премиум седан S60. На състезателния терен в голф клуб „Света София“ в село Равно поле бяха изложени общо четири от премиум моделите на Volvo – S60, XC40, XC60 и XC90. Участниците и гостите на събитието имаха възможността да тестват новите кросоувъри Volvo XC40 и Volvo XC90. Интересът на участниците беше насочен към обновената версия на Volvo XC90. Флагманът на марката е най-големият представител от гамата SUV на Volvo и привлича вниманието от пръв поглед със своя елегантен, изящен, но и внушителен външен вид. Подобрената версия на Volvo XC90 се предлага с усъвършенстваното хибридно задвижване Т8 Plug-in Hybrid, който значително редуцира разхода на гориво и вредните емисии. Моделът може да бъде избран и с ново поколение дизелови или бензинови двигатели с технология Mild Hybrid - B5 и B6. В новото Volvo XC90 са добавени и три нови екстериорни цвята - Birch Light, Pebble Grey и Thunder Grey. Отвътре е запазен ексклузивният луксозен интериор на автомобила. Новият модел дава възможност за избор между фина кожена тапицерия или комбинация от текстил и вълна. Volvo XC90 вече се предлага и в 6-местна версия, осигуряваща още по-голям комфорт и лесен достъп до третия ред седалки. За сигурността на пътниците, обновеното Volvo XC90 вече предлага подпомагане на водача с намеса в кормилното управление, като част от системата City Safety и функцията за следене на мъртвите зони. Системата City Safety с автоматично спиране все още е единствената на пазара, която разпознава пешеходци, велосипедисти и едри животни на пътя. Системата Oncoming Lane Mitigation пък помага на водача да избегне удар с автомобил, движещ се в насрещното платно, а технологията за засичане и предупреждаване при опасност зад автомобила по време на маневриране назад вече включва и автоматично спиране. Новият спортен седан Volvo S60 също направи своя дебют по време на голф турнира Volvo World Golf Challenge. Новото S60 е първият модел на Volvo, който се предлага без дизелов двигател. Новото Volvo S60 се предлага с избор от два варианта на Plug-in Hybrid задвижващи системи с турбина и механичен компресор, като моделът Volvo S60 T6 Twin Engine AWD Plug-in Hybrid разполага с комбинирана мощност от 340 к.с., а версията Volvo S60 T8 Twin Engine AWD Plug-in Hybrid притежава комбинирана мощност от 400 к.с. За новия модел се предлагат и изпитаните във времето бензинови турбодвигатели T5 и T6, комбинирани с 8-степенна автоматична скоростна кутия. За съжаление, нито един от участниците не успя да осъществи заветния удар Hole in One и да грабне ексклузивната награда – Volvo XC40, която организаторите бяха осигурили.", "date": "2019.10.21", "title": "Най-новите модели на Volvo играха голф"}
{"url": "https://www.monitor.bg:443/bg/a/view/ostanal-bez-dom-muzej-otvarja-otnovo-vrati-za-dimitrovden-178533", "text": "В навечерието на Димитровден, на 25 октомври ще отвори отново врати останалият бездом преди близо 3 десетилетия музей „Литературна Стара Загора“. Близо 700 000 лв е инвестирала община Стара Загора в преустройството на новите помещения, намиращи се в сутеренния етаж на останали недовършен след 10 ноември 1989 година Партиен дом, където обществеността ще може да види безценно наследство, включително 1224 тома от библиотеката на Веселин Ханчев. Музей „Литературна Стара Загора“ е създаден през далечната 1961 година по решение на тогавашния ГОНС музей „Дом Литературна Стара Загора“. Над 5 000 експоната: ръкописи, писма, архивни документи, лични вещи /пишещите машини на поетите  Иван Хаджихристов и Иван Мирчев/над 100 картини и оригиналната посмъртна маска на Кирил Христов , направена от проф. Андрей Николов са прекарали близо 3 десетилетия натъпкани в кашони след като реституцията изпрати уникалната сбирка между стените на маломерен апартамент и няколко прашни склада. Новата експозиция  е  дело на братята – художници Михаил Косев и Димо Генов, тя е върху площ  от 640 кв м. Акцентът е върху фондовете за 18 от най-значимите не само за Стара Загора , а и за България творци като Кирил Христов, Гео Милев, даскал Петър Иванов, Веселин Ханчев…Подредени са платна на майстори като Димитър Гюдженов и Васил Димов, Петър Морозов, Борис Денев , Александър Божинов, Илия Петров, Борис Митов и Елисавета Консулова-Вазова. Някои от картините са създадени по съвсем конкретни поводи, а легендата шепне, че шарж на Теню Пиндарев , изобразяващ поета Иван Мирчев е бил дорисуван от ...лирика.В бронираните витрини са и ръкописите на фантастични романи в българската  литература - „О‘Корс“ и Теут се бунтува“ на старозагореца Георги Илиев, коментира пазителят на съкровищницата и неин неуморен изследовател от началата на 90-те години на миналия ХХ век Иван Матев. “След три десетилетия музей „Литературна Стара Загора“ се възроди! Духовните пазители на града ни намериха отново своя ДОМ! Литературната слава на Стара Загора не е помръкнала, паметта е съхранена и в бъдното! Да бъдем достойни за литературните си предци-строители на националната ни култура! „ се казва в специалната покана за откриването на експозицията.", "date": "2019.10.21", "title": "Останал без дом музей отваря отново врати за Димитровден"}
{"url": "https://www.monitor.bg:443/bg/a/view/lejdi-gaga-se-razdeli-s-gadjeto-si-dan-hortyn-178530", "text": "Деветкратната носителка на „Грами“ Лейди Гага отново влезе в графата на необвързаните дами. Това е разкрила самата певица по време на моминското парти на своята приятелка Сара Никол Тано. В своя публикация от купона, изпълнителката на Born This Way нарича дружката си „жена, която е на път да се омъжи“, а себе си определя като „необвързана дама“. Така, тя потвърди, че се е разделила с досегашното си гадже – звукорежисьора Дан Хортън, с когото бяха заедно едва няколко месеца. Междувременно Стефани Джоан Анджелина Джерманота, както е името на Лейди Гага по паспорт, пристигна на купона само ден, след като пострада при инцидент на свой концерт. 33-годишната певица падна от сцената заедно със свой фен в Лас Вегас. За щастие, тя се е разминала само с натъртвания.", "date": "2019.10.21", "title": "Лейди Гага се раздели с гаджето си Дан Хортън"}
{"url": "https://www.monitor.bg:443/bg/a/view/shej-michyl-stana-majka-snimka-178531", "text": "Актрисата Шей Мичъл, добила световна популярност с ролята на Емили Фийлдс в сериала „Малки сладки лъжкини“, гушна първата си рожба. Че красавицата е станала майка стана ясно днес. Самата тя се похвали със снимка на бебешката ръчичка в социалните мрежи. гласи текстът към кадъра. Детето е момиченце, но още не се знае какво име са избрали родителите. Преди няколко дни Мичъл разказа, че наследницата й закъснява и затова изпробва пикантни храни и танцува интензивно. Припомняме, че 32-годишната актриса призна за бременността си в края на юни. Таткото е партньорът на Шей - телевизионният водещ Мати Бабъл.", "date": "2019.10.21", "title": "Шей Мичъл стана майка (СНИМКА)"}
{"url": "https://www.monitor.bg:443/bg/a/view/ekip-na-le-bron-djejms-ot-gimnazijata-be-prodaden-za-187-5-hiljadi-dolara-178536", "text": "Гимназиален екип на ЛеБрон Джеймс бе продаден на търг за сумата от 187,5 хиляди долара, съобщават американски медии. Въпросните потник и шорти са тези, с които баскетболистът позира на корицата на \"Спортс Илюстрейтед\" през 2002 година, когато е едва 17-годишен. Още като ученик Джеймс бе определян като феномен в играта с оранжевата топка, а кариерата му в НБА само потвърди прогнозите на специалистите от началото на века. Крилото спечели три титли, три награди за \"Най-полезен играч\" във финалите на НБЛ, още 4 грабна приза за \"Най-полезен играч\" през редовния сезон и до момента има 15 участия в \"Мача на звездите\".", "date": "2019.10.21", "title": "Екип на ЛеБрон Джеймс от гимназията бе продаден за 187,5 хиляди долара"}
{"url": "https://www.monitor.bg:443/bg/a/view/otkriha-30-drevni-sarkofaga-s-mumii-178539", "text": "Тридесет дървени саркофага на над 3000 години, съдържащи мумии, бяха представени в Египет, след като бяха открити седмица преди това в некропола Асасиф в Долината на царете в близост до южния град Луксор, съобщи Би Би Си. От министерство по въпросите на паметниците на културата окачествиха находката като една от най-значимите през последните години. За последен път толкова добре запазени подобни реликви са открити в края на ХIХ в. Саркофазите с надписи и рисунки са открити на две нива в некропола - 18 на долното и 12 на горното ниво. Дървените ковчези са предназначени за мъже и жени жреци, като и за деца от Двадесет и втората династия на Древен Египет. Те са били събрани и скрити от жрец, за да не бъдат плячкосани. Независимо от това, че са толкова стари, по саркофазите могат отчетливо да се различат изображения на змии, птици, лотуси в различни цветове. Всички те са отлично запазени и изискват съвсем дребни намеси на реставраторите. Причината да са в това състояние е че в близост няма никакви населени моста. Съвсем наскоро известният египтолог Захи Хауас съобщи за две други археологически открития – изследователите са намерили царска гробница и „промишлена зона“, в която е имало около 30 работилници. Откритията са направени от екип, който работи в Луксор от декември 2017 г. Едното е направено в тъй наречената Западна долина, а другото – в Източната долина. Въпросната „промишлена зона“ е една от най-древните, известни на науката. По думите на Хауас в този район са открити пещ, използвана за производство на керамични изделия и резервоар за питейна вода, предназначен за работниците. В една от 30-те работилници очевидно се е обработвало злато. Открити са също така и складови помещения, както и големи количества керамика от времето на управление на фараоните от XVIII династия. Освен това сред откритите предмети има пръстен, украсен със скарабей и стотици инкрустирани с перли предмети, които са се използвали за украса на царски гробници. Също така е открита царска гробница, която е получила условното обозначение KV 65. Тя е била празна, ако не се смятат инструментите, използвани за изграждането й. В последно време дейността на археолозите в Египет е доста активна, египетското правителство редовно огласява археологически открития с надеждата да привлече туристи. През май в провинция Сохаг бе открита гробница на повече от 2000 г. с добре запазени стенописи и непокътнати мумии на животни. „Това е една от най-удивителните находки в този район“, каза при представянето на находката генералният секретар на Висшия съвет за античните ценности Мустафа Уазири. Подземната гробница с много вътрешни помещения е в Ахмим. Тя е принадлежала на големец. В нея е намерена човешка мумия и повече от 50 мумии на животни - мишки, соколи, котки. Открити са два саркофага, но вторият е празен. Вероятно е бил предназначен за съпругата на погребания. През септември пък бе съобщено, че египтяните са балсамирали мъртвите си още преди времето на фараоните и на по-голяма територия, отколкото мислеха специалистите досега. Изследване на известна праисторическа мумия, за която се смяташе, че се е запазила естествено от престоя в горещия сух пясък в Южен Египет, показа, че балсамирането е започнало 1500 години по-рано, отколкото мислеха специалистите досега. Учените разкриха и използваните за мумифицирането материали - растително масло, загрята смола от иглолистно дърво, екстракти от ароматни растения и растителна захар и дъвка. С тях са напоени платовете, в които е увито тялото. В тази \"рецепта\" има антибактериални съставки, използвани в подобни пропорции през пика на мумифицирането 2500 години по-късно. Специалистите също така определиха пола и възрастта на хората, чиито кости бяха намерени в древния черен гранитен саркофаг, открит в Александрия през юли. Костите принадлежат на 20-годишна жена, на мъж към края на 30-те и на мъж в началото на 40-те. Единият от черепите има отвор, насочващ към \"хирургическа интервенция\", каза ръководителят на изследването Зейнаб Хашиш. В някои от костите е открито злато. Саркофагът от черен гранит е с височина 1,85 м, с дължина 2,65 м и широчина 1,65 м. Той е на 2000 г. и е най-големият, намиран в Александрия. Гробницата е от периода на Птолемеите.", "date": "2019.10.21", "title": "Находка на века - Откриха 30 древни саркофага с мумии в Египет"}
{"url": "https://www.monitor.bg:443/bg/a/view/ek-predstavja-utre-dokladite-za-bylgarija-i-rumynija-178537", "text": "Европейската комисия ще обсъди и ще представи днес новите мониторингови доклади за България и Румъния по механизма за сътрудничество и проверка. Това съобщи говорител на комисията, като посочи, че се предвижда ЕС да приеме документите на заседанието си в Страсбург. От институцията не отговориха на въпроса дали това ще бъде последният доклад за нашата страна, каквито очаквания бяха записани в доклада от ноември миналата година. Тогава за първи път в официален документ беше посочено, че е възможно да бъде сложен край на наблюдението над страната ни в рамките на мандата на вече отиващата си комисия „Юнкер“. С въпросния документ беше сложен и край на мониторинга върху 3 от 6-те показателя за напредък на България. В същото време обаче имаше засилване на критиките към Румъния. Именно това кара представителите ни в Европарламента да са умерени оптимисти за приключването на наблюдението заради пакетирането ни със северната ни съседка. В същото време неофициално те посочват, че най-вероятно Брюксел ще направи такава препоръка, защото сме изпълнили всички критерии, но тя трябва да мине и през одобрението на Европейския съвет и на Европарламента. Възможно е някоя от страните да блокира свалянето, признават наши представители в ЕП, като посочват евентуално Холандия.", "date": "2019.10.21", "title": "ЕК казва утре сваля ли мониторинга (ОБНОВЕНА)"}
{"url": "https://www.monitor.bg:443/bg/a/view/16-godishen-chaka-8-meseca-prisyda-za-ubijstvo-178521", "text": "С постоянна мярка за неотклонение „задържане под стража“ е вече 8 месеца 16-годишен жител на село Черна гора, срещу когото е повдигнато обвинение в убийството на 50-годишен съселянин.Непълнолетният Димитър Ганев е неграмотен, не знае нито да чете нито да пише, въпреки че по документи е завършил пети клас в родното си село. В хода на заседанието, провело се на 21 октомври  тийнейджърът призна, че узнал съдържанието на обвинителния акт от съкилийник, който знаел азбуката. В кулоарите на съда той разказа, че ходел на училище, но не влизал в часовете, никой обаче не му правел забележки, минавал от клас в клас и дори пазел свидетелството , че има по всичко шестици. В залата, преди да се вземе решение делото да се гледа при закрити врати заради непълнолетието му, Димитър поиска казусът да е по съкратената процедура. Той призна, че халосал със сапа на брадата далеч по-възрастния от него Гиньо Дешков защото го напсувал на майка и това отключило агресията. „Бях в двора когато за пореден път Гиньо започна да бие жена си Ганка, а тя ми е първа братовчедка и аз започнах да я защитавам, но той не напсува и подгони с една цепеница. Тогава грабнах брадвата и със сапа го ударих по главата. Не помня колко пъти, веднага след това избягах защото той падна и се изплаших…“, разказа момчето, което настоява да бъде пуснато на свобода с по-лека мярка за неотклонение.Димитър е бил задържан на 15 март в къщата на свои роднини, където се скрил. Престъплението е извършено около 16,30 часа на 14 март, когато роднини на жертвата го откарали в безсъзнание в старозагорската УМБАЛ „Проф. д-р Стоян Киркович“. Там на Гиньо били направени няколко тежки операции, но въпреки усилията на медиците той починал на 23 март. Мъжът е българин, има общо 6 деца от двете жени , с които живял през годините на семейни начала.  Две от децата му с Ганка са непълнолетни, но вдовицата  заяви че няма финансови претенции към убиеца.  20 000 лв  кръвнина поиска Янка Дешкова, майка на загиналия мъж, но съдът отказа да я конституира като граждански ищец, за да не се бави наказателният процес. Съдът отказа да промени мярката за неотклонение и насрочи разпитите на поисканите от защитата свидетели и вещи лица за 28 октомври", "date": "2019.10.21", "title": "16-годишен чака 8 месеца присъда за убийство"}
{"url": "https://www.monitor.bg:443/bg/a/view/neda-spasova-ot-otkradnat-jivot-snima-klip-s-vasil-najdenov-178538", "text": "Актрисата Неда Спасова, която редовият зрител обикна като сестра Кая Райкова от „Откраднат живот“, влезе в снимачния екип на новия видеоклип на големия Васил Найденов. За изненада на феновете й обаче тя не е заставала пред камерата. „Направих дебюта си като грипаджия (човек от техническия екип – б.а.) за клипа на Васил Найденов! Този човек е кълбо от позитивна енергия! Уникално кълбо! сподели Спасова пред последователите си онлайн. Тя бързо тушира предложението на свой фен да търси бърза слава, като се снима в поп-фолк клип, като обясни, че няколко пъти вече е отказвала подобен ангажимент. „Просто няма да седя адекватно на обстановката“, казва още тя. Заедно с Найденов са снимали сцените от клипа му към „На случайна гара“, в която той се разхожда по „Витошка“. Останалата част от кадрите пък са заснети в единствения истински царски вагон - „Корона експрес“, чийто интериор е решен с оригинален махагон, кадифе, копринен плюш, персийски килими, кристални полилеи и огледала, майсенски порцелан и позлатени гербове на царската фамилия. Песента „На случайна гара“ е част от саундтрака на българския филм „Можеш ли да убиваш“, като режисьорът на заглавието Иван Ничев дирижира събитията и за клипа на Найденов. В участие във видеото пък се разписва и младата актриса Боряна Маноилова. Ролята на внучката на Чапа е на видение на героя в клипа. Парчето, дело на композитора Стефан Димитров и текстописците Иван Тенев и Александър Петров, се очаква да направи премиерата си съвсем скоро.", "date": "2019.10.21", "title": "Неда Спасова от „Откраднат живот“ снима клип с Васил Найденов"}
{"url": "https://www.monitor.bg:443/bg/a/view/gazova-butilka-vzrivi-doma-na-pensioner-178522", "text": "84-годишен пенсионер пострада тежко при взрив на газова бутилка. Инциденът е станал в апартамента на пенсионера на улица \"Йоан Екзарх\" в Айтос. Възрастният мъж решил да си приготви вечеря, включил газовия котлон и драснал клечката. В този момент 20-литровата газова бутилка експлоадирала, а секунда по-късно жилището избухнало в пламъци. Взривната вълна е потрошила всичко в дома. Изпочупени са мебели и техника, в тавана и стените зейнали пукнатини, а дограмата на прозорците била изцяло избита. На място пристигнали огнеборци с един противопожарен автомобил, които потушили огъня. Старецът е оцелял като по чудо. Той е бил открит сред руините жив, но в много тежко състояние. Откаран е с линейка в шоковата зала на бургаската болница, а от там е транспортиран в специализираната клиника по изгаряния във Варна. Той е получил наранявания от взрива и изгаряния по ръцете и главата.", "date": "2019.10.21", "title": "Газова бутилка взриви дома на пенсионер"}
{"url": "https://www.monitor.bg:443/bg/a/view/arestuvaha-majkata-na-izostavenoto-bebe-178524", "text": "Днес малко преди обед беше арестувана майката на бебето, изоставено пред лекарски кабинет в поликлиниката, в Петрич. Тя е на 38 години, българка отт петричкото село Старчево.  В продължение на четири дни органите на реда издирваха родителите, изоставили пеленаче на на по-малко от месец пред лекарски кабинет. Детето е било оставено завито в одеяло на пейка пред лекарския кабинет. Било е открито от медицинска сестра  около 13,50 часа в петък. Веднага е била информирана полицията чрез телефон 112. След като е било намерено бебето веднага е транспортирано в болницата в Сандански, където е настанено в отделението по неонатология: „Детенцето е в добро здравословно състояние. Пъпната му връв не беше добре вързана, което показа, че е родено в домашни условия и е на по-малко от един месец, информира журналистите Гинка Атанасова, директор на дирекция „Социално подпомагане“ в Петрич. Всичко е вече наред и бебето е под грижите на медиците, допълни тя. В момента 38-дишната майка се разпитва от разследващите полицаи.", "date": "2019.10.21", "title": "Арестуваха майката на изоставеното бебе (ОБНОВЕНА)"}
{"url": "https://www.monitor.bg:443/bg/a/view/19-godishen-djigit-katastrofira-5-pyti-za-minuta-178526", "text": "19-годишен джигит счупи рекорда, като успя да катастрофира цели пет пъти за около минута време. Опелът, с който се придвижвал, е натрошен, но шофьорът се отървал с дребни драскотини. Серията от каскади станала рано сутринта на ул. \"Странджа\" в странджанския град Средец. Младежът изгубил контрол върху управлението и забил \"Опела\" първо в крайпътния електрически стълб пред дом №8А. Секунда по-късно нацелил метална врата, а след нея осуркал яко тухлената стена на гараж. Последвал нов сблъсък с бетонна колона на ограда, а накрая финиширал с удар в металната порта на частен дом. Скоростната серия катастрофи като по чудо не е завършила с жестока трагедия. Водачът е бил откаран в бургаската болница и след като е прегледан, лекарите го освободили за домашно лечение. Според разследващите той не е употребил алкохол, нито други упойващи вещества. Имал е по-малко от година стаж зад волана и поради липса на опит не успял да овладее автомобила. \"Причина за инцидентите е движение с несъобразена с профила на пътя скорост - надлъжен наклон при спускане и повредена пътна настилка, както и поради загуба на контрол\", съобщиха от полицията.", "date": "2019.10.21", "title": "19-годишен джигит катастрофира 5 пъти за минута"}
{"url": "https://www.monitor.bg:443/bg/a/view/ruse-rekordior-po-jalbi-v-predizbornata-kampanija-178528", "text": "Общо 19 жалби са постъпили в Общинската избирателна комисия /ОИК/ в Русе от началото на предизборната кампания. Това нарежда града на първо място извън столицата по брой подадени сигнали, свързани с нарушения на правилата за предизборна агитация, съобщи председателят на ОИК Николай Братованов. Той посочи, че в Стара Загора, където избирателните секции са почти колкото в Русе, жалбите са три. В Пловдив сигналите са осем, в Бургас – също осем, а във Варна – четири. Сигналите в Русе са предимно за агитационни материали, поставени на неразрешени места. Една четвърт от жалбите са оставени без уважение, а при останалите е констатирано нарушение. Председателят на ОИК призова за толерантно поведение в предизборната кампания. Поводът за този апел е появата на фалшиви новини в интернет сайтове, опетняващи името на определени кандидати за кметове.", "date": "2019.10.21", "title": "Русе рекордьор по жалби  в предизборната кампания"}
{"url": "https://www.monitor.bg:443/bg/a/view/izlojenie-na-goveda-ovce-kozi-kone-gylybi-i-kucheta-v-razlog-178520", "text": "Националното изложение събра собственици на различни породи животни в Разлог. Инициативата се осъществява за втора поредна година. Събитието бе част от празничната програма по случай 107 години от Освобождението на града. Специализираното изложение се радваше на изключителен интерес. На стадиона в града бяха представени животни в различни категории- Българско сиво говедо, Лимузин, Галоуей, Бяла маришка овца, Старопланински цигай, Родопски цигай, Вакла маришка овца, Калоферска дългокосместа коза, кокошки порода Бреговска джинка. В категория коне участваха Български Тежковозен кон и Дунавски кон, които взеха награди. Купи за участие взеха и породите Шотландско пони и Андалуски кон. Интерес предизвика и изложбата на кучета от породата „Българско овчарско куче\", в която също бяха излъчени отличници в различни категории. На събитието присъстваха Георги Йорданов - изпълнителен директор на Изпълнителна агенция по селекция и репродукция в животновъдството, професор Андрей Мицулов- преподавател в Лесотехнически университет и в Центъра по професионално обучение по кинология към Министерство на образованието и науката, Пламен Левиов- национална асоциация по коневъдство, Мария Георгиева- национална асоциация за месодайно говедовъдство в България и проф. Дойчо Димов - сдружение за произвеждане и отглеждане на овце. За доброто настроение се погрижиха представителни състави на Народно Читалище - Разлог \"15 септември 1903-1909 г.\" - ДТС„Разложанче”, Певческа група към ТА „Разложки мераци” и ТС \"Пирински наниз\".  ", "date": "2019.10.21", "title": "Собственици събраха различни породи животни на изложение"}
{"url": "https://www.monitor.bg:443/bg/a/view/zaharieva-obsydi-turski-potok-i-belene-s-lavrov-v-moskva-178527", "text": "Вицепремиерът и външен министър на България Екатерина Захариева обсъди в понеделник с руския си колега Сергей Лавров продължаването на наземната част на газопровода „Турски поток“ през територията на страната ни и възобновяването на проекта АЕЦ „Белене“. Разговорът се състоя в  рамките на работната визита на Захариева, която е в Москва по покана на Лавров. След преговорите и двете страни потвърдиха готовността на руската компания „Росатом“ да участва в качеството си на потенциален стратегически инвеститор в процедурата за възобновяване строителство на „Белене“. Захариева информира Лавров и за официалния старт на изграждането на разширението на газопреносната мрежа по трасето на „Балкански поток“ в участъка от българо-турската граница до компресорна станция „Странджа“. Двамата висши дипломати споменаха и планираното модернизиране на 5-и и 6-и енергоблокове на АЕЦ „Козлодуй“. Тема на разговорите станаха още търговско-икономическите връзки и стокообменът между България и Русия.   След срещата в Москва Захариева обяви, че ще се работи в посока увеличаване на броя на чартърните полети между двете страни, както и на потока от руски туристи у нас. Тя посочи, че вече се вземат мерки за облекчаване на българския визов режим за руските граждани, като от миналата година е започнало издаването на многократни визи за собствениците на имоти у нас. Стана ясно още, че Лавров е приел поканата на Захариева да посети страната ни. Също така домакинът обяви, че е предал на българската страна документ за държавна регистрация, даваща право на постоянно безсрочно използване на участъка земя, върху който се намира българското посолство в Москва. Външните министри обсъдиха още  възобновяването на фериботна връзка между двете страни и повишаване на транспортна свързаност. Гостенката изрази съжаление, че в рамките на посещението не са успели да подпишат съвместна програма за сътрудничество в областта на образованието и културата. Захариева и Лавров говориха още за ситуацията на Балканите, като и двамата оцениха като  негативен факт блокирането на диалога между Белград и Прищина.    В началото на преговорите Захариева подчерта, че се наблюдава активизиране на двустранния диалог. Гостенката посочи също, че това е първото за последните 8 години посещение на български външен министър в Русия. Програмата на Захариева в Москва предвижда още поднасяне на цветя пред паметниците на Героите на Плевен и на светите братя Кирил и Методий, както и среща с българската общност в руската столица. Преди посещението, министър Захариева заяви, че София е заинтересована от равноправен и взаимноизгоден диалог с Русия, при който страната ни ще се ръководи от националните интереси и общата политика на Европейския съюз и НАТО.  ", "date": "2019.10.21", "title": "Захариева обсъди „Турски поток“ и „Белене“ с Лавров в Москва "}
{"url": "https://www.monitor.bg:443/bg/a/view/specsydyt-otloji-deloto-sreshtu-banevi-178519", "text": "Специализираният наказателен съд отложи делото срещу семейство Баневи поради събиране на допълнителни доказателства. Съдът задължи Прокуратурата да предостави заверени справки и декларации от НАП за периода от 2007 до 2013 г по делото срещу Николай, Евгения и Мария Баневи. От Специализирания съда обявиха, че поради събиране на доказателства делото се отлага за 20 ноември 2019 г. от 10:00 ч. Разпитът на свидетелите също ще бъде проведен в следващото заседание, след представяне на оригиналите от посочените документи.", "date": "2019.10.21", "title": "Спецсъдът отложи делото срещу Баневи "}
{"url": "https://www.monitor.bg:443/bg/a/view/toto-pechalbi-tiraj-84-178525", "text": " Числа - 17, 22, 23, 28, 33, 41. Печалби: 6 - няма, 5 - 6 по 5 796,30 лв., 4 - 503 по 69,10 лв., 3 - 10062 по 4,80  лв., ДЖАКПОТ: 3 826 785,17 лв.  Числа - 4, 6, 7, 9, 25, 38. Печалби: 6 - няма, 5 - 6 по 1 707,50 лв., 4 - 335 по 30,60 лв., 3 - 5520 по 2,70 лв., ДЖАКПОТ: 461 497,10 лв.  I теглене -  4, 6, 10, 11, 17. Печалби: 5 - 3 по 7 653,80 лв., 4 - 246 по 107,70 лв., 3 - 7767 по 5,00 лв. ДЖАКПОТ: няма II теглене - 3, 14, 15, 24, 25. Печалби: 5 - 1 по 22 961,40 лв., 4 - 178 по 148,80 лв., 3 - 6128 по 6,30 лв. ДЖАКПОТ: няма  Позиция - 2,7, 9; цифра - 6, 9, 0. Печалби: 3 - няма, 2 - 740 по 44,50 лв. ДЖАКПОТ: 32 915,55 лв.  1, 6, 15, 16, 35; Зодия - 9. Печалби: 5+1 - няма, 5 - няма, 4+1 - няма, 4 - 8 по 500,00 лв., 3+1 - 30 по 100,00 лв., 3 - 247 по 10,00 лв., 2+1 - 299 по 5.00 лв., 1+1 - 1476 по 1.50 лв., 2 - 3161 по 0,80 лв., 1 - 2282 по 1,00 лв. ДЖАКПОТ: 3 000 000,00 лв.  Година: 85, месец 6, дата 28, ден 7. Печалби: I група - няма, II група - 1 по 454,40 лв., III група - няма, IV група - 1 по 227,20 лв., V група - 5 по 45,40 лв., VI група - 8 по 22,70 лв., VII група - 11 по 20,70 лв., VIII група - 23 по 7,90 лв., IX група - 38 по 7,20 лв., X група - 69 по 4,60 лв., XI група - 139 по 2,60 лв., XII група - 172 по 2,60 лв., XIII група - 429 по 2,20 лв., XIV група - 1204 по 1,30 лв., XV група - 2178 по 1,20 лв. ДЖАКПОТ: 10 879,54 лв. Печалби: Форд ЕкоСпорт, Игра: 6/49 Фиш: 494316896, Район: Съединение", "date": "2019.10.21", "title": "Тото печалби, тираж №84"}
{"url": "https://www.monitor.bg:443/bg/a/view/energoto-poiska-19-000-leva-na-abonat-za-da-mu-pusnat-tok-v-kyshtata-mu-178523", "text": "Абонат на електроразпределително дружество е поискал да му бъде осигурено електричество в новата му къща. Оттам обаче му поискали сумата от 19 000 лева за услугата. Историята е на инж. Никола Николов. За това съобщи Нова телевизия. „Аз тези 19 000 лева няма да ги платя, защото вече си имам електромер. Линията, която е построена преди 7-8 години, е захранила единия ми консуматор. И сега като построих втората къща ми трябва втора партида”, обясни инж. Николов. Петър Костадинов от отдел „Комуникации” на електроразпределителното дружество EVN обясни, че капацитетът на мрежата, която минава до имота, е изчерпан. А сечението на кабела на електрическия стълб не позволява присъединяването на нови абонати към него. Николов пък е категоричен, че от енергодружеството трябва да покажат доказателства, че наистина капацитетът на кабела е изчерпан и да се въведе в експлоатация друг такъв. Това било задължително, за да има електричество в новия му дом. „Тези близо 19 000 лева са изчислени на базата на нормативната уредба. И това не е сума, която EVN ще прибере за себе си. Това е стойността на 700-те метра линия, която ще трябва да се прекара от новия имот на клиента до трафопоста”, обясни още Костадинов.  Според енергийния експерт Иван Хинов има два ефективни варианта Никола Николов да има електричество в новия си дом. Единият е да си урегулира парцела. В този случай електроразпределителното дружество ще бъде задължено да му осигури ток, съгласно нормативната уредба. Алтернативата е чрез фотоволтаичен панел.", "date": "2019.10.21", "title": "Енергото поиска 19 000 лева на абонат, за да му пуснат ток в къщата му"}
{"url": "https://www.monitor.bg:443/bg/a/view/mitropolit-nikolaj-osveti-nov-hram-v-septemvri-178513", "text": "Пловдивският митрополит Николай освети новата църква „ Св. Цар Борис-Михаил“ в град Септември, в престола на олтара на която бяха вградени частици от мощи на баташки мъченици. Освещаването на втори храм в градчето става след 148 години, а владиката бе придружаван от двама епископи- Арсений Знеполски и Константийски Яков и от свещеници от Пловдивската и Пазарджишката духовни околии. В двора на църквата се бяха събрали десетки миряни, сред които кметът и кандидат за втори мандат Марин Рачев, председателят на Общински съвет Кирил Тодорин, бившият кмет Томи Стойчев, в чийто мандат бе направен грубият строеж на храма и много други. Близо 5 часа продължи освещаването на новия храм. След това митрополит Николай Пловдивски съобщи на миряните в препълнената църква, че в престола на олтара са вградени 3 частици от мощи на баташките светии- мъченици. В края на службата отец Йордан Василев бе произведен в звание свещеноиконом по решение на Пловдивска Митрополия. В отминалите 24 години вашият енорийски свещеник отец Йордан Василев се грижеше за това да съгради духовното здание на енорийската църква, а отражение на това сте вие и настоящият храм, и вярата на този Божи народ. Отец Йордан се отличи с особена ревност на своя пастирски дълг и затова ще бъде отличен, издигнат по-високо, защото е заслужил”, заяви владиката. От своя страна отец Йордан връчи на митрополита специален дар - дикири и трикири - свещници, които се използват по време на богослужението. Митрополит Николай благодари на всички дали своята лепта за построяване на новата септемврийска църква.За принос в съграждането на храма дядо владика отличи специално с благодарствени грамоти Марин Рачев, инж. Томи Стойчев, инж. Емил Йончев, Георги Дишков и Иванка Курбанколева.", "date": "2019.10.21", "title": "Митрополит Николай освети нов храм в Септември"}
{"url": "https://www.monitor.bg:443/bg/a/view/mladej-zagina-trima-sa-raneni-pri-tejka-katastrofa-v-zlatica-178511", "text": "20-годишен младеж загина на място, а четирима души бяха ранени при тежка катастрофа в Златица в понеделник сутринта. При инцидента са се ударили два леки автомобила, единият от които бил управляван от жертвата. Пострадалите - 40-годишна жена и три момчета на по 19 години, са откарани в столичната болница „Света Анна” с множество травми. Животът им е вън от опасност, научи NOVA. Движението в района на катастрофата пренасочва. Обходният маршрут е по съседни улици в населеното място, съобщават от АПИ.", "date": "2019.10.21", "title": "Младеж загина, четирима са ранени при тежка катастрофа в Златица"}
{"url": "https://www.monitor.bg:443/bg/a/view/samo-1-ot-10-se-syvetva-s-krediten-posrednik-178477", "text": "Само един от десет души у нас, решил да тегли кредит или вече взел заем, прибягва до услугите на кредитен консултант. Това показват данни на Асоциацията на кредитните посредници в България (АКПБ), съобщи за „Монитор“ председателят й Деян Василев. През 2018 г. 8-10% от българите са се съветвали с консултанти. „Това далеч не е лош старт“, коментира той. Според него този модел е толериран от банките, на които не им се налага да държат на заплата посредник и съответно спестяват разходи. Пазарният дял на кредитните посредници у нас бележи устойчиво нарастване през последните години. „Ако преди година хората ходеха до няколко банки за оферти, сега това, че кредитните посредници, особено необвързаните, работят с 5-10 банки, много помага“, заяви Василев. Според него в предишни години кредитните консултанти са имали пазарен дял под 5%. Днес той е нараснал, а прогнозите са след 4 години да стигне 30-40%, както е в много страни от Централна Европа като Унгария, Чехия, Словакия, дори в Западна Европа. За Унгария и Чехия процентът е съответно 40 и 50, тоест всеки втори клиент използва безплатните услуги на посредник, които каза Василев. На въпрос за какъв вид кредит търсим помощ най-често Василев каза, че и при ипотеките, и при потребителските кредити интересът расте. „Някои от запитванията са свързани с рефинансиране, а по-малка част с предоговаряне“, уточни още експертът. „На последно място е консолидирането на задължения в случай, когато клиент има кредитна карта с лимит или бърз кредит и иска да намали вноските. „Имаме клиенти, които идват да си консолидират задълженията в един кредит с по-дълъг срок, но с по-малка вноска“, обясни Василев. На въпрос дали е добре да се съветваме преди или след изтеглена сума, Василев отговори, че е „Ако дадено семейство иска да купи жилище, необходимо е да се направи консултация, преди да започне търсенето“, каза той. „Тя ще помогне да се ориентира какъв кредит и в какъв размер ще може да се тегли на база доходи, на база имот – дали е извън София, в който случай някои банки намаляват оценката и дават максимум 85% от нея. Колкото по-рано човек направи консултация, особено за ипотеки, толкова по-спокоен е той“, завърши Василев. По думите му други пък идват в по-напреднал етап на сделката, бързат и получават най-бързите оферти, които невинаги са най-изгодни. Има и клиенти, които са с по 4-5 кредита, за да покрият някакви нужди. Други са с по 20 бързи кредита, които са рефинансирани един с друг. „Затова консултирането с кредитен експерт трябва да се направи рано и да няма просрочване или лоша кредитна история“, препоръча още Василев. Той напомни, че тя се вижда в централния кредитен регистър на БНБ. „Ако имам неплащани кредити от 3 месеца и се чудя как да ги обединя, то тогава вече е твърде късно и банките не финансират хора с текущи просрочки“, предупреди шефът на асоциацията. Някои банки пък не финансират изобщо клиенти, ако е имало просрочване за последните 2-3 години. защото по-голямото задлъжняване води до по-високи вноски и рисковете за домакинството нарастват. Средният жилищен кредит за страната е 110-115 хил. лв. За потребителски кредит средната сума е 20 хил. лв., но има банки, които отпускат 50-60 хил. лв., като така някои успяват да си купят жилище, стига да имат по-високо самоучастие, продават друг имот или имат спестявания. Най-често допусканите грешки са, че клиентите често пъти надценяват възможността за кредит и сумата, която могат да изтеглят. При закупуването на жилище някои търсят прекалено голям процент на финансиране от банката. „Ако трябва да вземе апартамент за 100 хил. евро, клиентът търси кредит на същата сума и това води до голяма месечна вноска и по-високо задлъжняване – колкото по-голямо е самоучастието на клиента, примерно 15-25%, толкова по-добра оферта може да вземе за ипотеката“, каза Василев. и да не сключват предварителен договор, преди да са се уверили, че имат шанс да получат финансиране, за да не изтече срокът, да трябва предоговаряне и целият процес да се случи „на пожар“. Друг проблем, свързан донякъде със сивата икономика, е, че част от клиентите, които са собственици на фирми, не си изплащат целите заплати или дивиденти. „Банката гледа официално колко е доходът за предната година - колкото по-добър доход има човек, толкова по-ниска лихва може да получи“, поясни Василев. Той даде пример с клиенти, при които се дават преки насоки как да влязат в режим „дивиденти“, за да може след 6 месеца банките да ги одобрят и да им дадат топоферта. Ако това се направи в последния момент, не може да си изпълни целите. Обикновено най-силните сезони за ипотеки са пролетта и есента. Една ипотечна сделка обикновено се приключва за около 3 месеца, като това включва процеса от обаждането на клиента до тегленето на кредита. Понякога се случва клиентът все още да търси имот, но вече да е минал през консултация. За потребителските кредити най-силен сезон е лятото, защото е сезонът на почивките. „Не препоръчваме на клиенти да теглят кредити, за да ходят на отпуска, защото после излиза солено“, каза шефът на АКПБ. Без кредитен консултант намирането на изгодна оферта от банка би ни отнело поне 3 работни дни. Това са между 15-20 ч. „Човек трудно може да накара всеки банков служител да не го подвежда и да му покаже скритите камъни, докато при консултантите трябва около час за избора на топ 3 оферти според неговия профил“, допълни шефът на АКПБ. Друг риск е, че клиентът може да отиде при неправилната банка и да получи предложения например с лихва от 3.5% до 4%, а в момента за него другаде да може да има оферта за 2.8-2.9%. „Ако е сам човек, то той пак не е сигурен дали е налучкал офертите – застраховка „Живот“ включена ли е, каква е плаващата лихва - различните клиенти ценят различни аспекти“, коментира Василев. Например ако редовен платец иска да купи кола за 5000 лв. и до 3 години може да погаси сумата, то такъв клиент няма да има голямо спестяване при сравнени оферти. За клиент, който има голям жилищен кредит за 100 хил. лв. за 20 години обаче, положението е различно, дори да има само половин процент е по-добра лихва. „Половин процент на 100 хил. лв. е 500 лв. годишно, или за 20 години това са 10 хил. лв. спестени“, завърши Василев. При търсене на оферта за кредит най-важно е да се гледа ГПР-то, или годишният процент на разходите. Той включва различни такси и комисиони, които банката взема. „Често лихвата е маркетингов подход, затова е важно да следим тези разходи“, съветва кредитният консултант Тихомир Тошев. Той предупреди при оферта за обединяване на задължения да се проверят и другите продукти, като напр. застраховки, включени в предложението - доколко те са необходими и как ще се отразят на семейния бюджет. Нерядко обаче банките отказват на клиентите си. „Когато това се случи, обикновено причините са изредени - това е или недостиг на доходи, или проблем със стари кредити – закъснели или пропуснати вноски по тях“, каза още Тошев. По думите му между 7 и 8% от потребителските кредити служат за обединяване на стари задължения. „Тенденцията беше силна първите годините след кризата – 2016-2017 г., тогава пазарният дял на потребителските кредити за обединяване бе 28-29%“, поясни Тошев. По думите му причина за това е, че по онова време лихвите по кредитите започнали да падат, а доходността на домакинствата се увеличила. Затова и днес рядко се случва българите да обединят задължения и съответно пазарният дял е значително по-малък. Кредитният рейтинг показва кредитоспособността на всеки един от нас и на негова база банките решават дали да отпуснат заем на своя клиент. „На първо място при теглене на кредит трябва много внимателно да се избере датата за месечна вноска. Най-добре е това да е 7-10 дни след получаване на заплата“, каза Тошев. Много хора не осъзнават, че това е важно, защото при закъснение може да им бъде начислена наказателна сума. Всички просрочия се отбелязват в Централния кредитен регистър към БНБ, откъдето лесно може да се направи справка. Вторият съвет е да не се ангажираме сами да внасяме сумите, а банката, чрез директен дебит, сама да си прибира парите. „Всичко може да изникне - някой ангажимент, може да се разсеем и да забравим да внесем“, предупреди Тошев. Третият, макар и глобален съвет е да преценим как ще се отрази месечната вноска върху бюджета ни. Трябва да я планираме така, че да не се налага да намаляваме разходите и да отлагаме плащането на битовите сметки и те да се натрупват.", "date": "2019.10.21", "title": " Само 1 от 10 се съветва с кредитен посредник"}
{"url": "https://www.monitor.bg:443/bg/a/view/kakyv-seks-obicha-vsjaka-ot-zodiite-178512", "text": "Зодиите казват повече за нас, отколкото понякога и най-близките ни хора. Какво обаче означава това, когато говорим за секс и коя зодия е вашият перфектен партньор? Родените под знака на Овен се отличават с изключителна издържливост и необуздана страст. Те правят секс на всякакви места, те са импулсивни. Най-добра партия за секс: Везни и Стрелец Той е търпелив и нежен. Но не бързайте със заключенията: телецът все пак е упорит и целеустремен. Той усеща света с всичките си сетива и иска същото и в секса. Обича целувките, докосванията и бавния секс. Най-добра партия за секс: Рак и Козирог Те са любопитни в леглото и за това е виновен Меркурий. Близнаците обичат дългите и смислени разговори, както и продължителен флирт с мръснишки език. Най-добра партия за секс: Овен и Водолей Те често крият емоциите си, имат нужда от сигурна връзка, в която да не се налага да се крие в черупката си. Затова сексът с тях е чувствен, но когато бъде постигнат, те са готови да се отдадат напълно на партньора си, каквото и да значи това. Най-добра партия за секс: Риби и Телец Ентусиасти с голяма страст, това са Лъвовете. Имат забележителна харизма и невероятно присъствие. Лъвът обаче не иска нищо повече от това да бъде обичан и да му се възхищават. Най-добра партия за секс: Скорпион и Овен Тук всичко е прецизно и внимателно изчислено. Не си падат по нестандартните неща в леглото. Затова и предпочитат леглото, но с чисти чаршафи. Най-добра партия за секс: Козирог и Скорпион  Те са благословени с дара на съблазняването. Те са майстори в това и затова ще трябва да сте особено изобретателни. Ако се целите в мъж от зодията, оставете го той да води. Сексът не е от първостепенна важност. Най-добра партия за секс: Овен и Телец За тях няма теми табу в леглото, стига да стигнете до него. При тях положението е всичко или нищо и това важи и за секса. Най-добра партия за секс: Лъв и Дева Оптимисти, ентусиасти, родени за нови приключения и изживявания. Да свалите Стрелец, не е трудно. Когато са влюбени, са открити. Харесват спонтанен секс, различни пози и фантазии. Най-добра партия за секс: Близнаци и Овен Мъдри и целеустремени, сексът с тях е... интересен. Преди да си легнете с тях, трябва да се сближите. Трябва да сте уточнили каква връзка искате да имате. Най-добра партия за секс: Скорпион и Дева Това вече е трудно. Водолеите са гениите сред зодиите. Често можете да ги разберете погрешно. Трябва им доста интелектуална стимулация, за да си легнете с тях. Ценят свободата. В секса харесват дивите и нестандартни неща. Най-добра партия за секс: Скорпион и Близнаци Мистериозни и с уклон към духовното, те са романтични и замечтани. Трябва да сте тяхна духовна половинка, за да си легнете с тях. Най-добра партия за секс: Рак и Скорпион", "date": "2019.10.21", "title": "Какъв секс обича всяка от зодиите? "}
{"url": "https://www.monitor.bg:443/bg/a/view/otkriha-myrtva-riba-i-po-bregovete-na-struma-kraj-blagoevgrad-178518", "text": "След като преди дни беше открита мъртва риба край бреговете на Струма в Кресненското дефиле, същият инцидент се повтаря и край Благоевград. Мъртва риба скобар бе открита за втори път край водите на Струма  в района на първи и втори бараж, близо до Старо Струмско. Умрелите риби са изхвърлени от водите на реката, като разчерът им е над 30 см. Причините все още не са ясни. Преди около месец акт по Закона за водите отнесе производствена база на „Бистрица“ ЕООД – Благоевград заради замърсяване на водите на река Струма, в района на Покровнишки мост до гр. Благоевград. Това е близо до мястото, където е открита мъртвата риба.", "date": "2019.10.21", "title": "Откриха мъртва риба и по бреговете на Струма край Благоевград."}
{"url": "https://www.monitor.bg:443/bg/a/view/richard-shif-istorijata-na-dobrijat-doktor-e-realistichna-178332", "text": "От класики като „Бодигард“ до модерни кинохитове като „Геобуря“ - Ричард Шиф може да се похвали с над 100 роли в актива си. Голяма част от вниманието на актьора към днешна дата е насочена към работата му за сериала „Добрият доктор“, който дебютира по AXN в началото на октомври. В поредицата носителят на „Еми“ слага престилката на д-р Аарън Гласман, който ръководи престижната болница „Св. Бонавентура“. Героят покровителства  , около чиито премеждия се завърта сюжетът. С участие в сериала се разписват още Пейдж Спара, Никалъс Гонзалес, Антония Томъс, Фиона Губелман и други. Поредицата е създадена от Дейвид Шор („Доктор Хаус“) и звездата от „Изгубени“ и „Хавай 5-0“ Даниел Дей Ким. На „Монитор“ беше предоставено ексклузивно интервю от AXN, в което Ричард Шиф коментира „Добрият доктор“ и героя си: - Той е много красив и желан от жените, пада си малко Казанова и е шеф на болницата. Пътищата му с младия Шон се пресичат няколко години по-рано и той взима много присърце усилията, които младият мъж полага, за да стане лекар. Гласман е този, който му оказва огромна подкрепа, за да може да започне работа в неговата болница като хирург, въпреки аутизма му. - Самият аз имам лично отношение към аутизма, имам подобна ситуация като тази в личния си живот. Така се случи, че в живота ми се появи една забележителна, прекрасна личност, преживял огромно страдание, особено в младите си години, заради аутизма си, така че историята ме грабна мигновено. Припознах се в нея без проблем. - Да, направих някои проучвания относно лекарската професия и какво е да работиш в болница. Съпругът на сестра ми не е лекар, но е председател на борда на директорите на болница в Монтана, така че сме водили доста разговори с него през годините, относно това какво е да ръководиш болница и съответно проблемите във финансирането и в здравеопазването въобще. Но това беше първата ми подобна роля, никога преди това не съм играл лекар. Това всъщност беше новото за мен, доста изчетох по темата, относно предизвикателството да бъдеш лекар, за моралните дилеми в професията. Винаги си любопитен да видиш лекарите, толкова често описвани във филмите, като едни страхотни професионалисти, самонадеяни и наперени, винаги на върха в професията, все брилянтни хирурзи. Правят купища с пари, корави са като скали и седят леко встрани от това, което е същността на професията им, а именно да се борят и да спасяват човешки животи. Моят герой е интересен именно с това, че животът му поема в различна от тази рутина посока, може би не е бил перфектен в миналото си, но сега ще открие значението на това, какво е да си добър човек. - Между нас да си остане - никога не съм гледал медицински драми, не обичам да гледам болни хора, но въпреки това, смятам, че основната причина жанра да се харесва толкова много е заради ситуациите, които са под високо напрежение било то заради ограничено време или заради живота и смъртта. Тези ситуации създават драматични обстоятелства, а в болниците обикновено имаме работа с живота и смъртта, близки до тези в полицейските драми, до криминалните драми или политическите драми, които също се завръщат. Всяка една ситуация, която създава напрежение е потенциална предпоставка за добра драма.   - В него гори една страст, свързана с проблеми в миналото му и с факта, че въпреки всичко той е намерил в какво да вярва и кого да покровителства. Задълбочих се в менторството и какво точно означава това и стигнах до извода, че в живота си съм имал подобна случка като тази, в която покровителствам Шон. Разбрах също, че тогава, когато обучаваш някого, самият ти научаваш страшно много. - Когато историята е добре написана, добре изиграна и добре режисирана, тогава има и добър шанс хората да я харесат и да бъдат привлечени от нея. Според мен, това шоу е всички тези неща, но в частност, когато някой има някакви ограничения и същевременно получава шанс, това напомня на всички ни, че не бива да оставяме ограниченията да застават на пътя на мечтите ни и точно тази линия е добре застъпена в сериала. Историята е оптимистична и реалистична. Шон изпитва огромни затруднения на ежедневен, не, на ежечасен принцип, но това не го спира, не го отклонява от целта му.", "date": "2019.10.21", "title": " Ричард Шиф: Историята на „Добрият доктор“ е реалистична"}
{"url": "https://www.monitor.bg:443/bg/a/view/eso-i-trite-erepeta-sa-gotovi-za-zimata-178515", "text": "Електроенергийният системен оператор (ЕСО) и трите електроразпределителни дружества са подготвени за предстоящия зимен сезон. Това е основният извод от проверката на експерти от Министерството на енергетиката, назначена със заповед на министър Теменужка Петкова. В периода 24 септември - 11 октомври 2019 г. бяха инспектирани обекти на „ЕСО“ ЕАД, „Електроразпределение ЮГ“ ЕАД, „Електроразпределение Север“ АД и „ЧЕЗ Разпределение България“ АД. Целта бе да бъде установена степента на готовност на енергийните обекти за работа при бедствия, с оглед намаляване на неблагоприятните последствия от природни бедствия и аварии през есенно - зимния период 2019-2020 г. На произволно избран принцип бяха проверени енергийни обекти в районите на градовете Ямбол, Карнобат, Айтос, Бургас, Пловдив, Банско, Разлог, Белица, Гоце Делчев, Хаджидимово, Бяла, Борово, Две могили, Русе, Ветово, Цар Калоян и Глоджево. Обект на инспекциите бяха електрически подстанции, въздушни електропроводи високо, средно  и ниско напрежение, както и възлови станции  и трафопостове. Въздушните електропроводни линии високо напрежение, преминаващи през горски територии, са с добре поддържани просеки, установи проверката. Сервитутните зони около въздушните електропроводи за средно напрежение са почистени. До края на месеца предстои да бъдат премахнати клони на единични дървета, намиращи се в близост до въздушни линии за ниско напрежение. Голяма част от въздушните електропроводи ниско напрежение, които преминават успоредно над тротоарните зони на населените места, са подменени с изолирани усукани проводници, които не се влияят от досега им с клони на дървета. В по-големите градове мрежите за ниско напрежение са изградени чрез силови кабели, които са положени подземно. Съоръженията в обслужваните от трите електроразпределителни дружества възлови станции и трафопостове са преминали годишния профилактичен преглед и са подготвени за работа при зимни условия. Контролните органи от МЕ установиха, че в подстанциите са изпълнени всички необходими мероприятия, свързани с подготовката им за есенно-зимния сезон. Оперативната и техническата документация се водят редовно. Има пълен набор от необходимите документи, свързани с експлоатационните инструкции и схеми. Проверени са преносимите средства за пожарогасене и пожарогасителните инсталации, както и наличните средства за защита при извършване на манипулации по съоръжения високо и средно напрежение. Бе установено, че те са преминали периодична проверка и са годни за ползване. Във всички проверени дружества е организирана работата на аварийни екипи, които са на денонощно разположение. Така се покрива обслужването на цялата територия на страната. Екипите са оборудвани с високопроходими автомобили и всички необходими материали за извършване на неотложни аварийно-възстановителни работи.", "date": "2019.10.21", "title": "ЕСО и трите ерепета са готови за зимата"}
{"url": "https://www.monitor.bg:443/bg/a/view/dans-vleze-v-obshtina-kocherinovo-proverjavat-adresnite-registracii-predi-izborite-178516", "text": "Служители на ДАНС влязоха в община Кочериново. Проверката била свързана с предстоящите избори, тъй като агентите пристигнали изненадващо в петък и поискали да им бъде предоставена информация за новорегистрираните жители по настоящ адрес, съобщава „Струма“. Относно внезапната проверка, зам.-кметът на община Кочериново Любка Йорданова, която е назначена за временно изпълняващ длъжността кмет, заяви, че служителите на ДАНС са представители заповед за проверка относно регистрацията на жителите по постоянен и настоящ адрес, която бе извършена в служба ГРАО. \"Съставен е протокол и очакваме резултатите от проверката, която е рутинна”, заяви тя. Освен от служба ГРАО са изискани документи и от селските кметове, в чиито населени места са били регистрирани лица по настоящ адрес шест месеца преди местните избори. По думите на вр.и.д. кмет Любка Йорданова регистрираните по настоящ адрес до края на април лица в общината са само 49. „Това е бройката, която е за всички 10 населени места - Кочериново и селата. Избирателите, които имат право да пуснат бюлетини на предстоящите местни избори в неделя, са около 3077 души”, добави тя. Малко по-късно Йорданова обясни пред БТА, че \"Проверката беше извършена в петък за няколко часа, напълно изненадващо\", завиха от администрацията на общината.  По данни на Йорданова, предоставени и от ГРАО, новорегистрираните жители по настоящ адрес в общината за тази година са 111, а по постоянен - 10. \"В общината имаме десет населени места, информацията се отнася за цялата община Кочериново. Освен това имаме и дом за възрастни хора и бройката варира\", коментира още Йорданова. От Общинската избирателна комисия на свой ред нямаха данни за проверката.  Според председателя на ОИК Атанаска Богоева, броят на избирателите в общината за предстоящите избори е около 3 100. В битката за кмет на Кочериново участват 5-има кандидати. Акцията обаче най-вероятно е по сигнал. Полицейска проверка за евентуални изборни туристи наскоро бе извършена и в община Кресна по разпореждане на прокуратурата. През месец юни е била извършена проверка на адресните регистрации в Кресна от междуведомствена комисия и в протокола не е регистрирано нито едно нарушение, заяви вр.и.д. кмет на Кресна Петър Петров.", "date": "2019.10.21", "title": "ДАНС влезе в община Кочериново, проверяват адресните регистрации преди изборите "}
{"url": "https://www.monitor.bg:443/bg/a/view/borisov-otkriva-razshirenieto-na-balkanski-potok-video-178514", "text": "Докато другите говореха, ние строяхме, това коментира премиерът Бойко Борисов, който отново подкара джипа за откриването на разширеното трасе на \"Балкански поток\" на наша територия. Борисов се включи на живо във фейсбук по път за откриването на трасето на „Балкански поток“ в участъка от българо-турската граница до компресорна станция „Странджа“. \"Ние да подготвим това, което много политици са говорили, но ние го правим. В момента наред с жп и автомагистралите имаме и газови магистрали\", каза премиерът. Трасето включва станция „Странджа“ и 11 км новоизградено съоръжение за пренос на газ, което ще премине през землищата на 11 области.  Общата стойност на подписания договор със срок за изпълнение до 615 календарни дни е в размер до 1,1 млрд. евро без ДДС. „Тази инвестиция в размер на 75 млн.лева бе изцяло финансирана от Булгартранс газ. Проектът ще е основополагащ за хъб Балкан. В момента газовия бизнес в световен мащаб е изискващ и динамичен, ние докаахме, че на база на натрупания опит и знания можем да реализираме подобен тип проекти“, каза Владимир Малинов“, директор изпълнителният директор на \"Булгартрансгаз\" Няколко часа по-късно Борисов бе вече край Кнежа, където е започнало строителството на северната част на \"Балкански поток\"  - от Провадия до сръбската граница. \"Това е един важен проект на Балканите и не случайно се нарича \"Балкански поток\"., каза Борисов. Той изтъкна, че всеки ден един влак с 24 вагони и още над 60-70 тира карат тръби на трасето. Той не пропусна да отбележи, че това е едно огромно съоръжение, а целият прект е за над 1,2 млрд. долара. По думите му обаче чието изхраждане било спряно заради корупция. \"Кое правителство беше тогава?\", попита риторично той. Борисов остана впечатлен от изграждането на съоръжението и изтъкна, че 10 лота се правят едновременно и целта е да бъде приключен едновременно със сръбския участък. По думите му България е вложила 0,5 млрд. лева за конектори с Гърция, за да може да вкарваме 5 млрд. газ. \"Това е диверсивекация. Газовият хъб \"Балкан\" ще дава възможност на борсата всеки да си вкара най-евтин газ и така потребителите и икономиките на Балканите ще имат възможност да ще имат възможност да ползват най-евтин газ\", каза Борисов. Той успокои и еколозите, че тук догодина отново ще има живо.  \"Хубаво е това и на жълтите павета да го виждат, защото мислят, че е лесно и с бойчки се рисува“, каза преди инспекцията на строежа и добави: \"Това никога не съм си го представял, че може да стане. Знаех, че нещо ще се случи, но сега го виждам с очите си. Грандиозен строеж. Сега като виждам, че проектът е необратим, много се радвам, а едни само бърборят в София\". Той заяви, че сръбският президент Александър Вучич ще присъства на официалното откриване заедно с унграския премиер Виктор Орбан. \"Отнасяме се като добри стопани към България – не задлъжняваме и не оставяме дългове на следващите поколения\", това написа малко по-късно в профила си във Фейсбук премиерът Бойко Борисов.Поводът пък са последните данни на НСИ за окономическите показатели на страната за 2018-та. \"Според окончателните данни на НСИ - Национален статистически институт за 2018 година отчитаме Продължава и положителната тенденция дългът на сектор „Държавно управление“ да намалява като достига 22,3% от БВП.\", написа още Борисов.", "date": "2019.10.21", "title": "Борисов откри разширението на Балкански поток (СНИМКИ+ВИДЕО)"}
{"url": "https://www.monitor.bg:443/bg/a/view/otkriha-dve-momicheta-izgubili-se-v-rila-178517", "text": "Планинските спасители намериха две момичета, изгубили се в района на Рилския манастир. Момичетата, които не са от България, са правили преход от Рилските езера към Рилския манастир, когато са изгубили пътеката, съобщават от Планинската спасителна служба, Сигналът е получен в 19:00 часа на 20 октомври. Момичетата са предоставили координати къде се намират. Шестима души от спасителната служба в Дупница са тръгнали да ги търсят. В 23:00 часа, момичетата са намерени в добро здравословно състояние.", "date": "2019.10.21", "title": "Откриха две момичета, изгубили се в Рила "}
{"url": "https://www.monitor.bg:443/bg/a/view/suh-rejim-vyv-varna-za-vota-v-sofija-i-tyrnovo-alkoholyt-razreshen-178470", "text": "Сух режим за вота ще има във Варна. Без продажба на алкохол в изборния ден ще бъде и Смолян и общините в кюстендилско, но без самия областен град. За сметка на това в София и Велико Търново забрана няма да има и ще може да се купуват спиртни напитки на воля, с изключение на районите около изборните секции. Това показа проверка на „Монитор“ относно забраните за продажба на алкохол по време на изборите на 27 октомври в големите областни градове. В столицата няма да има ограничение за продажбата на спиртни напитки както в деня на размисъл, така и за самия ден на вот, като това ще важи и при евентуален втори тур седмица по-късно, става ясно от заповед на изпълняващ длъжността кмет на София Ирина Савина. Това обаче няма да важи за самите секции и пространството около тях, където напълно е забранена и употребата на алкохол. Подобно е положението и във Велико Търново. От 5-6 години в търновска област нито един общински кмет не издава забрана за продажба на алкохол. Според повечето градоначалници в това нямало никакъв смисъл, тъй като хората си имали и при наличието на желание спокойно можели да се напият вкъщи и да излязат да правят поразии на улицата. Остава валидна единствено заповедта за забраната на агитацията в деня преди изборите и в самия ден на изборите, както и тази за лепене на предизборни плакати и материали на места, извън разрешените. В Смолян на свой ред, освен ограничението за алкохола, ще затворят цяла улица за предаването на протоколите и бюлетините от секциите в ОИК след 20 ч, когато приключва изборният ден, като уличното платно ще бъде с които се транспортират изборните книжа. На другият полюс са във Варна. В морската столица няма да може да се продават спиртни напитки както в магазини, заведения, но и други обществени места. Изключение се прави само за организираните тържества като сватби, кръщенета и други. Забранява се обаче провеждането на масови прояви, при които съществуват предпоставки за нарушаване на обществения ред или безопасността на движението в самия ден на вота.  Масово общините на територията на област Кюстендил налагат сух режим за предстоящите местни избори. В Дупница например категорично забраняват употребата на алкохол за времето от 20 часа на 26-ти октомври до 8 часа на 28-ми октомври. Както във Варна, така и тук това не се отнася за обществени заведения, в които се провеждат семейни и обредни ритуали. „Категорично ще се който дръзне да наруши кметската заповед“, обявиха още от администрацията. Подобно е положението и в други по-малки общини в региона. На предстоящите избори изключение ще направи самият град Кюстендил, тъй като там няма забрана. „Такава заповед не е имало от години, хората са съвестни и никой няма да тръгне да се напива, за да реши за кого да гласува“, коментират и жители на областния град. В останалите областни градове все още няма издадени заповеди, като в някои от тях това става в последната седмица преди изборите, каквито са случаите с Пловдив например. Така на предходния евровот в града под тепетата алкохолът бе забранен. По подобие на София и Велико Търново пък бургаската община също най-вероятно няма да наложи ограничение. Същото ще важи и за Русе. В секциите с над 200 избиратели ще има втора кабина за гласуване, както и достатъчен брой резервни избирателни кутии за секциите с над 500 избиратели. Това предвиждат методическите указания на ЦИК към секциите. Членовете на секционните избирателни комисии ще бъдат задължени да подпишат протокола с изборните резултати. При отказ членовете на тези комисии ще носят административна отговорност. Решенията им ще се вземат с мнозинство от две трети от присъстващите с поименно гласуване.", "date": "2019.10.21", "title": "Сух режим във Варна за вота, в София и Търново алкохолът разрешен"}
{"url": "https://www.monitor.bg:443/bg/a/view/dijan-stamatov-vyvejdame-15-minutni-sreshti-uchitel-roditel-178463", "text": "Миналата година изпратихме милион отзиви по електронния дневник, казва в интервю за \"Монитор\" председателят на Съюза на работодателите в системата на народната просвета и директор на 119-о СУ - Предходната учебна година започна активното функциониране на електронния дневник и родителите ежедневното се информираха за всички оценки, отзиви. Чрез него миналата година изпратихме съобщение до всички настойници и предложихме да преустановим традиционните родителски срещи. Обосновката беше, че те не са ефективни за самите тях и не носят нищо позитивно за самите ученици. Бях изненадан, че с пълно единодушие родителите приеха това предложение без никаква вътрешна съпротива, което говори, че за тях това е било добре дошло. В края на учебната година обаче обмислихме какво липсва в тази родителска информираност. Стигнахме до извода, че не бива да се лишаваме от средата, в която сме имали по няколко родителски срещи през учебната година, до ограничение на общуване само с електронен дневник. Тази комуникация е успешна, но не винаги ефективна, тъй като интерпретацията, която всеки родител си прави за оценката или отзивите, не винаги е достатъчно точна, обективна и прецизна. Поради това тази година направихме една голяма родителска среща. Тя беше за представяне на правилата за учебната година и протече при голям родителски интерес. Настойниците на близо 1500 от всички 1600 ученици присъстваха на трите дати, в които я бяхме разпределили. Единствено родителите на учениците от 12-ти клас не са проявили необходимия интерес. - Следващата по-голяма промяна, която предложихме при комуникацията с тях, е периодично да осъществяваме конкретни срещи на учител с отделен родител. Тази практика съществува в много европейски страни. - Това е популярното наименование. С всички класни ръководители направихме график от 1-ви ноември до края на учебния срок кога ще бъдат конкретните срещи с всеки един родител. - Първо е проведен разговор с родителите, предложени им са варианти за час, ден и те да преценят удобно за тях време. Те и класният ръководител трябва да намерят пресечна точка без напрежение между двете страни, а по-скоро в тяхна услуга. Всеки родител би могъл да се освободи за 15 минути от работното си място. Не е задължително срещата да се проведе в училище, може да бъде извън него, но в рамките на едно прилично време, в което класният ръководител като най-запознат с всички позитиви в поведението на ученика, може да представи една обективна предварително подготвена информация на всеки родител. Настойникът пък може да направи обратна връзка за това, което е забелязал в досегашното поведение на детето си. Тази по-различна и по-човешка комуникация би намерила своето отражение в по-нататъшното развитие на ученика. - Добрата и спокойна комуникация между родителя, който остава най-важният фактор, и учителя би довела до резултатност. Няма да има неудобство от другите присъстващи, за които тази информация не е от значение. Последствията ще бъдат много по-конструктивни за самото дете, ако родителят знае другата, много важна педагогическа гледна точка за поведението на детето му в училище. Единственият негатив от цялостното премахване на досегашните традиционни родителски срещи е, че чрез електронния дневник настойниците се запознават с оценките и отсъствията, но нямат цялостна представа за мнението на педагога, на педагогическия съвет, на психолога, на класния ръководител. Затова педагогическите консултация са мястото, където това да бъде споделено. Тук става въпрос за най-обикновени срещи, а не за екстремни ситуации, при които се налага родителят да бъде поканен и за други допълнителни разговори, ако детето има лошо поведение или прекалено много отсъствия. - Чрез съществуването на електронния дневник родителят е информиран за всичко, което става с детето му. В големите училища обаче забелязваме отдалечеността му от случващото се в класа, той не се интересува какви са особеностите, свързани с общата родителска активност. Споразуменията са втората важна крачка за съвременна комуникация. Много важно е правилата, които има във всяко едно училище, да се изпълняват и спазват от всички родители. На първата ни обща родителска среща им предложихме сключване на договорни отношения или споразумения, които да представят какви са особеностите на всеки един клас, какви са ангажиментите на родителите, в какви активности трябва да се включат. В тях е засегнато организирането на ученически екскурзии – как и кой събира средствата за тях. Със споразуменията родителите са информирани каква е ангажираността им, когато има проблем с присъствието на децата в училище. - Една част от родителите се интересуваха дали са юридически издържани. Ние се договаряме на добри човешки отношения, при които водещата позиция е доверието. Разумно и редно е всички страни да спазват моралните ценности, които са в основата на образованието. В училище създаваме правилата на човешките отношения и най-важното нещо не е дали споразуменията ни са юридически издържани. Важното е двете страни да спазват нормалните взаимоотношения в ежедневната комуникация помежду си. Бяха разписани над 1200-1300 споразумения към тази дата, което означава, че само родителите на пълнолетните ни ученици не са ги задписали. В отделни абзаци на самото взаимно споразумение родителите отбелязват кое не приемат. Част от тях например не желаят децата им да се снимат по различни поводи и това е важно да бъде отбелязано в този документ. - На едно място е събрано всичко, което касае взаимоотношенията ни. Всеки един родител отбелязва възможностите и желанията си. Родителят е най-важният фактор при възпитанието на децата. Оставяйки ги в училище, те предоставят и необходимостта правилата да бъдат спазвани на 100 % както от техните деца, така и от самите тях. Именно чрез съвременно споразумяване е разумно да се договори това. - От септември до юни бяха изпратени почти милион отзиви до всички родители, чийто деца се учат в училище. Те са с широк спектър от информация. Отзиви се дават почти по всеки предмет за нивото на подготовка при домашните работи. В края на часа учителите изпращат информация до родителите за активността на учениците, за поведенческите им реакции, закъснения и техните причини, отношението на отделните ученици към даден предмет. Милион звучи много, но реално това са около 600 отзива на човек за цялата учебна година или около 4-5 отзива всеки ден за отделен ученик, което не е чак толкова много. За цялата година това е много активна обратна връзка с училищната среда. В хартиения бележник родителят имаше няколко реда за забележки, а 650 смс-а, изпратени до родителя, са революционен скок напред във времето за информираност. Само за първите две седмици тази година бяха изпратени над 13 000 отзива, оценки, отсъствия, съобщения. - Присъствието на децата в училище е важно за всички. Когато ученик отсъства, родителят, трябва да знае къде хлапето му. При определен брой отсъствия той трябва да знае, че никой няма да му вземе детето, а просто ще се поговори с него. При нас отсъствията не са много. Когато имаме повече от 15 отсъствия на ученик, винаги сме запознати къде е детето. Класният ръководител и родителят са в пълна и постоянна комуникация. Спокойствието идва и от това, че не само никой няма да вземе детето, а по-скоро родителската грижа е от първостепенно значение. Освен да запази живота и здравето на детето си родителят трябва и да го образова максимално качествено и с всички съвременни подходи, което предлага днешното образование. Негативното настроение и страховете показват, че различни групи хора са притеснени за собственото си битие и ежедневие, но няма нищо по-сигурно от училището като място за пребиваване на всяко едно от децата през по-голямата част от деня. Роден е през 1967 г. в Карнобат Завършил е Факултета по биология на СУ “Св. Климент Охридски” и преподава биология Бил е последователно директор на 150-о СУ, 80-о СУ и 119-о СУ в София Зам.-министър на образованието в кабинета „Борисов 2“ В момента отново е директор на 119-о СУ в София Председател на Съюза на работодателите в системата на народната просвета на България", "date": "2019.10.21", "title": "Диян Стаматов: Въвеждаме 15 минутни срещи учител-родител"}
{"url": "https://www.monitor.bg:443/bg/a/view/rekordno-zamyrsjavane-sys-seren-dioksid-v-gylybovo-178505", "text": "Значително замърсяване на атмосферата е регистрирано в неделя следобед в Гълъбово, показва справка на Нова телевизия в портала “Air Quality Index” на Европейската комисия. В часовете след обяд станцията на Изпълнителната агенция по околна среда е показала концентрация на серен диоксид от 760 микрограма на кубичен метър, два пъти над допустимите средночасови нива от 350 µg/куб.м. През последните 7 дни подобни високи стойности на серния диоксид са отчетени четири пъти, като на 16 октомври концентрацията е била дори по-висока от неделната - 817 µg/куб.м. Серният диоксид се натрупва при изгаряне на горива с високо сярно съдържание, уточнава сайтът на Изпълнителната агенция по околна среда. Там е посочено, че основният източник са ТЕЦ-овете и битовото горене. Потърпевшите при серни замърсявания са децата, хората от третата възраст и страдащите от респираторни заболявания. Доказано е, че астматиците са 10 пъти по-чувствителни към високите концентрации в атмосферата. При продължително излагане на замърсяване със серен диоксид последиците са нарушения в имунната защита на белия дроб и в дишането, както и развиването на белодробни болести.", "date": "2019.10.21", "title": " Рекордно замърсяване със серен диоксид в Гълъбово"}
{"url": "https://www.monitor.bg:443/bg/a/view/sysedski-spor-za-silna-muzika-zavyrshi-s-ubijstvo-178507", "text": "Шеф на ловна дружина застреля съседа си заради забележка за силна музика. Инцидентът е от петъчната вечер и се е разиграл в село Лисец, област Ловеч, съобщи Нова телевизия. 59-годишният ловец Валентин Василев направил забележка на празнуваща фамилия заради силна музика. Посреща го мъж с нож, при което ловецът извадил пистолет и прострелял смъртоносно съседа си.  „Доколкото разбрах Валентин е отишъл да им прави забележка. Убитият Георги е тръгнал с нож срещу него да го коли. Валентин е избягал. Взел пистолет, изстрелял предупредителен изстрел, но нападателят не се спрял и тогава го е прострелял”, коментира пред Нова телевизия кметът на село Лисец Пламен Върбановски. Той допълни, че пистолетът, с който е извършено убийството, е законно притежаван. В селото вече е тръгнала подписка в защита на човека, прострелял мъжа. Вече са се подписали около 300 души. Те искат да изселят ромската фамилия, членове на която са пуснали силната музика. Те са били от съседното село. Кметът заяви, че убитият е лежал няколко пъти в затвора, а семейството му няма регистрация в селото. „Полицията ги прати да им направим адресна регистрация, но те нямат жилище. Предишната собственичка ги пуснала в къщата с цел да й платят”, каза още Пламен Върбановски. По думите му 59-годишният Валентин Василев се ползва с високо доверие от местните хора. Той е с висше образование и е много интелигентен, каза още кметът на Лисец.", "date": "2019.10.21", "title": "Съседски спор за силна музика завърши с убийство "}
{"url": "https://www.monitor.bg:443/bg/a/view/trevoga-v-gyrcija-zaradi-izbjagali-djihadisti-178504", "text": "Действията на Турция в североизточна Сирия, довели до бягството на джихадисти от ИДИЛ от затворите, охранявани от кюрдските Сирийски демократични сили, доведоха до състояние на повишена готовност в Гърция заради опасения, че терористи от организацията могат да проникнат в Европа. Сирийската демократична армия, в която се бият предимно кюрдски бойци, е съсредоточена в отблъскването на турската офанзива, което доведе до отслабването на защитата на затворите и лагерите, където бяха задържани екстремисти, включително и техни роднини. Според източници, цитирани от Катимерини, експерти за борба с тероризма от Европол, ще бъдат разположени в граничния регион Еврос на 1 ноември, като част от затегнатите мерки за сигурност с цел залавяне на джихадисти, фигуриращи в базите данни на Европейската полицейска служба. Полицейски източници са съобщили пред Катимерини, че служителите в Бюрото за чужденци са актуализирали и активирали така наречените „индикатори за риск“, които се вземат предвид при регистрацията на новопристигнали мигранти и бежанци. Анонимен полицейски служител е потвърдил че \"има опасения от връщането в Европа на така наречените чуждестранни бойци.\" Той обаче добави, че властите в САЩ и Европа \"разполагат с информация и следят кои европейски джихадисти остават\" задържани или са избягали и могат да се опитат да се върнат у дома. “ През август специалният пратеник на САЩ за Сирия Джеймс Джефри обяви, че 7000 бойци на ИДИЛ са задържани в североизточна Сирия в затворите, охранявани от кюрдските отряди. Приблизително 1000 от тях са европейски граждани, пътували до Сирия в предишни години, за да участват в „свещената война“ на така наречения халифат, създаден от ИДИЛ.", "date": "2019.10.21", "title": "Тревога в Гърция заради избягали джихадисти"}
{"url": "https://www.monitor.bg:443/bg/a/view/es-shte-otloji-brekzit-do-fevruari-ako-boris-djonsyn-se-provali-v-parlamenta-178503", "text": "Европейският съюз ще отложи излизането на Великобритания до февруари 2020 г., ако британският министър-председател Борис Джонсън не успее да получи одобрение за своята сделка за Брекзит в парламента идната седмица, предаде Ройтерс, като се позова на в. \"Сънди таймс\". Според британското издание, което цитира дипломатически източници, се предвижда Великобритания да може да напусне по-рано - на 1 или 15 ноември, през декември или януари, ако сделката на Джонсън бъде ратифицирана, преди да изтече удължаването. Вестникът посочва, че няма да бъде взето решение, докато държавите от ЕС не преценят шансовете за одобряване на споразумението за Брекзит в парламента. Ако Джонсън се сблъска със сериозни трудности или депутатите наложат втори референдум за Брекзит, тогава държави като Германия ще настояват за по-дълга отсрочка, евентуално до юни догодина. Дипломати и служители от ЕС, цитирани от Ройтерс, казаха, че в зависимост от развитието на събитията във Великобритания възможностите за удължаване на срока за Брекзит варират от отлагане само с още един месец, т.е. до края на ноември, до отлагане с половин година или повече.", "date": "2019.10.21", "title": "ЕС ще отложи Брекзит до февруари, ако Борис Джонсън се провали в парламента"}
{"url": "https://www.monitor.bg:443/bg/a/view/trygva-deloto-sreshtu-banevi-178506", "text": "Съдебното следствие срещу Николай, Евгения и Мария Баневи тръгва по същество днес с разпити на свидетели. Това решиха от Специализирания наказателен съд на разпоредително заседание през септември. Прокуратурата приключи разследването срещу тримата и внесе обвинителния акт в края на август. Баневи са обвинени за участие в организирана престъпна група за данъчни престъпления и пране на пари. Николай Банев е обвинен като извършител на данъчните престъпления, а съпругата му - като негов помагач. Съдебният състав не установи съществени нарушения на процесуалните правила, които да накърняват правата на обвиняемите и техните защитници. Потвърди и наложените им мерки за неотклонение. Съдът отхвърли искането на арестувания Николай Банев за определяне на по-лека мярка, както и искането на Мария Банева за отмяна на наложената й забрана да напуска пределите на страната. Мария Банева остава с мярка за неотклонение \"Парична гаранция\", а Евгения Банева - с \"Подписка\", след като първоначалната й мярка \"Задържане под стража\" бе изменена от Специализираната прокуратура заради влошеното й здравословно състояние. Семейство Баневи бяха обвинени докато се намираха в Ница в края на 2018 година. Двамата бяха екстрадирани в София на 6 декември. През юли 2019 г. Евгения Банева беше освободена от ареста по здравословни причини след многократните ѝ оплаквания от условията в килията. Семейство Николай и Евгения Баневи попаднаха в ареста от 6 декември 2018 г., след като бяха екстрадирани от Франция.", "date": "2019.10.21", "title": "Тръгва делото срещу Баневи "}
{"url": "https://www.monitor.bg:443/bg/a/view/izdirvat-roditelite-na-izostavenoto-v-petrich-bebe-178508", "text": "Продължава издирването на родителите на изоставеното в Петрич бебе. Момиченцето беше оставено в местната поликлиника в петък около обяд пред един от лекарските кабинети. Бебето бе транспортирано в болницата в Сандански и настанено в родилното отделение. Първоначално беше обявено, че то е на около един месец. Най-вероятно обаче е по-малко. Според лекарите детето не е родено в болница, тъй като пъпната му връв не е срязана професионално. Вече трети ден издирват родителите на изоставеното бебе. Преглеждат се записи от камерите, но болницата в Петрич е с няколко входа, така че не е ясно от кой точно са влезли те.", "date": "2019.10.21", "title": "Издирват родителите на изоставеното в Петрич бебе"}
{"url": "https://www.monitor.bg:443/bg/a/view/desnite-ostavat-vodeshta-politicheska-sila-v-shvejcarija-178509", "text": "Двете швейцарски зелени партии печелят места на парламентарните избори в Швейцария, но националистическата Швейцарска народна партия запази първото си място, показват окончателните резултати, цитирани от АФП. Общо зелените партии са спечелили над 9 на сто на изборите за долна камара на парламента, а подкрепата за всички останали водещи партии е намаляла. Зелените печелят 13,2 на сто от гласовете (повишение от 6,1 на сто), а Зелената либерална партия - 7,8 на сто (ръст с 3,2 на сто). Антиимиграционната Швейцарска народна партия губи 3,8 на сто, но остава на първо място с 25,6 на сто от гласовете на избирателите. Социалдемократите получават 16,8 на сто (спад от 2 на сто), а либералите - 15,1 на сто (-1,3 на сто). Християндемократическа партия на Швейцария си запазва 11,4 на сто от гласовете, губейки само 0,2 на сто, но с това спада на пето място. В резултат на изборите лявата швейцарска Зелена партия печели 17 допълнителни депутатски места, с общо 28 депутати. Нейната председателка Регула Риц вече заяви, че партията е готова за дискусии за евентуално участие в правителството.", "date": "2019.10.21", "title": "Десните остават водеща политическа сила в Швейцария"}
{"url": "https://www.monitor.bg:443/bg/a/view/predsrochni-izbori-v-severna-makedonija-na-12-april-dogodina-178501", "text": "Предсрочни парламентарни избори ще се проведат на 12 април в Северна Македония, заяви премиерът Зоран Заев след преговори с водещи политически лидери. Ден след като лидерите на ЕС не успяха да постигнат споразумение за започване на преговори за членство с неговата страна, Заев заяви, че иска гласоподавателите да определят пътя, по който ще поеме Скопие, припомня ДПА. Неговата партия искаше изборите да се проведат още по-рано, през декември тази година, но отстъпи пред искането на опозицията за назначаване на служебно правителство, което да ги организира. То ще встъпи в длъжност на 3 януари, заяви Заев. Премиерът Заев управлява от 2017 г. и приносът му беше жизненоважен за решаване на отдавнашния дипломатически спор със съседна Гърция, която блокираше членството на страната в НАТО и ЕС. НАТО е на път да приеме Северна Македония, но Франция, Холандия и Дания блокираха започването на преговори със Скопие за присъединяване към ЕС. Заев предупреди, че това решение може да засили позициите на националистите, които се противопоставиха на компромиса с Гърция.", "date": "2019.10.21", "title": "Предсрочни избори в Северна Македония на 12 април догодина"}
{"url": "https://www.monitor.bg:443/bg/a/view/kanada-glasuva-za-nov-parlament-nikoj-ne-moje-da-razchita-na-pylna-pobeda-178502", "text": "Канадците днес гласуват на парламентарни избори, като социологическите допитвания предсказват, че нито Либералната партия на Канада на премиера Джъстин Трюдо, нито Консервативната партия на Канада на Андрю Шиър няма да спечелят абсолютно мнозинство, отбелязва АФП. Ако прогнозите на социолозите се оправдаят, след вота днес следващият канадски премиер ще трябва да състави правителство на малцинството и да разчита на съюзи с по-малките партии при ключови гласувания в Камарата на общините на британския парламент. В долната парламентарна камара има 388 места. За да получи абсолютно мнозинство, една партия трябва да спечели най-малко 170 места. Либералите на Трюдо разполагаха в настоящата Камара на общините със 177 места, припомня АФП. Ако една партия получи абсолютно мнозинство, то нейният шеф става автоматично премиер. Според социологическите данни либералите на Трюдо биха могли да спечелят между 130 и 145 места. За да се задържат на власт, те трябва тогава да разчитат на пунктуалната подкрепа на лявата Новата демократическа партия, на Зелените и/или на привържениците на независимостта на Квебек от Квебекски блок, което ще усложни нещата за досегашния премиер. Ако либералите спечелят все пак над 160 места, те могат да се опитат да управляват все едно, че разполагат с абсолютно мнозинство и чрез политическа ловкост да успяват да си осигурят подкрепа в парламента при ключови вотове на доверие. Коалиционно правителство на теория е възможно, но на федерално ниво е малко вероятно и такова е имало само веднъж през 1917 г., когато консерваторите и либералите съставиха управляваща коалиция, за да прокарат закон за задължителната военна служба в разгара на Първата световна война. Малко вероятен е и сценарий на правителство на малцинството на консерваторите, ръководено от Шиър. Новата демократическа партия вече отхвърли идеята да сключва съюз с консерваторите, а самият Шиър пък изключи варианта на съюз с Квебекския блок, който е враждебно настроен към неговия проект да премахне въглеродния данък, въведен от либералите.", "date": "2019.10.21", "title": "Канада гласува за нов парламент - никой не може да разчита на пълна победа"}
{"url": "https://www.monitor.bg:443/bg/a/view/kristin-lagard-brekzit-shte-poniji-blagosystojanieto-na-vsichki-178510", "text": "Излизането на Великобритания от ЕС ще доведе до малко понижаване на благосъстоянието, заяви в интервю за Си Би Ес Кристин Лагард, директор на Европейската централна банка. Лагард заяви, че Брекзит я натъжава и предупреди, че той ще се отрази \"както на Великобритания, така и на определени страни: Ирландия, Германия и Холандия\". \"Всички ще усетят малко понижение на благосъстоянието. Това ще засегне целия останал свят\", добави тя. На извънредното си заседание в събота британският парламент не успя да приеме постигнатото от правителството споразумение с Брюксел. След това британският премиер Борис Джонсън, принуден от приет от парламента закон, поиска официално от председателя на Европейския съвет Доналд Туск тримесечно отлагане на Брекзит до 31 януари 2020 г. Самият Джонсън обаче не подписа това писмо, а след него изпрати до Туск лично послание, в което заяви, че самият той е против отлагането, което според него \"ще накърни интересите на Великобритания\".", "date": "2019.10.21", "title": "Кристин Лагард: Брекзит ще понижи благосъстоянието на всички"}
