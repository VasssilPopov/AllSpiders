{"url": "https://www.monitor.bg:443/bg/a/view/naj-starijat-turoperator-zavleche-bg-hotelieri-s-30-mln-176131", "text": "Близо 2500 британски туристи на фалиралият туроператор \"Томас Кук\" почиват в момента в най-големия ни морски курорт Слънчев бряг. По груби сметки най-старата туристическа компания в света дължи между 20 и 30 млн. евро само на хотелиерите в Слънчев бряг, които ги изхранват и приютяват гратис. Вчера със специални полети, осигурени от британското правителство, от летище Бургас бяха извозени 360 почиващи у нас. Още толкова трябва да отпътуват днес от морския аеропорт. \"Осигурили сме им (на туристите) подслон и храна, както и нормални условия за живот, никой няма да ги изгони. Само в хотел \"Тиара\" в момента има настанени 500 души, в хотел \"Меридиан\" са още 300. При всички положения са над 1500 туристи. Бедстващи няма и няма да има, но ситуацията е просто драматична за всички в сферата на туризма\", коментира пред „Монитор“ председателят на Съюза на собствениците в Слънчев бряг Пламен Копчев. \"Получихме официално писмо от британска компания за кризисни ситуации, която пое ангажимента да осигури на всички туристи транспорт до родината им. Увериха ни, че ще ги извозят на етапи при първа възможност. Очаквам това да се случи по-рано от почивките, които са били предварително резервирани, за да намалим поне с малко загубите си\", допълни Копчев. Той беше категоричен, че фалитът на \"Томас Кук\" застрашава десетки родни хотелиери, които не са получили нито стотинка от туроператора, а през целият сезон са обслужвали стотици хиляди негови туристи. Най-критично е положението на тези хотели, които са ползвали кредити за изминалия сезон. \"Твърде защото задълженията на „Томас Кук“ към тях са огромни. Мога да дам два конкретни примера - към хотел „Тиара\" дълговете са над 1 млн. евро, а към хотел \"Меридиан\" са около 800 000 евро. Това е просто страшно, защото хотелиерите също дължат от своя страна на различни доставчици и са разчитали да се разплатят с тях, след като получат парите си от \"Томас Кук\". Практиката в този бизнес е такава - приемаш туристите, обслужваш ги цял сезон, а сметката се плаща накрая. Ситуацията, в която се намираме е наистина много тревожна\", обясни шефът на хотелиерите. Хотелиерите в Слънчев бряг усетили още в разгара на сезона индикации, че финансовите дела на \"Томас Кук\" буксуват и няколко пъти попитали какво се случва. От оператора обаче им изпратили писмо, в което ги успокоили че имат временни финансови проблеми, които почти са разрешили. Посочили, че водят преговори с китайски инвестиционен фонд, който щял да изкупи мажоритарния пакет от акции. \"Казваха с много уверен тон, че нещата са се случили почти и всичко едва ли не вече е наред, но се оказа че тези преговори, ако изобщо ги е имало, са се провалили\", коментираха от Съюза на собствениците. Туристическият бранш в България, а и по света не помни подобно сътресение. През годините е имало много фалити, но на малки туроператори. да бакрутира туроператор от такава величина. \"Томас Кук\" е не само най-големият и на-мощен оператор на туристическия пазар, но и най-старият. Съществува от 178 години и беше истински мастодонт. Никой не е очаквал такава развръзка. Последиците за бизнеса ще бъдат непредсказуеми. Никой не може да предвиди какво ще се случи и как ще се отрази този фалит догодина върху туризма. „Томас Кук“ беше изключително важен партньор за България. Той оперираше почти в цяла Европа, особено след като изкупи немската туристическа компания „Некерман“. С него се договаряха туристите не само от Великобритания, но и от Средна и Западна Европа и от Скандинавските страни\", коментира още Пламен Копчев. Бизнесмени от бранша съобщиха за „Монитор“ още, че въпреки задаващият се фалит британският туроператор в последните няколко месеца упорито е търсил други български трупоператори, които да работят за него в България. Договорът му със сегашния му представител изтича след няколко седмици. По данни на туристическия бранш след фалита на „Томас Кук“ има опасност и за финансовото здраве на голям български туроператор. Туристическият министър обаче отказа да коментира като уточни, че туроператорът, който предлага услугите на „Томас Кук“ за България, е „Астрал Холидейз“. \"Има риск за всички, които работят в „Томас Кук“, обяви на брифинг за медиите Ангелкова. На въпрос на \"Монитор\" има ли български туристи, които трябва да бъдат прибрани у нас, министърътъ коментира, че няма данни към момента. В понеделник стана ясно, че преговорите за задействане на спасителния план за от 900 млн. паунда финансиран от китайската група „Фосун“ няма да бъде приложен да бъде приложен. Очаква се консултантските компании „АликсПартнърс“ и „Кей Пи Ем Джи“ да станат синдици на фалиралия туроператор. Освен досегашните задължения „Томас Кук“ Планиранине полети до 8 октомври. Очевидно е, че и договорите за 2020 г. също няма да могат да бъдат изпълнени, коментира директорът на Института за анализи и оценки в туризма Румен Драганов. През 2018-а броят на туристите, пътували до България чрез туроператора, е близо 435 000 и това е ръст от 10% в сравнение с предходната година - основно от Великобритания, Германия, Чехия и Франция. В неделя на летище Бургас, поради отмяна на полета на \"Томас Кук\", 54 пътници са били натоварена на самолети на \"Балкан холидейс еър\" и са откарани до лондонското летище \"Гетуик\", вместо до летище \"Кардиф\" в Уелс. Полетите са планирани и организирани от гражданската въздухоплавателна администрация на Великобритания, коментираха от пресслужбата на бургарското летище. Вчера с два полета до Манчестър и Бирмингам бяха извозени 360 туристи от Бургас, очаква се с още два самолета да бъдат откарани в родината им още толкова почиващи у нас. Създаден през 1841 година, Томас Кук, най-старият в света независим туроператор, има 22 000 служители, от които 9000 във Великобритания. Между 350 000 и 450 000 са туристите, които „Томас Кук“ води на почивка лятно време в България през последните години. Това са около 10% от всички туристи в България през топлите месеци, който общо са 5 млн. за миналата година. „Томас Кук“ осигурява между 30-50% от полетите на морските ни летища Варна и Бургас. Към момента не е ясно как ще се компенсира загубата от загубените почиващи след обявения фалит. Днес във ведомството ще бъде осъществена среща с представители на засегнатите туроператори и хотелиери от фалита на „Томас Кук“. След срещата ще бъде обявена по-точна сметка на загубите за българския туризъм. Но Ангелкова обяви, че всички засегнати ще получат своите плащания като ръководеното от нея министерство ще съдейства да бъдат покрити разходите. За да получат парите си, хотелиерите ще трябва да попълнят специален формуляр, който покрива само пакетни услуги. Тепърва ще се уточнява какви ще бъдат предстоящите пропуснати ползи от фалит на най-старата туркомпания в света. Министерствата на финансите и туризма в Турция работят по спасителен пакет за кредитиране на местни фирми, засегнати от фалита на британския туроператор. 21 033 клиенти на „Томас Кук“ в момента са на почивка в Турция. Федерацията на турските хотелиери междувременно обяви, че фалитът на Томас Кук би могъл да означава между 600 и 700 хиляди по-малко туристи годишно. Според председателя на федерацията Осман Айък компанията дължи между 100 и 200 000 лири стерлинги на някои малки хотели. Британците съставляват около 5-6% от пристигащите в Турция туристи. В Гърция също очакват горлеми загуби. „Фалитът на „Томас Кук“ е мощно земетресение за гръцкия туризъм, тепърва предстои цунами“, коментира председателят на туристическия съюз на остров Крит Михалис Влатакис. „Томас Кук“ има договори с около 70% от всички хотели на най-големия остров в Гърция. Само тази година туроператорът доведе на острова около 400 000 души, като 20 хиляди все още са там. Заради обявения фалит 46 полета до и от Испания са отмени. В момента близо 10 000 клиенти на френския филиал на „Томас Кук“ са в чужбина на почивка. Белгийският клон на британската компания съобщи също, че продължава дейността си и се опитва да ограничи въздействието от фалита на компанията-майка. Компанията добави, че клиентите, които са резервирали почивката си чрез „Томас Кук - Белгия“ или нейния местен партньор Некерман, се ползват от фонд за гарантиране на пътуването. Всички самолети на фирмата върнати в базите им, а извозването им се осъществява с други авиокомпании. Все още обаче се очаква информация за полетите между 25-30 септември, излитащи от Бургас. Във Варна обявените дати са две, а броят на полетите е незнаен. Очаква се информация за 24 септември и за 1 октомври. Заради фалита на туроператора, който ще обхване 600 000 пътници, британските власти пуснаха специален сайт https://thomascook.caa.co.uk, в който засегнатите да намерят информация. Според регулатора на гражданската авиация на Великобритания, в тази цифра са и 150 000 британци. На Острова всеки туроператор е свързан с гаранционен фонд. Така че, който и да превози британски туристи със самолет от друга авиокомпания, ще получи заплащане от гаранционния фонд на Великобритания, който е към Асоциацията на британските туроператори. Върнатите машини в базите им вероятно ще бъдат използвани като залог за неплатените борчове на фалиралия туроператор.", "date": "2019.09.23", "title": "Най-старият туроператор завлече БГ хотелиери с €30 млн. (ОБЗОР)"}
{"url": "https://www.monitor.bg:443/bg/a/view/sanja-borisova-razplaka-jenite-vyv-fermata-176089", "text": "Часове след като напусна предаването „Фермата: Нов свят“ Саня Борисова разтърси съотборниците си с прощалното си писмо. Водещият Иван Христов събра отбора на чорбаджиите, за да го изчете и да обяви номинацията на актрисата за фермер на седмицата. Организаторката на конкурси за красота Мариана Маринова прие най-тежко загубата на Саня и се пошегува, че по брой проляти сълзи в национален ефир вече е достоен заместник на баскетболния треньор Тити Папазов. От продукцията я провокираха да го докаже, като я изненадаха с подарък – любимото червило на Саня. Докато шефката на силиконките у нас оглеждаше новата си придобивка за разкрасяване, българката с никарагуанска кръв Паулина Ванегас избухна в плач, чувайки обръщението на Борисова: Възхищавам се на волята ти, а също на грижовността ти към другите. Пази ги“. Хубавицата се разтрепера и Иван направи пауза в четенето на писмото, за да й даде шанс да се съвземе. Бившата муза на режисьора Ники Илиев дръпна сантименталната струна и на английската възпитаничка Елизабет Илчева, като я определи за „талисман на отбора“. Кулиминацията в откровенията на Саня бе свързана отново с Мариана Маринова, която неочаквано получи номинация за фермер на седмицата.", "date": "2019.09.23", "title": "Саня Борисова разплака жените във „Фермата“ "}
{"url": "https://www.monitor.bg:443/bg/a/view/uchenicite-v-dualno-obuchenie-skachat-na-4000-176125", "text": "Двойно увеличение на ученици в дуално обучение (учене чрез работа) до 2021-а е заложено в плана за действие за развитие на професионалното образование. При 1800 гимназисти, обучаващите в дуални паралелки преди старта на тази учебна година, целта е след три години да стартират 4000. Това е и една от мерките за разширяване на професионалното образование от 2020-а до 2022 г. В план-приема след 7-и клас тази година бяха заложени 149,5 паралелки в дуално обучение, в които можеха да се запишат 3900 гимназисти. От тях се реализираха близо 90%. Това означава, че нови над 3000 деца ще стартират обучението си чрез работа в 11-и и 12-и клас. 1600 ученици от 32 професионални гимназии пък са обучавани по швейцарския проект за дуално обучение „Домино“. След приключването му тази година ученето чрез работа е финансирано с 24,5 млн. лв. по проект по оперативна програма „Наука и образование за интелигентен растеж“. Той обаче ще бъде насочен към подготовката на наставници, организиране на обучението. В плана за действие е заложено до края на тази година да бъде разработена и утвърдена програма за обучение на наставници. В него се предвижда и да изкарат по 2 или 3 дни при тях седмично. От 170 фирми, които в момента предлагат обучение през работа, след три години те трябва да станат 200. Създаване на база данни с предприятия, включени в дуалната система на обучение, също е предвидено до края на 2019-а. миналия месец. От него става ясно, че всички работодатели и фирми, които предлагат дуално обучение и отговарят на изискванията за осъществяването му, ще бъдат безплатно включени в онлайн информационна база данни. Така гимназистите ще могат да избират в коя фирма да работят през компютъра си. Онлайн платформата ще включва информация за професията и специалността, по която ще се осъществява обучението чрез работа, както и на колко ученици и ментори работодателят ще може да осигури реална работна среда. През следващите 8 години предстои да се пенсионират около 40 хиляди български учители, става ясно още в доклада към плана. В момента в образователната система има около 90 000 педагози. От тях обаче едва 8% са млади или току-що завършили. За да се привлекат повече учители през следващите две години са предвидени по 360 млн. лв. допълнително за заплати. Така ще бъде постигнат двоен ръст на възнагражденията спрямо 2017-а. За компенсиране на увеличението на минималната работна заплата пък са предвидени допълнителни средства в размер на 34,5 млн. лв. За периода 2020-2022 г. се предвижда да се запази и механизмът за предоставянето на допълнителни средства за работа с деца и ученици от уязвими групи.", "date": "2019.09.23", "title": "Учениците в дуално обучение скачат на 4000"}
{"url": "https://www.monitor.bg:443/bg/a/view/pazaren-den-v-zlatograd-176126", "text": "За 12-та поредна година в най-южния град на България – Златоград, се провеждат Делюви празници. Те съхраняват фолклора и традициите и са свързани с множество културни прояви, спортни събития и тематични пленери. Кулминация на Делювите празници е традиционната възстановка „Един пазарен ден отпреди 100 години“, утвърдила се като най-атрактивното събитие, привличащо хиляди туристи всяка година. В автентичната обстановка на архитектурния резерват от реставрирани възрожденски къщи се пресъздава чаршията на Златоград отпреди век. Под звуците на латерна по калдъръмите на стария град туристите се разминават с персонажи от ХІХ и ХХ век, облечени в автентични облекла от етнографските сбирки. Бозаджия, налбантин, вестникарче, чорбаджия, дами с чадърчета, представящи модата от онова време, връщат жителите и гостите на града към отдавна отминалите времена. Тъкачна, терзийска, гайтанджийска, сарашка, ножарска, тюфекчийска и грънчарска работилници в архитектурния комплекс допълват колорита на чаршията. Всяка година мероприятието се обогатява с нови персонажи и атракции. Вчера това беше как „депутатин“ от Народната партия от 20-те години на миналия век представя кандидат-кмета – „достопочтений и благочестивий Хаджи Георги“. „Обещавам ви да докарам пари от Европата и сичките сокаци на Даръдере да оправя, ще сложиме фенери по всите кьошета, та да не стъпвате накриво“, зарече се кандидатът.", "date": "2019.09.23", "title": "Пазарен ден в Златоград"}
{"url": "https://www.monitor.bg:443/bg/a/view/izvadiha-ogromna-kista-ot-jajchnicite-na-15-godishno-momiche-176123", "text": "Огромна киста от яйчника на 15-годишно момиче извадиха лекарите в Монтана, съобщиха от многопрофилната болница в града. Според медиците, такова образувание е прецедент при децата в ученическа възраст. Девойчето е било прието със затруднено дишане, силни болки и корем, голям, колкото осеммесечна бременност. Майката разказала на докторите, че не е знаела за проблема на дъщеря й. Виждала, че тя наедрява в талията, но я завела на лекар, едва когато се появили силните болки. Изваденият тумор е с над 40 сантиметра в диаметър и достигал черния дроб на момичето. Образуванието било унищожило напълно десния яйчник. И левият бил с туморна формация, която също била отстранена. Лекуващият акушер-гинелоког в болницата д-р Захари Николов определи случая като крайно запуснат. Медикът апелира майките да наблюдават дъщерите си и да ги водят отрано на детско-юношески акушер-гинеколог, ако забележат някакви промени или момичетата се оплакват от дискомфорт.", "date": "2019.09.23", "title": "Извадиха огромна киста от яйчниците на 15-годишно момиче"}
{"url": "https://www.monitor.bg:443/bg/a/view/rene-zeluegyr-ne-pomni-blizo-desetiletie-ot-jivota-si-176101", "text": "Носителката на „Оскар“ Рене Зелуегър призна, че почти няма спомен от 30-те си години. Причина за това обаче не е амнезия или друг вид здравословна травма, а фактът, че – както самата тя се изразява – е прескачала от роля в роля. признава 50-годишната актрисата, чието последно превъплъщение в Джуди Гарланд (в „Джуди“) почти сигурно ще и заслужи поредна номинация за наградите на Американската филмова академия. „Славата влиза в стаята преди теб. Така хората се запознават не с теб самия, а със собствената им представа за теб“, казва още Зелуегър. Неслучайно и тя решава да се оттегли от медийното пространство в продължение на години. Относно това какъв съвет би дала на по-младото си Аз, то тя категорично отсича: „Забавлявай се повече“.", "date": "2019.09.23", "title": "Рене Зелуегър не помни близо десетилетие от живота си"}
{"url": "https://www.monitor.bg:443/bg/a/view/shte-imame-li-otnovo-vyzdushni-linejki-176137", "text": "Все по често се случват инциденти в планините, пътни произшествия и здравословни проблеми, в които животоспасяващо е бързото придвижване до специализираните болници. Виждаме рискованите операции на планинските спасители, на лекари, полицаи, пожарникари и военни, които вършат чудеса, за да могат да окажат първа помощ на пострадалите. На този фон научихме, че през юни месец единственият хеликоптер - медицинска линейка е продаден, защото тези, които го стопанисват, не можели да покрият разходите си. Едва ли причината е само в частния бизнес. Със сигурност условията, които са били предоставени от институциите, също са допринесли за това да нямаме вече въздушна линейка. В същото време последните два инцидента с председателя на Народното събрание и жената, получила тежки травми при падане в Пирин, нагнетиха допълнително обществено недоволство. Военните летци отказаха на планинските спасители да им помогнат с хеликоптер, за да може жената да бъде бързо транспортирана - било опасно да се лети в планината през нощта. Деленето на привелигировани и останалите, е контрапродуктивно. Обидно е да се харчат милиони в здравната ни система, да претендираме за равнопоставеност с другите страни в Евросъюза, а да не бъдат решавани ключови въпроси в Спешната помощ. Защото липсата на въздушна линейка не е единственият проблем, както се видя при оказването на първа помощ за насиленото дете от с. Сотиря. Не се съмняваме, че отново ще има такъв хеликоптер. Въпросът е трябва ли да се чака някой да го постави като приоритет. И тогава да се задействат институциите. Спасяването на пострадали е мерило за ценностната система на всяко общество. И политическите еквилибристики, както и оправданията в липса на средства, нямат място, защото в крайна сметка водят не само до лични страдания на потърпевши и близки, но и до крах на тези, които носят отговорност за здравето на гражданите си.", "date": "2019.09.23", "title": "Ще имаме ли отново въздушни линейки?"}
{"url": "https://www.monitor.bg:443/bg/a/view/makron-iran-pravi-strategicheska-greshka-176124", "text": "Ударите по Саудитска Арабия \"не увеличиха шансовете за среща\" между президентите на САЩ и на Иран Доналд Тръмп и Хасан Рохани - \"ясно е, че нещата стават все по-напрегнати\", каза френският президент Еманюел Макрон, цитиран от АФП. Френският държавен глава разговаря с журналисти в самолета напът за Ню Йорк, където започва среща на високо равнище по въпросите на климата и предстои сесия на Общото събрание на ООН. \"Иранците са на път към засилване на напрежението, което е стратегическа грешка, за тях самите, а също така за региона и за колективната сигурност\" , изтъкна Макрон. И все пак \"нещо може да се случи в Ню Йорк\", изрази надежда той, месец след като на срещата на Г-7 в Биариц получи от Тръмп и Рохани принципно съгласие за такава историческа среща. Евентуалната среща между президентите на САЩ и Иран Доналд Тръмп и Хасан Рохани не е най-важното, основна е деескалацията на напрежението, заяви по-рано днес френският външен министър Жан-Ив Льо Дриан. По повод срещата за климата, която се очаква да вдъхне нови сили в Парижкото споразумение, Еманюел Макрон прикани към \"колективни действия\", които да не се ограничават със \"симпатичните петъчни шествия, за да кажеш, че планетата гори\". \"Предпочитам всеки петък да правим мащабни акции за почистване на реките или корсиканските плажове\", заяви той.", "date": "2019.09.23", "title": "Макрон: Иран прави стратегическа грешка"}
{"url": "https://www.monitor.bg:443/bg/a/view/borisov-pred-shefa-na-voennija-komitet-na-nato-izpylnjavame-poetija-angajiment-za-investicii-v-otbranata-176134", "text": "„България успешно изпълнява поетия ангажимент за инвестиции в отбраната, договорени на Срещата на върха в Уелс през 2014 г.“, заяви премиерът Бойко Борисов на срещата си с председателя на Военния комитет на НАТО сър Стюарт Пийч. Това съобщиха от правителствена информационна служба. Българският министър-председател подчертал, че държавата ни е решена да продължи да повишава бюджета си за отбрана с цел постигане на заложените параметри. От началото на 2018 г. у нас успешно се прилага националният План за нарастване на отбранителните разходи до 2024 г. „Със закупуването на 8 броя самолети F-16V Block 70 през настоящата година целта вече е постигната и в края на 2019-а се очаква разходите за отбрана на България да надвишат 3% от БВП“, посочил премиерът Бойко Борисов пред сър Стюарт Пийч. Министър-председателят добави, че членството на страната ни в НАТО и ЕС е основа на отбранителната политика на България. Нейните цели са фокусирани в три основни направления – повишаване на разходите за отбрана, модернизация и превъоръжаване, както и преодоляване на дефицита на личния състав във Въоръжените сили. Премиерът Борисов изтъкнал, че превъоръжаването и модернизацията на Въоръжените сили е ключов дългосрочен приоритет за България с десетгодишен хоризонт. „Приоритетна задача е реализирането на проекти, чрез които се придобиват способности в подкрепа на изпълнението на приетите от нас Цели за способности на Алианса“, казал Борисов. Премиерът посочил още, че страната ни е фокусирала усилия към популяризиране на военната професия и повишаване на нейната конкурентоспособност на пазара на труда. „Прилагат се също активни действия за създаването на подходящи условия за задържане на достатъчно мотивирани професионалисти в сектора“, изтъкнал Борисов. Фокус на разговора със сър Стюарт Пийч била още сигурността и стабилността на Западните Балкани, което е стратегически приоритет за България и НАТО. „През годините бяха вложени много усилия, има успехи, но остават и множество предизвикателства“, акцентирал премиерът Борисов. На срещата било подчертано, че НАТО не може да си позволи да оттегли вниманието си от Западните Балкани. Министър-председателят Бойко Борисов и председателят на Военния комитет на НАТО сър Стюарт Пийч обсъдили още трансатлантическите отношения и сътрудничество между НАТО и ЕС, както и теми от дневния ред на Алианса. Борисов се срещна и с водещи наши и чужди специалисти по повод ХI европейски конгрес по роботизирана хирургия, който ще се проведе от 26 до 28 септември в Софийския университет „Св. Климент Охридски“. \"Българското правителство активно работи не само за осигуряването на качествено здравеопазване за пациентите, но и те да имат достъп до най-модерните методи и иновации в лечението“, казал премиерът на срещата.", "date": "2019.09.23", "title": "Борисов пред шефа на Военния комитет на НАТО: Изпълняваме поетия ангажимент за инвестиции в отбраната"}
{"url": "https://www.monitor.bg:443/bg/a/view/kapital-probva-da-podkara-djipa-176136", "text": "Кръгът „Капитал“ явно се пробва да се качи и подкара джипа на властта, както правеше при предходните два кабинета на Борисов. Това неистово желание на подсъдимия олигарх Иво Прокопиев се разкрива с пълен блясък от последния брой на едноименното му издание с бутиков тираж.   Желанието на олигарха и ортаците му от задкулисието е ясно – да се настанят на държавното кормило и на държавната ясла, за да разпределят властови и публичен ресурс. За да реализира тази цел, кръгът „Капитал“ си служи и със старото, изпитано оръжие – откровени лъжи, инсинуации и фалшиви новини. „Случващото се през последните седмици показва, че сега се минава на нов етап - все повече управлява Пеевски и коалицията, която той е сглобил, а Борисов е все повече нейно лице, отколкото двигател“, твърди изданието. Твърдение, което реално е крещящо признание, че разградският олигарх не е успял да пробута свои хора за министри в третия кабинет на Борисов, както стана в предишните два. А за да прикрие амбициите си, Прокопиев лансира за пореден път фейкове срещу депутата и издател на „Телеграф медиа“ Делян Пеевски. Само че пропуска един много важен факт – ДПС е в опозиция и „Преди десет години, в началото на неговото управление, групата около Делян Пеевски (тогава заедно с Цветан Василев и КТБ) имаше някакво влияние в ГЕРБ, най-вече по линия на ДПС“, е друго измамно твърдение. В него няма абсолютно и доза истина, тъй като се видя, че Пеевски по никакъв начин не е свързан с Цветан Василев. Не е участвал в управата или надзора на трезора, не е имал акции, нито съдебни дела за активи след фалита на КТБ. Именно в първия кабинет на Борисов Триото сътвори една от гигантските афери с продажбата на 33% от държавния дял на EVN – България. Светата троица сега е изправена пред Специализирания наказателен съд и ги грози лишаване от свобода - Прокопиев и Дянков може да отнесат до 10 г. затвор, а Трайков до 12 г. зад решетките. Само личната касичка на Прокопиев - „Булброкърс“, го облагодетелства с 1,3 млн. лева, играейки ролята на посредник при сделката и занижавайки оценката на държавния дял. Сделката за електроразпределителното дружество е и една от най-скандалните афери на прехода, която дори съперничи на Костовата бандитска приватизация, при която „Кремиковци“ бе продаден за 1 долар, а „Балкан“ на цената на един апартамент. Нещо повече, Симеон Дянков беше наемател на Прокопиев на столичната ул. „Доспат“ 60-62. Как се е отплатил Дянков на хазяина Прокопиев, си знаят само те двамата. Трайчо Трайков пък имаше 278 акции в „Каолин“ АД на Прокопиев по време на мандата си 2009-2011 г. Най-голямото предприятие за добив на каолин и преработка на инертни материали на Балканите беше харизано на прохождащия разградски олигарх от Гуруто на тъмния преход Иван Костов. „При втория кабинет на Борисов изглеждаше, че Пеевски е нещо като неявен съдружник“, е друго невярно твърдение на Прокопиевото издание. Няколко от министрите във втория кабинет на Борисов бяха много близки до разградския олигарх – военният Николай Ненчев, външният Даниел Митов и правосъдният Христо Иванов. Първите двама бяха подсъдими за престъпления по служба, а Иванов се прочу с провала на съдебната реформа. Като министър на правосъдието Христо Иванов опита да подчини прокуратурата на изпълнителната власт, а Висшия съдебен съвет да превърне в марионетна структура без власт, отнемайки му ролята на кадрови орган на Темида. лъсна от стенограмите на задкулисието АРГО, където двамата действат в синхрон, правейки опити да овладеят и да пленят цялата държава. Проваленият правосъден министър в тази стенограма изрече фундаменталната фраза, че съпругата на тогата на олигархията и председател на ВКС Лозан Панов е Черен лебед, с други думи - има криминално досие. В същото време Трайчо Трайков разкри “кой е нашият #кой“, а именно кой е тайният спонсор на задкулисието, на когото могат да разчитат – укриващият се в Белград кредитен фараон Цветан Василев, ужилил вложителите на КТБ с между 5 и 6 млрд. лева. Стенограмата АРГО разкри още, че Прокопиев държи менстрийма – големите телевизии, които са подчинени на интересите на задкулисието. Също така огромен брой сайтове за фалшиви новини, контролирани от присъдружните олигарси – „Клуб Зет“ на Огнян Донев – Оги Хапчето, „Фрогнюз“ на ДС агента Академик Огнян Стефанов и „Медиапул“ на Стояна Георгиева, бившата говорителка на Иван Костов. И докато Прокопиев е бащата на фалшивите новини, Стояна Георгиева безспорно е майка на този „жанр“ в журналистиката у нас. Георгиева сътвори два класически фейка – малък и голям. Първият беше, че симпатизанти пишели в сайта, че искат Костов да създаде нова партия и така се родило ДСБ. А вторият, че Европейската комисия е поискала оставката на главния прокурор Сотир Цацаров, което предизвика гигантски скандал. Наложи се лично тогавашният зам.-председател на ЕК Франс Тимерманс да го опровергава с изявление. Целият този вой показва, че Прокопиев има нужда винаги да е на държавната хранилка, както е бил през целия си бизнес път и не може без голямо количество гориво от държавния кран, за да кара джипа.", "date": "2019.09.23", "title": "„Капитал“ пробва да подкара джипа"}
{"url": "https://www.monitor.bg:443/bg/a/view/jivakyt-trygva-nadolu-176135", "text": "През нощта и утре над страната ще бъде предимно облачно и с превалявания от дъжд. Значителни и на повече места ще са валежите в следобедните часове в Западна България. Почти без валежи ще се задържи в югоизточните райони от страната. Ще духа слаб, в Източна България - до умерен вятър от изток-североизток. Минималните температури ще са между 11° и 16°, а дневните ще се понижат и максималните ще са предимно между 19° и 24°, съобщи дежурният синоптик Мартин Славчев към Националния институт по метеорология и хидрология (НИМХ) пред „Фокус“. По Черноморието облачността ще е значителна, но само на отделни места слабо ще превали. Ще духа до умерен вятър от изток-североизток. Максималните температури ще са 19° и 21°, а температурата на морската вода е 21-22°. Вълнението на морето ще бъде 1-2 бала. В планините също ще бъде предимно облачно и с валежи от дъжд, значителни и на повече места - след обяд в масивите от Западна България. Ще духа умерен вятър от юг-югоизток. Максималната температура на височина 1200 метра ще е около 15°, на 2000 метра – около 9°. В сряда в повечето райони валежите временно ще спрат и облачността ще се разкъса. Минималните температури ще бъдат между 13° и 18°, а максималните – между 19° и 24°. В четвъртък ще бъде предимно облачно и на много места ще превалява дъжд. В Източна България ще духа до умерен югозападен вятър, а в Западна България вятърът ще се ориентира от северозапад, ще се усили и с него ще започне да прониква по-хладен въздух. В петък от запад облачността ще се разкъсва и намалява, но все още на отделни места в източните райони ще превалява дъжд. Ще духа умерен, в Дунавската равнина и временно силен северозападен вятър. Атмосферното налягане ще се понижи още и ще е по-ниско от средното за месеца.", "date": "2019.09.23", "title": "Живакът тръгва надолу "}
{"url": "https://www.monitor.bg:443/bg/a/view/2500-zakysali-turisti-u-nas-sled-falita-na-tomas-kuk-176117", "text": "2 500 са закъсалите туристи у нас след фалита на „Томас Кук“, показват данни на британското посолство в България, цитирани на брифинг от министъра на туризма Николина Ангелкова. За всички туристи, не само в България, британското правителство и гражданската въздухоплавателна администрация ще осигурят поетапното извозване на пострадалите почиващи. Прибирането на туристите ще бъде осигурено чрез средства от гаранционния фонд за кризисни ситуации. \"Очакваме 2 полета да бъдат изпълнени днес от летище Бургас, а утре - други 2. Общият брой на туристите днес е 360 души\", коментира Ангелкова. Утре във ведомството ще бъде осъществена среща с представители на засегнатите туроператори и хотелиери от фалита на „Томас Кук“. След срещата ще бъде обявена по-точна сметка на загубите за българския туризъм. Но Ангелкова обяви, че всички засегнати ще получат своите плащания като ръководеното от нея министерство ще съдейства да бъдат покрити разходите. За да получат парите си, хотелиерите ще трябва да попълнят специален формуляр, който покрива само пакетни услуги. Тепърва ще се уточнява какви ще бъдат предстоящите пропуснати ползи от фалит на най-старата туркомпания в света. По данни на туристическия бранш, коментирали пред \"Монитор\" фалита на „Томас Кук“, има опасност и за финансовото здраве на голям български туроператор. Туристическият министър обаче отказа да коментира като уточни, че туроператорът, който предлага услугите на „Томас Кук“ за България, е \"Астрал Холидейз“. \"Има риск за всички, които работят в „Томас Кук“\", допълни Ангелкова. От 350 000-450 000 са туристите, които „Томас Кук“ води на почивка в България през всеки летен сезон. Това са около 10% от всички туристи в България през топлите месеци. „Томас Кук“ осигурява между 30-50% от полетите на морските ни летища Варна и Бургас. Към момента не е ясно как ще се компенсира загубата на почиващи след обявения фалит. На въпрос на \"Монитор\" има ли български туристи, които трябва да бъдат прибрани у нас, Ангелкова коментира, че няма данни към момента.", "date": "2019.09.23", "title": "2500 закъсали туристи у нас след банкрута на \"Томас Кук\" "}
{"url": "https://www.monitor.bg:443/bg/a/view/investicija-v-imoti-vs-investicija-v-akcii-na-kompanii-za-imoti-176122", "text": "Безспорно най-популярната инвестиция сред българите е инвестицията в недвижим имот, най-често жилищен, макар и това да е свързано с тегленето на големи заеми, които се изплащат в продължение на дълги години. Но каква доходност носи една такава инвестиция и в действителност ли е толкова атрактивна. Нека предположим, че искаме да купим напълно обзаведено жилище 100 кв. м. на цена от 120 000 евро, което ще отдаваме под наем като ще финансираме покупката със собствени средства от спестявания. Разходите по сделката възлизат на 6 000 евро, като включват данък за придобиване на имота, такса за вписване, нотариални такси и брокерски комисионни. Доходността, която бихме реализирали за една година, ако отдадем апартамента под наем при 600 евро месечно е от 3.6% до 4.4 на сто в зависимост от заетостта на имота. Тъй като всички разходи, с изключение на данъка върху доходи от наем, са постоянни, реализирането на доходност е силно зависимо от заетостта на имота, особено когато покупката му е финансирана със заем, тъй като вноските по кредита формират основната част от разходите. Съществуват обаче и други форми на инвестиция в недвижими имоти, които са по-малко популярни, но които позволяват да се преодолеят част от недостатъците на инвестицията, свързана с покупка на недвижим имот и най-вече да се избегне поемането на прекомерен финансов риск. Алтернатива на инвестицията чрез директната покупка на недвижим имот – жилище, офис, търговски площи и земи, са инвестициите в дружества, чиято основна дейност е свързана с придобиването, управлението и продажбата на недвижими имоти. Инвестицията в такъв вид дружества е отлична възможност за хората, които разполагат с по-малко свободни средства и не могат да си позволят да финансират покупка на имот, смятат инвестиционните посредници. Също така вложението е подходящо, ако вече вече изплащате кредит за покупка на жилище и не желаете или не можете да си позволите да натоварите бюджета си с още кредити. Подходяща е при наличието на малки спестявания, за които се търси ниско рискова алтернатива на банковия депозит и възползване от развитието на пазара на търговските и бизнес имоти или пазара на земеделска земя. Този тип инвестиция дава възможност за диверсифициране на риска в портфолио от активи, а не в един конкретен актив. Така може да се постигне получаване на доходи от недвижими имоти, но да не се ангажирате пряко с обслужването на недвижимите имоти и грижата за тях. Най-често този тип дружества са организирани като АДСИЦ (акционерно дружество със специална инвестиционна цел). Това е специална правна форма в българското законодателство, предвидена за дружества, които се занимават със секюритизиране на недвижими имоти или вземания. Редът за тяхното създаване и функциониране е уреден в Закона за дружествата със специална инвестиционна цел (ЗДСИЦ). Тези дружества подлежат на лицензиране от КФН и са публични по закон като акциите им се търгуват свободно на българска фондова борса. Предметът на дейност на този тип дружества е свързан с набирането на публичен ресурс чрез издаване на ценни книжа (акции), който се инвестира в портфолио от активи (недвижими имоти или вземания). Недвижимите имоти могат да бъдат жилищни сгради, търговски площи, офис сгради, земеделска земя и др., които се намират на територията на България. Едно от предимствата на инвестициите в акции на АДСИЦ е, че минимум 90% от реализирана печалба за годината се изплаща като дивидент на акционерите по закон. Дружествата са учредени и лицензирани съгласно изискванията на Закона за дружествата със специална инвестиционна цел, чието спазване е под контрола на Комисията за финансов надзор. Дружествата са със публичен статут и акциите им се търгуват на БФБ, което предоставя ликвидност като някои от акциите на този тип дружества са едни от най-ликвидните на борсата. Освен това публичният статус задължава компаниите да оповестяват регулярно финансова информация и всякакви други значими събития, които имат връзка с развитието на бизнеса и резултатите от него, което предоставя повече прозрачност за инвеститорите. Печалбата на дружествата със специална инвестиционна цел не се облага с корпоративен данък. Капиталовата печалба, която инвеститорите реализират при търговия с акциите на тези дружества, както и на всички останали публични компании не подлежи на данъчно облагане. Дивидентите, които акционерите физически лица получават, се облагат с 5% данък. На Българска фондова борса се търгуват акциите на няколко АДСИЦ-а, които предоставят инвестиционни възможности в различен сегмент на недвижимите имоти.", "date": "2019.09.23", "title": "Инвестиция в имоти VS. инвестиция в акции на компании за имоти"}
{"url": "https://www.monitor.bg:443/bg/a/view/otide-si-prof-nikola-georgiev-edinstven-gospod-za-pokolenija-filolozi-176120", "text": "Поредна тежка загуба за българската култура – отиде си големият литературовед, литературен критик, структуралист, културолог, фолклорист, есеист, публицист, общественик и университетски преподавател проф. Никола Георгиев. „Неговата последна заръка е изпращането му да стане в най-тесен семеен кръг. Моля за разбиране и тишина“, написа във Фейсбук съпругата на учения, който през ноември щеше да навърши 82 години. Повече от 45 години проф. Никола Георгиев преподаваше по нестандартен и увлекателен начин теория на литературата в Софийския университет. Беше любимец на поколения студенти филолози, които се тълпяха на неговите лекции, дори и да не беше техен пряк преподавател. Редовно ги посещаваха и възпитаници на други специалности. Наричаха го Господ или Малкия Аристотел. „Дълбок поклон! Един от моите преподаватели, които ще помня! Благодаря за отношението към езика и културата, която ми даде проф. Георгиев!“, е само един от многото отзиви в социалните мрежи по повод кончината на големия интелектуалец. Той принадлежи на журналиста и мемоарист Георги Тошев. Преди промените проф. Никола Георгиев е смятан за дисидент, дори през 60-70-те години правят опити да го уволнят, защото преподава „буржоазни идеи“ и отказва да стане член на БКП. След 10 ноември 1989 г. също не е сред любимците на властта, защото страни от нея и се отнася с презрение към политическата класа. Канят го за културен аташе, посланик, дори за президент, но отговорът му неизменно е „не“. Никола Георгиев е роден на 24 ноември 1937 г. в Казанлък. Завършва гимназия в София и българска филология в Софийския университет. През 1972 г. защитава дисертация на тема „Лириката. Развой на понятието. Същност“, а по-късно става доктор на филологическите науки с дисертация на тема „Цитиращият човек в художествената литература“. Ръководил е Катедрата по теория на литературата към Факултета по славянски филологии (1991-1995). Бил е лектор по български език и литература в университетите в Прага, Санкт Петербург, Залцбург, Кардиф, Лондон, Киев, Пенсилвания. Чете лекции по обща теория на литературата и културата, поетика, реторика, анализ на литературното произведение, стихознание, фолклор, руска литература, литературознание на XX век. През 2000 г. става лауреат на Хердерова награда за литература.", "date": "2019.09.23", "title": "Отиде си проф. Никола Георгиев – единствен Господ за поколения филолози"}
{"url": "https://www.monitor.bg:443/bg/a/view/roman-vasilev-njama-ubeditelni-dokazatelstva-che-polfrijman-se-e-popravil-176115", "text": "Бившият заместник градски прокурор на София Роман Василев намира мотивите за предсрочното освобождаване на Джок Полфрийман за непълни. Обвинителят, който е бил част и от екипа, разследвал смъртта на студента Андрей Монов, смята, че пред Темида не са представени убедителни доказателства, че се поправил. Това заяви самият Василев в интервю за БНТ. Василев е учуден, че съдебният състав не е изследвал цялостно поведението на осъдения за убийството на Монов от времето, в което е задържан и му е повдигнато обвинение до момента, в който е поискал предсрочно освобождаване. В „Ако върнете назад, Пример е репликата: \"мен ме осъди най-корумпираният съд в една корумпирана държава\". Неговото поведение по време на досъдебното производство - скачането, обиждането на състава на съда. Това би трябвало до влезе като основание в мотивите на съда. Това нещо виждам, че го няма. В мотивите си апелативният съдебен състав с председател Калин Калпакчиев обаче се позовава на положителни характеристики от външни организации, както и от пастор и отец, които проповядват в затвора“, категоричен е бившият обвинител. Според Роман Василев неубедителни са и доказателствата, с които съдът се мотивира, че Полфрийман се е поправил и не представлява обществена опасност. Бившият прокурор обръща внимание, че поведението на австралиеца при първоначалното му задържане на 31 декември 2007 г. е предизвикало съдия Мими Петрова близо час да му обяснява, че И го сравнява с реакцията на Полфрийман при излизането от затвора, при която осъденият изкрещя: \"Благодаря на Десислав Трайков, заместник-началник на затвора“ (Трайков е представил 7 страници негативна оценка за освобождаването на Полфрийман, но тя не е била взета предвид от съдебния състав – б.р.). „Това е същото поведение, което беше на мярката за неотклонение и през целия му престой в местата за лишаване от свобода и при освобождаването той е същият, какъвто си е бил. Според Василев дори и заличени, петте наказания на Джок Полфрийман, наложени докато е излежавал присъдата си, също трябва да бъдат анализирани при преценката на решението за предсрочно освобождаване от затвора“, допълва още Василев пред БНТ. Казусът „Полфрийман“ беше коментира и от бившия главен секретар на МВР Калин Георгиев. Пред Нова телевизия „Аз не вярвам в разкаянието. Аз не вярвам в корекцията на един престъпен ум. Убиецът не може да бъде коригиран. Местата за лишаване от свобода са всичко друго, но не и места за корекция”, обясни Георгиев по повод предсрочното освобождаване на Джок Полфрийман. Бившият главсек на МВР е категоричен, че не трябва да се допуска улично правосъдие, а трябва да се даде възможност на съда да бъде истински такъв. \"Атака\" излиза на протест заради предсрочното освобождаване на Джок Полфрийман, съобщиха от пресцентъра на партията. Протестът е предвиден за утре, 24 септември, от 11 ч. пред Съдебната палата с искане за оставката на съдията Калин Калпакчиев и поправки в закона, които да не позволяват подобни гаври с националното достойнство, се посочва в съобщението.  Съдия Калпакчиев пусна предсрочно от затвора Джок Полфрийман, който излежа 12 от наложените му 20 години затвор за убийството на студента Андрей Монов.  Престъплението бе извършено на площад \"Света Неделя\" в столицата в нощта на 28 декември 2007 г.", "date": "2019.09.23", "title": "Роман Василев: Няма убедителни доказателства, че Полфрийман се е поправил"}
{"url": "https://www.monitor.bg:443/bg/a/view/prof-ulian-vuchkov-otletja-kym-nebesnata-agora-176114", "text": "На 83-годишна възраст в неделя вечер внезапно почина проф. Юлиан Вучков – емблематичен телевизионен коментатор и водещ, театрален и литературен критик, полемист и ерудит във всички области на обществения живот. Пръв тъжната вест съобщи в профила си във Фейсбук журналистът Мартин Карбовски. „Бог да те прости, професоре, за мен беше разкош да те познавам. Пиша тази жалейка със ясна цел – след като напоследък нашият екип се грижеше за професора..., днес ние се питаме дали ще има кой да организира изпращането му. Надяваме се да не останем сами в тая трудна задача. Просто защото не знаем какво да правим“, написа той. Проф. Вучов е починал във Военно-медицинска академия. През деня се почувствал зле и негов близък повикал Бърза помощ. Лекарите установили, че е получил инфаркт и трябва веднага По-късно състоянието му се влошило и отново бил извикан медицински екип, за да го хоспитализира във ВМА, обаче на път за лечебното заведение той издъхнал. Поклонението пред изтъкнатия публицист ще бъде на 26 септември. „В четвъртък от 12 часа в църквата „Свети Седмочисленици“ ще си вземем последно сбогом с нашия колега и приятел, с телевизионната легенда проф. Юлиан Вучков. Проф. Вучков ни напусна снощи, в деня и времето, когато трябваше да се излъчи неговото предаване на живо... Водещият на „Времена и нрави“ по телевизия „Евроком“ бе еталон за професионализъм през целия си съзнателен живот. Словесно острие и коректив на власт и общество, проф. Вучков не се примири с пошлостта и лъжата! Мир на праха му!“, написаха в сайта си от медията, където до последно Вучков се изявяваше. От последното му работно място „Евроком“ тв ще се погрижат и за изпращането на професора в последния му път. Юлиан Вучков беше противоречива фигура в българския културен и политически живот от десетилетия. Като театрален критик и коментатор в култовото тв предаване „Всяка неделя“ по време на развития соц неговите мнения, изказвани от пиедестала на последна и най-авторитетна инстанция, бяха в състояние да решават съдби – на режисьори, на актьори, на спектакли. В годините след промените обаче Вучков постепенно се превърна в коректив на всяка власт и народен трибун, който по своя неподражаемо колоритен начин изричаше неудобните истини, до които всички повече или по-малко стигаха, но малцина си позволяваха дързостта да артикулират публично. Обикновените хора го обичаха, защото казваше на глас онова, което те не смееха. Юлиан Вучков не беше семеен. Той срещна любовта на живота си Диана Душкова късно и, когато преди малко повече от 2 години тя неочаквано си отиде от този свят, професорът беше неутешим. Тази загуба вероятно е сломила сърцето му и е допринесла за внезапната му кончина. Макар и популярен, Вучков живееше самотно, а със своя полубрат – актьора от Народния театър Михаил Петров, не поддържаше връзка. Юлиян Вучков е роден на 31 януари 1936 г. във Варна. Завършва театрознание във ВИТИЗ през 1958 г. Защитава докторска дисертация на тема „Българската драматургия (1878-1944)“ в Института за литература при Българската академия на науките. Дълго време погрешно наричан и самонаричащ се „професор“, тази титла стана неотделима от името му, но през октомври 2012 г. той на Университета по библиотекознание и информационни технологии, а през 2013 г. – и на Университета за национално и световно стопанство. Изтъкнат есеист, публицист, театрален, литературен и телевизионен теоретик, критик, доктор на науките, Вучков бе създател, коментатор и водещ на редица телевизионни предавания. Той бе един от най-ярките образи на екрана. Честа мишената на хумористичните рубрики на „Господари на ефира“, никой не може да отрече изключителните оригиналност и дар слово на професора, създател на редица крилати фрази в родния тв ефир като „Гледам и не вярвам на ушите си“... Вучков работи дълги години в предаването „Всяка неделя“ на Канал 1, в „7 дни ТВ“, където създава рубриката „Храна за душата“, в Канал 2001, където прави първото си самостоятелно токшоу „Ум робува, ум царува“. По-късно нашумява с „Размисли и страсти“ по телевизия СКАТ, с „Времена и нрави“ по ТВ2. Когато през 2009 г. „Времена и нрави“ е свалено от ефир, предаването за кратко се мести в ББТ. Коментаторът участва и в сутрешния блок „Здравей България“ на Нова тв с 10-минутка на „моралния наблюдател“ един път седмично. От 2010 до 2012 г. предаването „Времена и нрави“ се възражда от „Канал 3“, а след двегодишно прекъсване през 2014 г. е намира новото си място в телевизия „Евроком“. Юлиан Вучков има стотици публикации в пресата и над 20 издадени книги.", "date": "2019.09.23", "title": "Проф. Юлиан Вучков отлетя към небесната агора"}
{"url": "https://www.monitor.bg:443/bg/a/view/sofija-loren-nagradi-valentino-176111", "text": "Публиката аплодира София Лорен и Валентино на крака по време на наградите \"Зелен килим\" в Милано, отличаващи устойчивия прогрес в модата. Лорен - в зашеметяваща черна рокля и диамантена огърлица, връчи на Валентино наградата за цялостни постижения. Тя каза, че 87-годишният дизайнер е Наградите \"Зелен килим\" се връчват за постижения в екологичните производства и социално осъзнаване на модната индустрия, която е призната като най-замърсяващата в света след нефтопреработвателната.  Сред наградените бяха жени от Индия, обучени да преработват изхвърлени сарита в съвременни тоалети, бродирани на ръка, и гмуркачи, които вадят рибарски мрежи от морското дъно, за да бъдат рециклирани и полученият найлон да се използва от модни къщи като \"Прада\".", "date": "2019.09.23", "title": "София Лорен награди Валентино "}
{"url": "https://www.monitor.bg:443/bg/a/view/intenziven-trafik-na-granicata-s-turcija-176113", "text": "Изключително интензивен на изход е трафикът на границата с Турция, интензивен е на вход за автомобили на ГКПП \"Кулата\" и \"Маказа\". Това съобщиха от Главна дирекция \"Гранична полиция\". Информацията за трафика е към 15.30 ч.На границата с Република Турция на ГКПП \"Капитан Андреево\" и ГКПП \"Лесово\" трафикът е изключително интензивен на изход за товарни автомобили. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. На останалите гранични пунктове трафикът е нормален. Във връзка с извършване на ремонтно строителни дейности на ГКПП \"Златарево\", от \"Гранична полиция\" уведомяват, че до 14 октомври 2019г. движението през пункта ще бъде затруднено. От \"Гранична полиция\" напомнят, че от съображение за безопасност поради ниското ниво на р. Дунав фериботната платформа, обслужваща фериботната връзка Оряхово – Бекет ще работи само през светлата част на денонощието – от 08.00 ч. до 22.00 ч.", "date": "2019.09.23", "title": "Интензивен трафик на границата с Турция "}
{"url": "https://www.monitor.bg:443/bg/a/view/snimat-dokumentalen-film-za-romskite-koreni-na-charli-chaplin-176098", "text": "Да изследва ромските корени на Чарли Чаплин – с тази задача се е захванала неговата внучка Кармен. Своите открития 42-годишната актриса и режисьорка ще събере в документалния филм Charlie Chaplin, a Man of the World, снимките към който се очаква да стартират в първите три месеца на следващата година. разкри Кармен Чаплин пред сп. Variety в рамките на кинофестивала в Сан Себастиан. По думите й, когато сподели пред роми за корените на прочутия си дядо, те далеч не са изненадани. Все пак той е и самоук музикант“, добавя още Чаплин, която ще застане зад сценария на документалната лента заедно с лауреата на наградите ЕФА Амайа Ремирес. Charlie Chaplin, A Man of the World ще бъде реализиран и съвместно с френската компания MK2, която държи правата за филмите на Чарли Чаплин.", "date": "2019.09.23", "title": "Снимат документален филм за ромските корени на Чарли Чаплин"}
{"url": "https://www.monitor.bg:443/bg/a/view/55-malomerni-paralelki-v-tyrgovishte-176121", "text": "55 паралелки с минималния брой ученици и общ недостиг от 271 деца, са сформирани в общинските училища в Търговище, съобщиха от местната администрация. Те трябва да бъдат утвърдени на сесия на общинския съвет. Паралелките са в 12 училища в общината и са създадени, за да се осигури задължителното обучение на децата до 16-годишна възраст. Положително становище за промените са дали и от просветния инспекторат. За дофинансиране от местната администрация през август бяха одобрени 2 от паралелките в Драгановец, в които са записани по-малко от 10 деца. За обезпечаване на дейността им общината ще осигури 5800 лв. от бюджета за 2019 г., припомнят от администрацията. От Община Търговище уточняват, че в 4 от общо 8 училища в селата има недостиг на ученици във всички паралелки от 1 до 7 клас. Това са училищата в Голямо Ново, Вардун, Дралфа и Лиляк. По 5 маломерни паралелки са сформирани в Подгорица, Надарево и Макариополско. По 3 маломерни класа има в IV ОУ „Иван Вазов“ в град Търговище и Професионалната гимназия по земеделие. По 2 са паралелките с недостиг на ученици в Спортното училище и II СУ „Проф. Никола Маринов“ в Търговище. Недостиг на деца има във всички 4 паралелки в училището в Драгановец, като 3 от тях са слети.", "date": "2019.09.23", "title": "55 маломерни паралелки в Търговище"}
{"url": "https://www.monitor.bg:443/bg/a/view/madona-se-otegchi-ot-lisabon-176112", "text": "Мадона напуска Лисабон и историческия дворец, в който живее там, като обяви, че се чувства \"отегчена и самотна\" в португалската столица. На откриването на турнето Madame X в Ню Йорк миналата седмица звездата призна, че преместването й в Лисабон, за да подкрепи 13-годишния си син Дейвид в мечтата му да тренира футбол в младежкия отбор на \"Бенфика\", не е отговорило на очакванията й. \"Мислех, че ще е авантюра. Но се оказах самотна, без приятели, малко отегчена\", каза Материалното момиче от сцената. Собствениците на двореца, който Мадона обитаваш, искат да го продадат. Тя ще е на турне до март 2020 г. и няма да има много време да е в португалската столица. Дейвид още ходи на училище там, но не е известно дали Мадона планира да наеме друг дом в района. Мадона отиде да живее в Лисабон през август 2017 г.", "date": "2019.09.23", "title": "Мадона се отегчи от Лисабон"}
{"url": "https://www.monitor.bg:443/bg/a/view/siderov-iska-zabrana-za-1-godina-na-prodajbata-na-dyrjavni-imoti-176110", "text": "Депутатите от \"Атака\" внесоха в Народното събрание предложение за налагане на мораториум върху продажбата на държавни имоти за 1 година. През този период да бъде изготвен единен регистър, който да обедини всички държавни имоти, а не както в момента, всяко министерство да си разпродава парцели и сгради, съобщиха от пресцентъра на партията. В същото предложение се иска и забрана за промяна на статута на терени и сгради от публична в частна държавна собственост за същия период. В мотивите си към проектопредложението от партията на Сидеров акцентират, че към момента регламентът е неясен и всяко министерство взима решения за продан на имоти, които са отпаднали от необходимост за ведомството. От \"Атака\" посочват, че същите обекти може да са от полза за друга институция. Още повече е спорно дали с продажбата на някои от държавните имоти не се засяга националната сигурност. Сидеров и неговите депутати настояват за този мораториум, тъй като е „необходима генерална реформа по отношение на стопанисването, грижите и евентуалните сделки с имоти частна и публична държавна собственост, като бъде създадена единна система по предоставянето и използването им от съответните министерства и разпореждането с тях”. Според атакистите е задължително да се изчистят възможностите за недоразумения между институциите и да се сведе до минимум възможността за корупция чрез тези сделки.", "date": "2019.09.23", "title": "Сидеров иска забрана за 1 година на продажбата на държавни имоти"}
{"url": "https://www.monitor.bg:443/bg/a/view/psuvni-za-nejmar-toj-otgovori-s-gol-176104", "text": "ПСЖ спечели с минималното 1:0 гостуването на “Лион” в дербито на шестия кръг на френската Лига 1. Въпреки освирквания - и от двете агитки, Неймар отново се превърна в герой за парижани. Бразилецът отбеляза единствения гол за победата с 1:0, разписвайки се в 87-ата минута. Преди седмица ПСЖ надви трудно и „Страсбург“ с 1:0, а герой отново беше Неймар с попадение в последните секунди. Както тогава, така и в Лион, бразилецът трябваше да търпи обиди, включително и от феновете на парижани. При всяко изпълнение на корнер пък Неймар беше обстрелван от публиката с най-различни предмети. Както е известно, Неймар опита да се завърне в „Барселона“ това лято, но до сделка не се стигна. Нежеланието му да остане в ПСЖ настрои запалянковците срещу него. Парижани са първи в класирането с 15 точки след шестия кръг. „Лион“ има осем и заема деветата позиция.", "date": "2019.09.23", "title": "Псувни за Неймар, той отговори с гол"}
{"url": "https://www.monitor.bg:443/bg/a/view/misterijata-okolo-ubitija-bylgarin-v-germanija-prodyljava-176105", "text": "Мистерията около смъртта на 18-годишен българин в германския град Карлскрон продължава. Четвърти ден килърът е на свобода. Кметът на Карлскрон Щефан Кумпф коментира, че никога не е виждал такова тежко престъпление по време на мандата си: „Представям статистиката за престъпленията при всяко заседание на кметството. Подобен акт на насилие не е имало поне от 20-30 години.“ Остава неясна причината за нападението над българина. Не се знае дали ученикът не е случайна жертва или е преследван, нито пък дали е имало спречкване преди убийството. Аутопсията на жертвата все още не е свършила в Мюнхенския институт за правна медицина. Кумпф коментира, че градчето е било тихо и кротко, но след този случай е променено. В петък вечерта 18-годишен българин почина в болницата, след като е бил нападнат и намушкан с нож на улица в германския град Карлскрон. Около 20.45 часа тогава местен жител е намерил българина да лежи на главната улица недалеч от църквата. Младежът, който живеел в Карлскрон със семейството си, бил намушкан в корема и кървял обилно. Веднага е бил транспортиран в местната болница, но въпреки усилията на лекарите е издъхнал от раните си. Веднага полицията е отцепила района. Малко по-късно криминалистите са открили оръжието на убийството, което било кухненски нож, захвърлен в близка тревна площ. Вдигнати са хеликоптери и полицейски кучета в издирването.", "date": "2019.09.23", "title": "Мистерията около убития българин в Германия продължава"}
{"url": "https://www.monitor.bg:443/bg/a/view/viktorija-tomova-s-probiv-v-top-150-176106", "text": "Продължава изкачването на първата ни ракета в женския тенис Виктория Томова в ранглистата. Българката се изстреля с 31 позиции нагоре и влезе в топ 150 с 422 точки. На турнира в Осака, Япония Томова отстрани в първия кръг Ализе Корне, а след това във втория се предаде трудно пред бъдещата шампионка Наоми Осака. Елица Костова е втората най-високо класирана наша тенисистка през новата седмица. Тя е на 209-о място с 289 точки, а Изабелла Шиникова е на 213-а позиция с 283 точки. В топ 10 при жените няма промени, като начело е Ашли Барти от Австралия с 6446 точки. Втора е чехкинята Каролина Плишкова, а Елина Свитолина от Украйна е трета. Най-добрият ни тенисист Григор Димитров бележи лек спад в мъжката ранглиста и вече е 26-и в света. Гришо не участва в турнири две поредни седмици и е с актив от 1432 точки. В подреждането на българите на сингъл няма промени в играчите, които са след Григор - Димитър Кузманов, Александър Лазаров, Александър Донски. Новак Джокович от Сърбия остава лидер при мъжете с 9865 точки, следван от испанеца Рафаел Надал и швейцареца Роджър Федерер.", "date": "2019.09.23", "title": "Виктория Томова с пробив в топ 150"}
{"url": "https://www.monitor.bg:443/bg/a/view/pri-vizitata-na-borisov-v-ujna-koreja-pregovarjame-za-investicii-s-hundaj-176103", "text": "Премиерът Бойко Борисов ще посети центъра за научноизследователска и развойна дейност на компанията „Hyundai Motor Group“ в Хуасонг при посещението си в Южна Корея. Борисов ще бъде на официална визита в азиатската страна от 24 до 27 септември, съобщиха от „Дондуков“1.  През август самият Борисов посочи Хюндай като един от потенциалните големи инвеститори в страната ни и изрази надежда през септември да се стигне дори до подписване на договор с компания от Южна Корея за около 1.5 млрд. долара. Това е първото посещение на български премиер в Република Корея. Визитата на министър-председателя се провежда в навечерието на 30-тата годишнина от установяването на дипломатически отношения между двете страни през 2020 г. Целта на посещението е разширяване на сътрудничеството между България и Корея в политическия, икономическия и културния диалог между двете страни. В рамките на визитата Борисов ще проведе срещи с премиера Ли Нак-йон и с президента Мун Дже-ин. Българският премиер ще посети и Университета за чужди езици „Ханкук“ в Сеул. В официалната делегация ще бъдат и заместник министър-председателят по обществения ред и сигурността и министър на отбраната Красимир Каракачанов, министърът на финансите Владислав Горанов, министърът на транспорта, информационните технологии и съобщения Росен Желязков и министърът на икономиката Емил Караниколов.", "date": "2019.09.23", "title": "При визитата на Борисов в Южна Корея: Преговаряме за инвестиции с Хюндай"}
{"url": "https://www.monitor.bg:443/bg/a/view/avstrijci-si-porychaha-rokli-poluchiha-ekstazi-za-500-000-evro-176102", "text": "Австрийска двойка от град Линц си поръчала дрехи онлайн, но получила необичайно допълнение към поръчката - 24 800 таблетки екстази на пазарна стойност около 500 000 евро, съобщи ДПА. Семейството поръчало две рокли по интернет и получило два пакета. Още при получаването единият се сторил на клиентите по-тежък, като вътре се оказали хапчетата. Съпрузите веднага се обърнали към полицията и тя проследила пратката. Оказало се, че трябвало да бъде получена от клиент в Шотландия и била доставена в Линц погрешка. Местните власти вече са установили самоличността на истинския адресат и са го задържали. Издирват кой е изпращачът.", "date": "2019.09.23", "title": "Австрийци си поръчаха рокли, получиха екстази за 500 000 евро "}
{"url": "https://www.monitor.bg:443/bg/a/view/barselona-gotvi-uvolnenie-na-treniora-176099", "text": "Треньорът на испанския шампион „Барселона“ Ернесто Валверде е близо до уволнение заради слабия старт на отбора, пише вестник AS. Според информацията на изданието, Валверде е получил задачата да спечели следващите си два шампионатни мача, а ако загуби точки, ще бъде уволнен. Въпросните мачове са у дома с „Виляреал“ и като гост на „Хетафе“. „Барселона“ стартира първенството с две поражения и едно равенство в първите пет кръга и заема непривичното 8-о място. 55-годишният Валверде оглави каталунците през 2017 година и под неговото ръководство тимът има четири спечелени трофея - две титли в страната, Купа и Суперкупа на Испания. Иначе договорът му е до лятото на 2020-а година. „Барселона“ обаче при баския специалист няма успехи в Шампионската лига, като това е един от въпросите, на които той няма адекватен отговор. Междувременно многомилионното попълнение на каталунците Усман Дембеле попадна в групата за мача с „Виляреал“. Световният шампион с Франция е излекуван от контузията си и получи медицинско разрешение за игра. Аут обаче са Иван Ракитич и Карлес Перес, които бяха набедени за загубата с 0:2 от „Гранада“ през уикенда.", "date": "2019.09.23", "title": "„Барселона“ готви уволнение на треньора"}
{"url": "https://www.monitor.bg:443/bg/a/view/oon-ochakva-novi-planove-za-borba-s-klimatichnite-promeni-176107", "text": "Световните лидери се очакваше да предложат нови планове за борба с климатичните промени на откритата среща на високо равнище по въпросите на климата в Ню Йорк, съобщи ДПА. Изяви ще имат германският канцлер Ангела Меркел и френският президент Еманюел Макрон, британският премиер Борис Джонсън, индийският премиер Нарендра Моди, китайският външен министър Ван И и други. В списъка с ораторите се забелязва отсъствието на американския държавен глава Доналд Тръмп. Лидерите на страни с планове за откриване на нови въглищни електроцентрали като Япония и Южна Корея също няма да вземат участие. Генералният секретар на ООН Антониу Гутериш каза, че политиците и бизнес лидерите трябва да представят планове, а не да изнасят речи на събитието. Той ги призова да поемат ангажимент за отказване от изкопаемите горива и за мерки за забавяне на увеличаването на температурите в глобален мащаб. Около 60 страни се очаква да поемат нови ангажименти, освен вече обещаните от тях мерки в Парижкото споразумение за климата от 2015 г., отбелязват агенциите. ООН обяви преди началото на срещата на върха, посветена на климата, че 66 страни са се присъединили към целта за постигане на въглероден неутралитет до 2050 г., предаде Франс прес. Тези 66 страни са се присъединили към 10 региона, 102 града и 93 предприятия, за да постигнат целта от нулеви емисии на газове с парников ефект до средата на века. Тази цел беше установена от учените, за да може да се задържи затоплянето на планетата в границите, очертани от Парижкото споразумение за климата от 2015 г., а именно в най-лошия случай увеличение с 2 градуса по Целзий в сравнение с прединдустриалната ера. Сред другите новини на ООН, свързани с климата, е тази, че 68 страни са се ангажирали да завишат целите в плановете си за борба с климатичните промени до 2020 г. Освен това 30 страни са се присъединили към съюз, който обещава да спре изграждането на централи с въглища от 2020 г. Във форума в Ню Йорк участва и българският президент Румен Радев, който се срещна с наши сънародници, които живеят и работят в САЩ. В генералното ни консулство държавният глава Румен Радев отбеляза Деня на Независимостта на България с представители на нашата общност в САЩ и ги поздрави с празника. Президентът припомни и друг съдбовен момент от историята ни - Съединението на страната ни, \"подпечатано\" по бойните полета на Драгоман и Сливница с кръвта на масово завърналите се от чужбина българи. \"Затова, когато българите зад граница ми зададат въпроса \"Кога ще се оправи България, за да се върнем?\", ще им кажа: Заповядайте - борете се за България, тя е ваша родина\", отбеляза Румен Радев. По думите на президента, сънародниците ни зад граница трябва да имат право и възможност да участват в българската политика, което ще е стимул и да се върнат в родината си. \"Отмяната на визите ще бъде знак, че съответства на стратегическите ни отношения със САЩ - отношения на съюзници, партньори и приятели. Така го разбирам аз и това трябва да стане факт\", заяви президентът и посочи, че България изпълнява всички критерии, залегнали по Програмата на САЩ за безвизови пътувания с изключение на едно условие - големият брой откази на визи на български граждани.", "date": "2019.09.23", "title": "ООН очаква нови планове за  борба с климатичните промени "}
{"url": "https://www.monitor.bg:443/bg/a/view/grigor-dimitrov-startira-sreshtu-britanec-v-chendu-176109", "text": "Григор Димитров ще играе с британеца Дан Еванс във втория кръг на тенис турнира на твърда настилка в Ченду, Китай. В първия кръг Еванс победи представителя на домакините Ян Баи с 6:3, 4:6, 7:6(4), като на два пъти трябваше да връща пробив в решителния трети сет. При втората от тези възможности участващият с \"уайлд кард\" Баи дори сервираше за спечелването на мача в десетия гейм, но допусна пробив, след който британецът бе по-добрият и взе победата след 7:4 точки в тайбрека. До момента Димитров и Еванс са играли два пъти в официален мач и веднъж са се изправяли в демонстративен мач. В Ченду поставеният под номер 7 в схемата Кайл Едмънд от Великобритания загуби в първия кръг от чилиеца Кристиан Гарин с 3:6, 2:6, а американецът Брадли Клан се наложи над Джейсън Юнг от Тайван с 4:6, 6:3, 7:6(2).", "date": "2019.09.23", "title": "Григор Димитров стартира срещу британец в Ченду"}
{"url": "https://www.monitor.bg:443/bg/a/view/dolaryt-e-naj-sigurnoto-ubejishte-ot-riskovi-aktivi-176091", "text": "Валутата, която е най-сигурното убежище от рискови активи, е щатският долар. Това коментира главният инвестиционен консултант в ЕЛАНА Трейдинг Цветослав Цачев пред „Монитор“. По негови думи, макар и американската икономика да не е в добро състояние, тя все пак „Да се заложи на долара означава да се очаква задълбочаване на икономическия спад в световен мащаб, което ще превърне валутата в убежище от рискови активи“, обясни Цачев. Според него такава възможност до края на тази година има, а доказателство за това са новите върхове, които се отбелязват на Уолстрийт. Те не продължават дълго време и често биват последвани от силни и бързи спадове. „Такива разпродажби на акции ще засилят долара, ако отново се повторят“, смята Цачев. Поскъпването на долара от началото на годината прави износа на страната по-скъп, а вноса – по-евтин. Но засега няма признаци, че ще се провежда някаква съзнателна политика на слаб долар. Поевтиняването на китайския юан показа колко уязвими са валутите на развиващите се икономики и как рисковете бързо могат да се пренесат върху платежоспособността им. Причина за спада на китайската валута стана изтичането на капитали от страната, несигурността около политическата ситуация в Хонконг и икономическите ефекти от търговската война на Тръмп. Аржентина пък стана пример, от който пострадаха дългосрочните инвеститори, но все пак привлече спекулативни капитали след силния спад на валутата и на активите си. „Историята показва, че винаги има подобни финансови проблеми и дори фалити на държави, когато щатската валута поскъпва или лихвите растат”, каза още инвестиционният консултант. По негови думи японската йена също се приема като място за защита на капитала, но тя е по-предпочитана от инвеститорите в Азия. От друга страна, еврото и доларът са близо до баланс. „Балансът се обосновава от растежа и разликата в лихвите”, поясни Цачев. Междувременно стана ясно, че трансакциите с български лев от едната страна са нараснали до 79.6% или 1685.9 млн. долара от всички трансакции на валутната борса, сочат данни на БНБ за април 2019 г. Тези с долар обаче отбелязват спад в сравнение с април 2016 г. Най-често търгуваната валутна двойка е лев/евро (77% дял от валутната търговия), следвана от двойката щатски долар/евро с дял от 12% евро/унгарски форинт (5%). Българските инвеститори пък продължават да предпочитат американските активи, каквито са акциите на компании и борсово търгувани фондове. „Такава е практиката от много години и тя няма да се промени от последните събития”, завърши Цачев.", "date": "2019.09.23", "title": "Доларът е най-сигурното убежище от рискови активи"}
{"url": "https://www.monitor.bg:443/bg/a/view/dreven-rimski-ploshtad-iznikna-v-kustendil-176092", "text": "Школата „Новите майстори“, начело с художника Евгени Серафимов, успяха да реализират втори мащабен арт проект през тази година. След плаващата картина на Майстора, този път те представят древен римски площад в 3D версия. Около 15 възпитаници на школата работиха неуморно през последните 3 дни, за да видят в напълно завършен вид своя шедьовър. 3D площадната рисунката е с размери 10 на 15 метра, като на тази площ младите художници зографисват елементи от установен от археолозите преди десетилетия древен римски площад. „Направили сме така, че погледнато отгоре да се вижда „Градът под повърхността“, каквото е и името на новото ни начинание. Всъщност това е класическо 3D арт изкуство, което е познато по цял свят. Идеята ни бе да направим илюзията, че има пропадане на повърхността и отдолу се вижда част от агората на древния римски площад, който ние със сигурност знаем, че стои под площад „Велбъжд“. Все пак Кюстендил е известен като археологически резерват и един от малкото градове, където има съвпадение между старите и новите локации – тоест където е била главната улица в Римско време, сега е на същото място, площадът и банята също са разположени на едни и същи места“, разказа за поредната си уникална идея кюстендилският художник Евгени Серафимов. Погледната от височина, на 3D рисунката се виждат едни римски канелюри, които излизат над повърхността и надолу се усеща пропадане. „Целта ни е било да могат хората да се снимат, тъй като идният петък стартира Празникът на плодородието и очакваме много гости. Това е един акцент на площада и всеки, който реши да посети празника ще може да се снима с онзи „Пауталия“ която се намира отдолу, под града. Размерите са такива, че да може да се хваща един кадър, като в същото време сме съобразили да се вижда човекът и самата илюзия, създадена от нас“, уточни още Серафимов. По негови думи за този вид изкуство е важно да се знае, че се вижда само от една гледна точка – това е т.нар. илюзорно изкуство, което започва от Барока. Подобен вид изкуство е използвано и при катедралите в Западна Европа, които са направени по подобен начин. За изработката на „Градът под повърхността“, „Новите майстори“ са използвали акрилни бои, които са безвредни и в същото време новата творба може да се запази, в зависимост от атмосферните условия, между 6 месеца и 1 година. „Предизвикателството пред нас беше голямо, защото изчисленията са много сложни. В същност тази колона, която е антична, изглежда двуметрова, но в действителност е 8 метра, тоест има скъсяване и то е точно изчислено, за да може от определената точка да се вижда като вертикална. Именно това беше голямото предизвикателство пред нас, но в същото време това са едни принципи на перспективата, които ние учим“, заяви още Серафимов, който блесна с поредна арт -иновация в областния град.", "date": "2019.09.23", "title": "Древен римски площад изникна в Кюстендил"}
{"url": "https://www.monitor.bg:443/bg/a/view/dupnishkijat-faraon-georgi-bliznakov-se-metna-ot-7-ja-etaj-obzor-176100", "text": "Собственикът на фалиралата Дупнишка популярна каса - Георги Близнаков, се самоуби в понеделник рано сутринта в Благоевград. Мъжът бил облечен с анцунг и около 6 часа сутринта влязъл в блок 37 в квартал „Запад“ в Благоевград. Той е бил забелязан рано сутринта на влизане в блока, като не е живеел там. Първоначално се покатерил на петия етаж, но решил, че е твърде ниско, след което се качил до 7-ми етаж и скочил от прозорец на стълбищното пространство. На мястото имало и две счупени саксии.  Ранобудни жители на квартала са видели летящото тяло и са позвънили веднага на тел. 112 в 6,30 ч. Дошлите медици само са констатирал смъртта на починалия. Криминалисти продължават да разпитват живеещите в блока, но те твърдят, че не познават човека. При огледа в 62-годишния Георги не са открити документи за самоличност. По-късно на мястото на инцидента е пристигнала съпругата му Ивона, която е разпознала тялото на съпруга си. Семейство Близнакови имало адресна регистрация в Благоевград, но къде живеят точно все още не е ясно. Със сигурност обаче те не са обитавали блокът, от който полита дупнишкият фараон. През годините те на няколко пъти сменяха адресните си регистрации от Дупница, до Пловдив, а след което и Благоевград. Георги Близнаков и съпругата му Ивона бяха арестувани в Пловдив през 2016 г. Тогава срещу тях тръгна разследване за данъчни престъпления и лихварство. Претърсени бяха 7 офиса, разпитаните бяха над 70. Над 200 бяха опарилите се от Дупнишката популярна каса, на които са обещавани лихви до 16%. След подадени над 100 жалби, започна полицейско разследване. В ръководената от Близнакови „Дупнишка популярна каса“ потънаха около 4 млн. лв., след като подмамиха хората с обещания високи лихви. Разследването срещу семейството се проведе от Пловдивската окръжна прокуратура, след като Близнакови промениха адресната регистрация на Дупнишката популярна каса от Дупница в Пловдив. Малко по-късно с решение на ВКС, делото беше прехвърлено на Кюстендилски окръжен съд, тъй като по-голямата част от опарилите се са от Кюстендилска област. Последното дело срещу дупнишките фараони се проведе през месец май т.г., като над 100 бяха свидетели, които се явиха на процеса. Потърпевшите са около 250 човека, като част от тях не бяха редовно призовани в съдебната зала и се наложи делото да бъде отложено. Напрежението сред хора ескалира по време на делото, тъй като сред потърпевшите имаше хора, завлечени с по над 200 хил. лв. Част от пострадалите подадоха молби, с които искат да бъдат конституирани като граждански ищци и частни обвинители в процеса. ", "date": "2019.09.23", "title": "Дупнишкият фараон Георги Близнаков се метна от 7-я етаж (ОБЗОР)"}
{"url": "https://www.monitor.bg:443/bg/a/view/berbatov-variant-za-direktor-v-manchestyr-unajted-176094", "text": "Димитър Бербатов е спряган за завръщане в “Манчестър Юнайтед”. Голямата бомба хвърли вестник \"Манчестър Ивнинг Нюз\". Според изданието Бербо, който наскоро обяви край на кариерата си като футболист, е сред възможните опции за поста на спортен директор при „Червените дяволи”. Вестникът уточнява,че трима бивши играчи на „Манчестър Юнайтед“ са в надпреварата за тази позиция, за която обаче официално все още не се търси назначение. Освен Бербатов останалите са Рио Фърдинанд и Патрис Евра. Французинът дори се обърна пряко към ръководството на английския клуб, самопредлагайки се за пост в управата. Той пусна съобщението си веднага след поражението от „Уест Хем“ с 0:2 в неделя. \"Мисля, че е време да си изцапаме ръцете. Към ръководството на „Манчестър Юнайтед“: Готови ли сте да ни оставите да ви помогнем, момчета?\", написа Евра, който е много близък с Димитър Бербатов. Въпреки че сложи край на кариерата си като професионален футболист, Димитър Бербатов продължава да демонстрира и завидни умения с топката. Бившият капитан на националния отбор показа за пореден път ювелирната си техника и предизвика възхищението на феновете, като качи видео в Instagram. Кадрите пък са озаглавени \"Може би се пенсионирах твъде рано\".", "date": "2019.09.23", "title": "Бербатов вариант за директор в „Манчестър Юнайтед“"}
{"url": "https://www.monitor.bg:443/bg/a/view/za-vryzkata-mejdu-osvobojdavaneto-na-djok-polfrijman-i-izbora-na-glaven-prokuror-176093", "text": "Предсрочното освобождаване на убиеца на студента Андрей Монов от председателя на Съюза на съдиите в България е позор и тема №1. Тя измести изявлението на адвокатурата срещу Иван Гешев, дори протестите. Но е свързана с тях и е крайно време да го кажем какви хора протестират срещу Гешев, пише Марин Киров в анализ, публикуван в  .  Предсрочното освобождаване точно на този престъпник е синтез и есенцията на това, което представляват тези \"кръгове\". Всички те – партии, НПО-та, Български хелзинкски комитет, адвокати, медии - всички те одобряват личността на Полфрийман, работили са с него и за него. Беше включван в работни групи от Христо Иванов като министър за промяна в законодателството за лишаване от свобода, беше номиниран за \"Човек на годината\", беше обслужван от медии и адвокати и представян в позитивна светлина години наред. Всички те тържествуват сега и се крият зад закона. Всеки има право да е объркан в социалната си интелигентност и да бъде циничен, но тези хора искат не просто да освободят предсрочно убиеца Джок от Австралия, те искат да управляват съдебната система от години. И тук е връзката с протестите срещу номинацията на Иван Гешев. Те не протестират срещу Гешев, а срещу всеки, който не е от техния кръг и не изповядва техните ценности. Това е битката – битка, която се води от години срещу Висшия съдебен съвет, срещу прокуратура и съдии, които не членуват в Съюза на съдиите, битка срещу всички. Лесно проследима в годините назад. Преувеличавам ли? Не – дори в интервюто си по бТВ Калпакчиев отдели повече време да напада Иван Гешев, отколкото да обясни пред почернените роднини защо така се е изгаврил с паметта на сина им. Адвокатурата преди дни се включи в играта против Иван Гешев и също се обяви срещу номинирания кандидат и призова за прекратяване на процедурата или не подкрепа от ВСС. Същата адвокатура, която лобираше за съкратеното съдебно следствие и която се обяви против тежки наказания за пияни и дрогирани шофьори. Която и сега ще ни обяснява как съкратеното следствие вероятно трябва да остане, за да е бърз процесът, нищо че убийци и насилници излизат от затвора с намалени присъди и бродят сред нас. Гешев е представян от определени медии, говорители и \"кръгове\" като милиционер, посредствен магистрат, който за една нощ се е събудил кандидат за главен прокурор. Оказа се обаче, че това е магистрат с подкрепа в гилдията, със стотици осъдени по негови обвинителни актове, с експертиза и качества – за това свидетелстват докладите на комисиите към ВСС. Магистрат, който може да комуникира и с научната и експертна общност, с полицията, с другите магистрати – отборен играч. Това напряга конкретна политическа и бизнес общност. Проблемът на тези \"кръгове\", които също припознаха протеста и стоят зад него, може да  е, че сякаш си представяха как диктуват правилата, подреждат свой състав на ВСС, как посочват конкретни магистрати за висши длъжности, а това не се случи. И от там идва неприемането на всеки друг, който не е посочен от тях. Протестите срещу номинацията на Иван Гешев поставят политически искания – за промяна в процедурата, за номинация от неправителствен сектор и прочие. Тоест, политици, които не са в парламента, се опитват чрез улицата да пренапишат правилата. Всеки има право да изрази подкрепа или недоволство. Но ние наблюдаваме политически протест, зад който са подредени конкретни политически формации и медийни \"кръгове\". Протестът, на всичкото отгоре, не е изцяло хомогенен. Част от организаторите целят ескалация и преобразуване на протеста, за да съберат политическа подкрепа за своите формации,  но друга част си представя класическа ескалация на напрежение и бунт, насочен и към правителството. Към протеста се прилепи и криминален контингент – беше въпрос на време криминалният контингент да припознае кауза и политици, които се обявяват срещу прокуратурата и срещу конкретни магистрати. Сега ни се натрапва абсурден избор - между улицата, калпакчиевците и между институциите, становищата на професори, съсловни организации, прокурори. И ако подкрепим институциите и професорите, всички сме от лошите. Но как да се довериш на улицата, на нейния глас, при положение, че водачите й нямат лидерски качества да променят системата, да дадат нещо по-добро? А и система не се променя с протести след работно време и разходки из София, а с работа. Не би следвало неправителствени организации, с неясно или пък с чуждестранно финансиране, да имат право да издигат кандидатури за главен прокурор. Не може институциите да бъдат изпразвани от доверие и съдържание за сметка на неправителствения сектор. Това е чист популизъм и неискрено заиграване. Какъв неправителствен сектор ще го номинира? Той е номиниран от цялата колегия, от цялата професионална общност и някой не вярва в качествата му, а ще повярва на неправителствения сектор. Това не е сериозно. Вероятно целта на протеста е кандидатурата на Гешев да бъде оттеглена или да не бъде гласувана във ВСС с мнозинство, включително да не бъде подписан указ от президента. Първото не е възможно по правилата – няма предвидено оттегляне и всеки подобен ход би означавал груба политическа намеса в една чиста до този момент процедура. Протестиращите тук залагат капан и искат да хванат Борисов и други едри политици в него. Искат някой без да има право да се намеси, за да осуети избора, но и за да докажат, че той се меси, където няма право. А относно гласуването – то предстои, прокурорската колегия е от 11 членове, за избор са нужни 17 гласа. Там са насочени другите усилия на протеста – да посочат с пръст членовете на ВСС и да им обяснят, че нямат право да харесат концепцията на кандидата, нямат право да го подкрепят, защото ако го подкрепят, ще са от лошите. Същото се отнася и за президента. Толкова е прозаична тази игра. Процедурата за номиниране и избор на нов главен прокурор е експертна процедура в голяма степен и сега тя следва своята естествена последователност, така като е по приетите правила, съобразно Конституцията и Закона за съдебната власт. Тези правила са нови и са следствие на провежданата реформа в правосъдието, те са одобрени oт Европейската комисия и са част от отбелязания напредък за страната ни. Процедурата се провежда и от изцяло нов състав на Висшия съдебен съвет и не страда от пороци. Докладите на двете комисии към ВСС са положителни и това е нормално при такава единна номинация от цялата колегия. Още повече, че това беше номинация, която отговори на поставените очаквания след срещите при държавния глава, отговори и на докладите на неправителствените организации. Тогава се заговори отново за прокурор от кариерата, който да оглави прокуратурата и именно такъв бе посочен. Така че, след номинацията и представянето на концепция, сегашните доклади, предстои доклад на колегията, изслушване на номинирания и гласуване от  Пленума на ВСС, а също и указ от президента – един сложен фактически състав между различни органи. И няма предначертаност, няма \"назначен главен прокурор\", каквото внушение се натрапва. Има неприемане на всеки, който не е от \"кръга на умните и красивите\". Битката на калпакчиевците не е срещу Гешев, те искат съдебната система по свой образ и подобие.", "date": "2019.09.23", "title": "За връзката между освобождаването на Джок Полфрийман и избора на главен прокурор"}
{"url": "https://www.monitor.bg:443/bg/a/view/manolova-s-plan-ot-340-merki-za-podobrjavane-na-jivota-v-sofija-176088", "text": "Бившият омбудсман и кандидатът за кмет на София Мая Манолова представи програмата си за управление на столицата. Представените мерки са 23 на брой, като тя обяви, че общо в пълния документ са цели 340 точки. В програмата й присъстват 340 мерки, които обещава да предприеме. Тя е разделена в 5 направления, като набляга на проблемите със замърсяването в града, презастрояването на много части от столицата, референдуми и необходимостта от дигитализация в общината. Манолова, заяви, че за всяка една точка от този документ ще отговаря лично тя. Бившият омбудсман на България си поставя за цел, ако спечели изборите, да изгради 5 нови трамвайни трасета, да се предостави целодневен достъп до Витоша, да се изградят 11 нови парка и да се довърши Околовръстният път, заедно с градските рингове, за да се редуцира трафика. Също, Манолова вижда голям проблем с мръсния въздух в София, затова предвижда в най-замърсените дни да бъде въведен напълно безплатен „бял билет”.", "date": "2019.09.23", "title": "Манолова с план от 340 мерки за подобряване на живота в София"}
{"url": "https://www.monitor.bg:443/bg/a/view/oblekchavat-trafika-prez-vladaja-s-dve-lenti-za-vlizashtite-v-sofija-176090", "text": "За облекчаване на трафика към столицата през Владая са осигурени две ленти за влизащите в София. Това съобщиха от пресцентъра на МВР. В следобедните часове се очаква завишаване на трафика по магистралите и главните пътища на страната в посока към големите градове. Служителите на „Пътна полиция“ ще подпомагат и контролират движението, където е необходимо. От полицията апелират шофьорите да карат със съобразена скорост, да спазват дистанция, да не предприемат рискови изпреварвания и да са толерантни на пътя. Към момента е силно интензивен трафикът в посока към София по път Е-79 в района на Симитли. Пътни полицаи са на място и подпомагат движението. С цел безопасност и увеличаване на пропускателната способност на инфраструктурата в последния почивен ден, от 14.00 часа до 20.00 часа е в сила ограничение за движението на камиони над 12 тона по автомагистралите и най-натоварените пътища. От 10.00 часа в участъка от АМ „Струма“ край Дупница има две ленти за движение за леките автомобили и ППС до 12 т в посока София и една - за Кулата. На АМ „Хемус“ продължават ремонтно-възстановителните работи на съоръженията при 19-и км и при 36-и км, както и на тръбата за София на тунел „Витиня“. За улеснение на пътуващите в отсечките с ремонт има две ленти за пътуващите за София и една за Варна. Алтернативен маршрут в посока Монтана и Видин е проходът „Петрохан“ и Искърското дефиле, а в посока Варна - път I-1 София - Ботевград. За облекчаване на движението през Владая и повишаване на пътната безопасност днес има две ленти за влизащите в София. Алтернативен маршрут на първокласния път е АМ „Струма“. На този етап нормално се осъществява преминаването през граничните пунктове с Гърция, Сърбия, Северна Македония, Румъния и Турция, информират от ГД „Гранична полиция“. На българо-турската граница, на ГКПП „Капитан Андреево“ и на ГКПП „Лесово“ трафикът е изключително интензивен на изход за товарни автомобили. Причина са ремонтни дейности на съпределните гранични пунктове.", "date": "2019.09.23", "title": "Облекчават трафика през Владая с две ленти за влизащите в София"}
{"url": "https://www.monitor.bg:443/bg/a/view/12-godishno-momiche-razplaka-kateto-evro-video-176082", "text": "12-годишно момиче успя да вдигне публиката и журито на крака в снощния епизод на предаването „България търси талант“. Става въпрос за Валерия Войкова, която впечатли всички с вокалната си мощ. Тя си спечели признанието на актрисата Катерина Евро под формата на сълзи, както и с натискането на втория златен бутон в шоуто. Войкова изпълни хитовата песен на Лара Фабиян - Je t'aime. Пред погледите на майка си и приятелите си тя сбъдна дългогодишната си мечта да стане част от шоуто, влязло в рекордите на Гинес, с безапелационен успех и директно класиране за финала. Славена Вътова отана впечатлена от енергията, която младата дама успя да предаде на всички в залата, а Ицо Хазарта сподели, че му е трудно да скрие емоцията си и вярва, че това предаване е измислено за хора като нея. Сред останалите кандидати за слава, които заслужиха своето място на полуфиналите, са танцьорът с изключителна пластичност Антонио Папазов, най-добрият вейпър, дошъл специално от Доминиканската република – Яксел Фриас, както и 10-годишната Ива Кузманова, която е развила до съвършенство реденето на кубчето на Рубик. „Малкият Индиана Джоунс“ – Мартин Алексиев демонстрира дресура на отровни змии и паяци пред смаяни поглед на всички в залата, а Марин Вардолов извая фина дървена скулптора за броени минути с помощта на електрическа резачка. Шотландецът Стиви Стар доказа, че е „чудо на медицината“ и може контролирано да изкарва погълнати предмени като стотинки, билярдна топка и пирон.", "date": "2019.09.23", "title": "12-годишно момиче разплака Катето Евро (ВИДЕО)"}
{"url": "https://www.monitor.bg:443/bg/a/view/megan-hari-i-archi-v-afrika-176095", "text": "Британският принц Хари и съпругата му Меган заминаха за първото си официално посещение като семейство в Африка. Двамата взеха със себе си и четиримесечния си си Арчи. Херцогът и херцогинята на Съсекс ще се срещнат с архиепископ Дезмънд Туту и други известни личности, но предпочетоха да започнат посещението си в градчето Нианга, наричано \"столица на убийствата\". То е на около 20 км от Кейптаун.  След това принц Хари ще посети сам Ангола и Малави. Съпругата му Меган ще го чака с бебето Арчи в РЮА, за да отидат в друг малък град близо до Йоханесбург.", "date": "2019.09.23", "title": "Меган, Хари и Арчи в Африка"}
{"url": "https://www.monitor.bg:443/bg/a/view/london-i-vashington-s-tyrgovska-sdelka-do-uli-176096", "text": "Британският премиер Борис Джонсън и президентът на САЩ Доналд Тръмп са се споразумели да сключат двустранно търговско споразумение до юли догодина, пише британският в. \"Сън\", цитиран от Ройтерс. Възможно е двамата лидери да обявят публично крайния срок тази седмица, след като се срещнат в Ню Йорк. \"От двете страни има политическа воля за сключване на споразумение до юли догодина\", съобщава пред вестника високопоставен правителствен служител. \"Това е голяма победа за нас и Тръмп също няма търпение да я оповести на всички в САЩ\", добавя източникът. \"Това е също признание от двете страни на Атлантика, че трябва да бъде свършено дотогава, защото предизборната кампания в САЩ започва малко след това\", подчертава правителственият служител. Споразумението за свободна търговия с Великобритания може да стане най-голямата търговска сделка, сключвана някога от САЩ, отбелязва в. \"Сън\". Вашингтон очаква снижаване на британските мита за внос на стомана, както и понижаване или отмяна на дигиталния данък за най-големите технологични корпорации. Лондон се надява да получи достъп до американския пазар на финансови услуги. Джонсън предупреди, че няма възгледи да бъде осъществен пробив в преговорите за Брекзит в кулоарите на Общото събрание на ООН в Ню Йорк. Той каза, че е постигнат „значителен“ прогрес откакто е на власт, което се случи през юли, но все още има „ясни дупки и трудности“ в преговорите за излизане от Европейският съюз. „Бих ви предупреди да не мислите, че това е бъде момента“, заяви той пред репортери преди да се качи в самолета, който ще го отведе на срещата в Ню Йорк. Джонсън коментира и други теми. Великобритания е стигнала до заключението, че Иран е отговорен за нападенията срещу петролни съоръжения в Саудитска Арабия и ще обмисли участие в предвождана от САЩ мисия за засилване на отбраната на заливната монархия, каза Борис Джонсън. На този фон стана ясно, че иранските власти са освободили плаващия под британски флаг танкер \"Стена имперо\", който бе задържан през юли в Ормузкия проток, съобщи говорителят на иранското правителство Али Рабией. Междувременно стана ясно, че Тръмп е готов да се запознае с плана на Иран за сигурност в Персийския залив, съобщи пресслужбата на Белия дом. Според Тръмп, той винаги е отворен за обсъждане на подобен план. В същото време той отбеляза, че не планира никакви срещи с иранското ръководство в кулоарите на Общото събрание на ООН. Преди това иранският президент Хасан Рохани подчерта, че ще представи пред ООН проект за сътрудничество със страните от региона, за да се гарантира сигурността на Персийския залив. Преди дни Тръмп одобри изпращането на нови американски военни в Близкия изток.      ", "date": "2019.09.23", "title": "Лондон и Вашингтон с търговска сделка до юли"}
{"url": "https://www.monitor.bg:443/bg/a/view/obyrkvane-okolo-samolichnostta-na-pochinalija-nash-boksior-176108", "text": "Български боксьор почина след мач в Шкодра, Албания, а в часовете след трагедията се разрази шокиращо объркване около самоличността на загиналия. Българинът припада в четвъртия рунд по време на двубой в категория \"перо\" на професионалния бокс срещу представителя на домакините Ардит Муря. На помощ се притекъл медицинският екип. Лекарите успели да върнат боксьора в съзнание и да го транспортират в близка болница, но там губят битката за живота му. Според албански медии, смъртта на българина не е настъпила вследствие на ударите от противника му, а той е получил инфаркт. Първоначално бе съобщено, че починалият е 21-годишният Исус Величков, а от Българския професионален боксов съюз разпространиха отворено писмо, касаещо именно Исус Розев Величков. В него се твърди, че са спазени всички международни стандарти за получаването на едногодишен лиценз от състезателя, включващи преминаването на конкретни медицински прегледи, доказващи доброто му здравословно състояние. Последва обрат, според който загиналият българин е Борис Александров Станчов и той се е боксирал със самоличността на Величков. Станчов често участвал в мачове под друго име, а за галата в Шкодра използвал самоличността на Величков. От БПБС разпространиха второ писмо, в което потвърждават за получената информация, а самият Исус Величков разкри пред бТВ, че неговият братовчед Борис е ползвал лиценза му от година и така е участвал в 8 мача. \"Той играе от 2018 г. с моята карта. Каза, че няма проблем, треньорът знае\", заяви Величков. Приликата между двамата не е значителна и двамата лесно могат да бъдат различени. В интернет се появи и видео запис от трагичния двубой, в което се вижда моментът, в който българинът изглежда губи съзнание. От видеото обаче са изрязани кадри след мига, в който родният боксьор залита. Близки на 22-годишния Борис Станчов твърдят в социалните мрежи, че той е бил напълно здрав, а треньорът му скоростно е напуснал Албания. Една от сестрите му - Ани е учудена как му е позволено да се качи на ринга с подменена самоличност: \"Аз и семейството ми ще получим справедливост за отнетия живот на моя брат!\" Любо Иванов, братовчед на Станчов пък пише: \"Ако всичко беше ОК, треньорът нямаше да избяга и да се прибере в България.\" Дори министърът на младежта и спорта Красен Кралев коментира трагедията с думите, че трябва да се изчака края на разследването, но е възможно боксьорът да се е качил на ринга неподготвен.", "date": "2019.09.23", "title": "Смут около самоличността на починалия наш боксьор"}
{"url": "https://www.monitor.bg:443/bg/a/view/s-chetiri-poleta-izvozvat-ot-burgas-zakysali-turisti-na-tomas-kuk-176081", "text": "С по два полета днес и утре ще извозят от летище Бургас закъсалите туристи на обявилия фалит Томас Кук. При плануваните за днес два полета закъсненията са между 2 и 4 часа, а утрешните остават без промяна. Все още обаче се очаква информация за полетите между 25-30 септември, излитащи от Бургас. Във Варна обявените дати са две, а броят на полетите е незнаен. Очаква се информация за 24 септември и за 1 октомври. Заради фалита на туроператора, който ще обхване 600 000 пътници, британските власти пуснаха специален сайт https://thomascook.caa.co.uk, в който засегнатите да намерят информация. До момента пътуващите са посъветвани да си стоят вкъщи и да не тръгват към летищата, а самолетите на компанията ще се върнат в базата си на Острова. В сайта може да се намери информация какво да правим, ако сме останали без място за настаняване, както и как да подходим, ако имаме отменен полет. Информацията може да се търси по страни и летища като са изредени полетите по дати. От 17.00 часа днес министърът на туризма Николина Ангелкова дава брифинг във връзка с фалита.", "date": "2019.09.23", "title": "С четири полета извозват от Бургас клиенти на фалиралия туроператор"}
{"url": "https://www.monitor.bg:443/bg/a/view/600-000-zakysali-turisti-po-sveta-zaradi-falita-na-tomas-kuk-176079", "text": "Британската туристическа фирма Томас Кук обяви фалит в понеделник, което остави в затруднено положение над 600 000 почиващи по целия свят и доведе до най-голямото връщане в родината в мирно време в историята на Обединеното кралство. Над 40 000 закъсали туристи има в съседните Гърция и Турция. Премиерът Борис Джонсън обеща помощ за клиентите на фалиралата туристическа група. Все още няма информация колко са закъсалите почиващи клиенти на британския туроператор в България. Министерствата на финансите и туризма в Турция работят по спасителен пакет за кредитиране на местни фирми, засегнати от фалита на британския туроператор Томас Кук, предаде Ройтерс, позовавайки се на министерството на туризма. Ведомството обяви в Туитър, че 21 033 клиенти на Томас Кук в момента са на почивка в Турция. Пакетът ще бъде задействан в най-кратък срок. Федерацията на турските хотелиери междувременно обяви, че фалитът на Томас Кук би могъл да означава между 600 и 700 хиляди по-малко туристи в Турция годишно. Според председателя на федерацията Осман Айък компанията дължи между 100 и 200 000 лири стерлинги на някои малки хотели. Британците съставляват около 5-6 процента от пристигащите в Турция туристи. Той изтъкна, че това е значителен дял и фалитът на туроператора ще има важни последици. Гръцкият туризъм е още по-зависим от британската компания. Фалитът на Томас Кук е мощно земетресение за гръцкия туризъм, тепърва предстои цунами,коментира председателят на туристическия съюз на остров Крит Михалис Влатакис. \"Това е земетресение с магнитуд 7 и все още предстои цунами\", коментира Влатакис пред в. \"Прото тема\". Томас Кук има договори с около 70% от всички хотели на Крит, най-големия остров в Гърция и водеща туристическа дестинация. Само тази година туроператорът доведе на острова около 400 000 туристи, като 20 хиляди все още са там. По данни, представени от гръцкия министър на туризма Харис Теохарис по телевизия Скай, приблизително 50 000туристи почиват в Гърция по линия на Томас Кук, съобщи електронното издание на в. \"Катимерини\". Министърът посочи, че в момента се води процедура по връщане в родината на около 50 000 туристи, които са се оказали в Гърция в момента, когато Томас Кук обяви фалит. Репатрирането на туристите ще се осъществи чрез британската служба за гражданска защита, която осигурява полетите. Очаква се в близките три дни Гърция да напуснат около 22 000 клиенти на Томас Кук, уточни министърът, като добави, че още днес ще пристигнат самолети на островите Закинтос, Кос и Корфу. Кипърският заместник-министър на туризма Савас Пердиос съобщи, че са в ход подготовки за връщането обратно в родината на 15 хиляди клиенти на обявилия фалит туроператор Томас Кук, които в момента се намират на средиземноморския остров. Пердиос уточни днес след среща с ръководители от сектора на туризма, че половината от тези 15 000 туристи са британци, 40% са от скандинавските страни, а останалите са от Германия. Приоритетът е да се помогне на хората да се върнат вкъщи, посочи министърът. По думите му фалитът на Томас Кук ще нанесе удар върху кипърския туризъм, тъй като клиентите на туроператора съставляват 5-6 процента от общия брой на туристите, пристигащи на острова годишно, или около 250 000 души. Според плановете до края на сезона Томас Кук е трябвало да доведе в Кипър още 45 000 туристи. Според Пердиос има реален риск някои хотели да не получат заплащане за резервациите от юли, август и септември. Оценки показват, че хотелиери може да загубят до 50 милиона евро като последица от това. Междувременно британският премиер Борис Джонсън обеща да помогне на почиващите, блокирани от фалита на туристическата компания. Ще направим всичко, което е по силите ни, за да приберем пътници у дома, каза Джонсън в коментар преди днес в ранните часове Томас Кук да обяви фалит. По един или друг начин държавата ще трябва да се намеси, което е съвсем правилно, за да помогне на блокираните летовници, добави той. В момента над 150 000 британски летовници са в чужбина и ще трябва да бъдат върнати в родината, според регулатора на гражданската авиация на Великобритания. Най-малко 46 полета са отменени днес в Испания заради обявения фалит, съобщи в Туитър държавното управление на летищата на Испания. Според неговата информация става дума за полети, и до и от Испания. Близо 10 000 клиенти на френския филиал на Томас Кук са били в чужбина на почивка. Ситуацията в групата Томас Кук не предполага незабавен фалит и на Томас Кук Франция. Първостепенната ни задача е да сведем до минимум неудобствата и тревогите на пътниците, които могат да възникнат в подобна ситуация, се посочва в съобщение на сайта на френския филиал на Томас Кук. Френският в. \"Експрес\", съобщи, позовавайки се на данни на туроператора, че от общо 600 000 клиенти на групата Томас Кук 9842-а са се възползвали от услугите на френския филиал. Белгийският клон на британската туристическа компания Томас Кук съобщи, че продължава дейността си и се опитва да ограничи въздействието от фалита на компанията-майка. В Белгия за Томас Кук работят 600 души. В изявление, публикувано в понеделник, се посочва, че около 700 000 почиващи от страната използват услугите на компанията всяка година. Томас Кук Белгия допълни, че в момента проучва варианти за ограничаване на влиянието на фалита на Томас Кук груп върху клиентите и служителите в Белгия. Компанията добави, че клиентите, които са резервирали почивката си чрез Томас Кук Белгия или нейния местен партньор Некерман, се ползват от фонд за гарантиране на пътуването. Германският авиопревозвач Кондор продължава да лети и е поискал заем от германското правителство, съобщи Асошиейтед прес. Превозвачът обяви днес на своя сайт, че полетите му продължават по график въпреки несъстоятелността на компанията-майка. В изявлението се посочва, че \"за да се предотврати недостигът на ликвидност, в Кондор е приложена схемата за държавен мостов заем\". В него се допълва, че в момента германското правителство обмисля това искане на Кондор. Отделът за обслужване на клиенти отговори днес сутринта на инвидидулни запитвания на пътници, че полетите, резервирани през сайта на Кондор, се изпълняват. Основните дестинации на Кондор са в района на Средиземно море и САЩ. Близо 140 000 германски торусти в момента са на почивка в чужбина по резервации, направени чрез Томас Кук. Британският туроператор Томас Кук (Thomas Cook), обяви днес фалит, след като не е успял да намери необходимите пари, за да продължи дейността си, и ще започне производство по ликвидация. Това предадоха световните агенции. Така се отменят почивките на стотици хиляди клиенти. Властите ще трябва да организират завръщането в родината на близо 600 000 туристи, клиенти на старата туристическа компания в света, от които на 150 000 британци. Това е двойно по-голям фалит от обявения преди две години от британската авиокомпания Монек и на практика означава, че операцията ще бъде най-голямата за цивилни след Втората световна война. Фалитът на Томас Кук (Thomas Cook) с основание може да предизвика опасения сред клиентите на британския туроператор, но голяма част от тях би трябвало да бъдат защитени и обезщетени благодарение на европейска директива. Тя предвижда, че всички организирани пътувания, за които е заплатено в ЕС, са защитени. Във Великобритания, въпреки предвидения след около месец Брекзит, тази директива се прилага като гаранцията АТОЛ (от съкращения на английски на Доверителен фонд при пътувания по въздух - Air Travel Trust Fund), който се задейства с фалита на Томас Кук и репатрирането на британци от Британската служба на гражданската авиация (БСГА). Тази система се ръководи от БСГА и се прилага за туристите, които са купили пакет, включващ пътуване и хотел. Според министерството на транспорта операцията по връщането у дома на близо 150 000 британски туристи, засегнати от Фалита на Томас Кук, ще струва близо 100 милиона лири или 113 милиона евро, уточни Франс прес. АТОЛ, която е въведена през 1973 година, защитава близо 20 милиона британски туристи всяка година. Фондът се финансира чрез комисиона от 2,50 лири, които се събират при всяко пътуване. Въпреки значителните усилия, положени през уикенда, дискусиите с различни представители на групата и на нови източници на вероятно финансиране, споразумение не бе постигнато. Управителният съвет стигна до заключение, че няма друг избор, освен да вземе мерки за задействане на процедура по ликвидация и то незабавно, се пояснява в комюникето на Томас Кук. В същото време британските авиационни власти посочиха, че Томас Кук, \"туроператор и едновременно авиокомпания, е прекратил дейностите си. Всички резервации през Томас Кук, за полети и нощувки, са анулирани\". Очаква се консултантските компании АликсПартнърс и Кей Пи Ем Джи да бъдат определени като синдици на различните филиали на групата. Президентът на Томас Кук, Петер Фанкхаузер, подчерта, цитиран от АФП, че макар да е имало вече предварително одобрено споразумение за избягването на фалита, търсенето на допълнителни средства през последните дни е било неуспешно и това е станало непреодолима пречка. Съдбата на Томас Кук бе предопределена за няколко дни: кредиторите поискаха миналата седмица компанията да намери 227 милиона евро допълнително средства, за да стане възможно вече приетият спасителен план на стойност 9000 лири и финансиран от китайската група Фосун да бъде приложен на практика. Маратонските преговори през целия уикенд се оказаха безрезултатни. Днес Фосун изрази разочарованието си, че Томас Кук не е успял да намери трайно решение на предложението за рекапитализация. Създаден през 1841 година, Томас Кук, най-старият в света независим туроператор, има 22 000 служители, от които 9000 във Великобритания.", "date": "2019.09.23", "title": "600 000 закъсали туристи по света заради фалита на Томас Кук "}
{"url": "https://www.monitor.bg:443/bg/a/view/pomljaha-s-trybi-vrachanin-kraj-himko-176085", "text": "Врачанин е нападнат и пребит с тръби в района на „Химко“, съобщиха от областната дирекция на МВР. Сигнал за инцидента е постъпил малко след 3,30 часа в нощта срещу понеделник. На полицията се обадили от центъра за спешна медицинска помощ, където постъпил раненият. 58-годишният мъж разказал на ченгетата, че докато разхождал кучето си към 2 часа през нощта край бившия торов завод, бил нападнат от група непознати, които го налагали по главата и тялото с метална тръба. Вследствие на побоя, врачанинът получил рани и натъртвания по тялото и травма на главата. По случая е заведено досъдебно производство, а от полицията издирват биячите.", "date": "2019.09.23", "title": "Помляха с тръби врачанин край „Химко“"}
{"url": "https://www.monitor.bg:443/bg/a/view/shon-bijn-poveche-ne-iskam-da-umiram-na-ekran-176076", "text": "Актьорът Шон Бийн вече отказва да умира на екран. 60-годишната звезда е известен сред феновете с това, че губи главата си (в буквален и преносен смисъл) във всеки един кино и телевизионен проект, в който участва. Точният брой подобни роли в актива му е 23. „Започнах да отказвам роли, защото ми се предлагаха само проекти, в които ме убиват до средата на филма. Казах си - стига вече! в противен случай всичко вече ще бъде предсказуемо за публиката“, заяви в интервю за в. The Sun той. Сред култовите убийства на Бийн са тези на Нед Старк в „Игра на тронове“, Боромир във „Властелинът на пръстените“ и Алек в „Златното око“. Актьорът добави, че е успял да постигне договорка по няколко проекта да го оставят жив, но с условия да е тежко ранен.", "date": "2019.09.23", "title": "Шон Бийн: Повече не искам да умирам на екран"}
{"url": "https://www.monitor.bg:443/bg/a/view/profesionalnijat-boksov-syuz-s-vtoro-otvoreno-za-pochinalija-boksior-176083", "text": "От Българския професионален боксов съюз разпространиха отворено писмо с ново уточнение по повод трагичната кончина на младия български боксьор Исус Величков, който почина след участие в галавечер в албанския град Шкодра. Публикуваме писмото без редакторска намеса: До всички заинтересовани страни, Уважаеми господа, Във връзка с трагичния инцидент и последвалата смърт на български боксьор на професионално боксово събитие в Шкодра, Албания, на 21 Септември 2019г., Български Професионален Боксов Съюз още веднъж изказва своите съболезнования на близките на боксьора. Българският състезател Исус Розев Величков е регистриран в Професионалния Боксов Съюз с номер на лиценз 58. Регистриран е с лична карта и лични данни на това лице. В това число е пътувал с документи на това лице. От няколко източника постъпи информация, че лицето участвало в събитието с трагичен край е Борис Александров Станчев. Към момента Българският Професионален Боксов Съюз има обосновани предположения, че Борис Александров Станчев е ползвал чужди документи за получаването на професионален лиценз, с които с чужда самоличност е пътувал в чужбина и участвал нееднократно в спортни събития. Изясняват се причините и обстоятелствата относно вкарването в заблуждение на Българския Професионален Боксов Съюз и официалните органи. Веднага щом получи необходимата информация по случая, Български Професионален Боксов Съюз ще излъчи официално становище за случилото се. 23.09.2019 Евгения Петрова г. София Генерален секретар БПБС", "date": "2019.09.23", "title": "Боксовият съюз с второ отворено писмо за починалия боксьор "}
{"url": "https://www.monitor.bg:443/bg/a/view/margarita-hranova-triumfira-s-posleden-tanc-na-festivala-sofija-2019-176080", "text": "Маргарита Хранова спечели голямата награда по време на деветото издание на Фестивала за поп и рок музика „София 2019“. Пред меломаните в зала 1 на НДК тя изпълни песента „Последен танц“ по текст на Вера Стойкова и аранжимент Красимир Илиев. Парчето триумфира с първата награда на журито и отличието на музикалните журналисти. Среброто отиде при Пенко Богданов и авторската му песен „Аз съм там“, която той изпълни заедно с Петя Буюклиева. Третата награда пък е за македонската група Penzoff и „Имаме проблем“ на Валентин Пензов. От по-младите изпълнители се открои наградената творба на Лъчезар Кацарски „Искам да ти кажа“ по негова музика и текст.", "date": "2019.09.23", "title": "Маргарита Хранова триумфира с „Последен танц“ на фестивала „София 2019“"}
{"url": "https://www.monitor.bg:443/bg/a/view/google-syzdade-naj-moshtnija-komputyr-176084", "text": "Американската компания Google съобщи за създаването на най-мощния квантов компютър в света, който е с изчислителни възможности, многократно надвишаващи тези на съвременните суперкомпютри, предаде вестник \"Файненшъл таймс\". Google съобщи за разработката си в научен доклад, публикуван на сайта на НАСА и скоро след това - премахнат от платформата. В този документ Google информира, че негови научни сътрудници са успели да конструират процесор, който само за 3 минути и 20 секунди е извършил изчисления, непосилни за други подобни устройства. За сравнение се дава най-мощният в света компютър - \"Съмит\" на компанията IBM, който би могъл да се справи със същата задача за около 10 000 години. \"Това е съществено ускоряване в сравнение с всички известни класически алгоритми и доказва експериментално квантовото превъзходство на новия процесор над всички останали\", се казва в доклада. Според \"Файненшъл таймс\" споменатата система засега може да осъществява едновременно само едно техническо изчисление. Преди квантовите компютри да могат да решават практически задачи, ще минат години. Но разработчиците определят резултатите от своята работа като важна стъпка по пътя към реализирането на пълномащабен квантов изчислителен процес.", "date": "2019.09.23", "title": "Google създаде най-мощния компютър"}
{"url": "https://www.monitor.bg:443/bg/a/view/ruskite-nevesti-ostarjaha-s-8-godini-176086", "text": "Средно с 8 години „остаряха“ руските невести, сочи статистиката. Днес младите жени решават за първи път да минат под венчилото на възраст между 25 и 34 години. В края на миналия век този диапазон се движеше от  18 до 24 г. В същото време възрастта при мъжете, встъпващи за първи път в брак, остава неизменна – от 25 до 34 години. В качеството на причина за „остаряването“ на булките експертите сочат желанието на младите жени първо да получат образование и да се реализират професионално, и чак след това да свиват семейно гнездо. Психолози си обясняват това явление още с отсъствието на собствено жилище и на постоянен статус, както и с нежеланието на дамите да стават майки твърде рано. През последните години в Русия се наблюдава още една тенденция – все по-често младите двойки предпочитат да живеят на семейни начала, вместо да сключват граждански брак. Този факт психолозите обясняват най-вече със страха от развод.           По-рано руски парламентаристи обвиниха младежите и девойките в безотговорност и ги упрекнаха, че се женят само заради софрата на сватбеното тържество. Нападките срещу младоженците дойдоха от ръководството на Комитета по въпросите на семейството, жените и децата на Държавната Дума. Според депутати, влюбените не оценяват докрай последствията от действията си и за тях най-важното в бракосъчетаването бил празникът, спонсориран от родителите.   ", "date": "2019.09.23", "title": "Руските невести остаряха с 8 години "}
{"url": "https://www.monitor.bg:443/bg/a/view/uchilishten-direktor-v-listata-na-gerb-za-sofija-176087", "text": "ГЕРБ внесе документите за регистрация на кандидата за кмет на Столична община в общинската избирателна комисия. Пред журналисти Цветомир Паунов от ГЕРБ обяви, че водач на листата в София е Йорданка Фандъкова. На второ място е професор Иво Петров, трети е Елен Герджиков, досегашен председател на Столичния общински съвет (СОС), предаде БТА. В листата на коалицията ГЕРБ - СДС влизат още досегашният председател на групата на общинските съветници на ГЕРБ - Малина Едрева, архитект Ивайло Петков представител на гражданската квота, Николай Стойнев, досегашен заместник-председател на СОС, Антон Койчев, председател на градския съвет на СДС, проф. д-р Асен Николов, информира Паунов. В листата от кандидати за общински съветници са досегашните членове на СОС от групата на ГЕРБ - Лорита Радева, Силвия Христова, Зафир Зарков. За позицията в СОС се кандидатира и бившият заместник-министър на образованието и понастоящем директор на столичното 119 училище - Диян Стаматов, адвокат Георги Георгиев, преподавател в Софийски университет и досегашните представители на СДС в СОС - Борислав Бориславов и Радослав Абрашев.  \"Листата е обновена и това, което г-жа Фандъкова заяви, че тръгва в настоящата кампания с обновен екип, е факт\", обобщи Паунов. По думите му в листата има много добър баланс между представители на гражданската квота като изключително уважавани експерти и личности, които много са допринесли и за развитието на града и от друга страна досегашните им колеги от групата на ГЕРБ. Паунов обясни, че една част от тях са с по три мандата, така че и там също има обновяване с представители на ГЕРБ от структурите, които имат необходимите компетенции, за да реализират политиките за развитие на общината. В битката за гласа на софиянци ГЕРБ е подкрепена от СДС и затова има техни представители както в листата, така сред кандидатите за районни кметове, сред които също имало нови имена.. В районите „Красно село“ и „Витоша“ ГЕРБ ще подкрепят кметовете от квотата на СДС. За „Оборище“ издигат кандидатурата на Петър Митев, за \"Кремиковци“ на досегашния зам.-кмет Лилия Донкова, издигната от инициативен комитет. В район „Средец“ залагат на общ кандидат в лицето на Любомир Ковачев, който в момента е зам.-кмет на района. В „Младост“ кандидат е Мария Илиева. 1.Йорданка Асенова Фандъкова 2.Иво Спасов Петров 3.Елен Стойчев Герджиков 4.Малина Едрева Одоен 5.Ивайло Тодоров Петков 6.Николай Асенов Стойнев 7.Антон Господинов Койчев 8.Асен Иванов Николов 9.Татяна Николова Георгиева 10.Екатерина Евлогиева Йорданова 11.Валя Николчова Чилова 12.Лорита Георгиева Радева 13.Силвия Тошкова Христова 14.Анна Илиева Стойкова 15.Зафир Кирилов Зарков 16.Георги Валентинов Георгиев 17.Борислав Иванов Бориславов 18.Ваня Лазарова Тагарева 19.Стефан Марчев Марков 20.Христиан Иванов Петров 21.Радослав Йончев Влахов 22.Прошко Начев Прошков 23.Ботьо Генчев Ботев 24.Симеон Младенов Колев 25.Димитър Бойков Вучев 26.Веселин Христов Милев 27.Радослав Игнатов Абрашев 28.Борис Петров Петров 29.Диян Величков Стаматов 30.Ирина Иванова Йорданова-Колева 31.Катя Георгиева Грънчарова 32.Йоанна Николова Драгнева 33.Анатоли Благоев Илиев 34.Миглена Буянова Атанасова 35.Николай Стоянов Диков 36.Нина Вълчева Чанева 37.Миглена Георгиева Горанова 38.Владимир Андонов Данаилов 39.Димо Красимиров Василев 40.Михаела Атанасова Иванова 41.Павел Михайлов Савов 42.Живка Стоянова Новкова 43.Николай Стоянов Николов 44.Георги Бисеров Николов 45.Иван Александров Кутлин 46.Деян Петков Петков 47.Михаил Владимиров Владов 48.Борислав Иванов Борисов 49.Соня Кръстанова Костадинова 50.Милена Руменова Янкулова 51.Атанас Петров Мишев 52.Ангел Иванов Корсачки 53.Стойчо Тодоров Томов 54.Анелия Веселинова Йотова 55.Пламен Николаев Николов 56.Янка Ивова Дръндова 57.Александър Ангелов Арнаутски 58.Димитър Стефанов Хаджикотев 59.Златко Иванов Златков 60.Здравко Кирилов Марков 61.Лава Трифонова Коцева \"Средец\"- Любомир Ковачев \"Красно село\"-Христо Апостолов \"Възраждане\"-Савина Савова \"Оборище\"-Петър Митев \"Сердика\"-Тодор Кръстев \"Подуяне\"-Ева Митова \"Слатина\"-Наталия Стоянова \"Изгрев\"-Цветомир Жеков \"Лозенец\" -Любомир Дреков \"Триадица\"-Николай Терзиев \"Красна поляна\"-Иван Чакъров \"Илинден\"-Иван Божилов \"Надежда\"-Димитър Димов \"Искър\"-Ивайло Цеков \"Младост\"-Мария Илиева \"Студентски\"-Димитър Дилчев \"Витоша\"-Теодор Петков \"Овча купел\"-Христина Семерджиева \"Люлин\" - Милко Младенов \"Връбница\"-Младен Младенов \"Нови Искър\"-Даниела Райчева \"Кремиковци\"-Лилия Донкова \"Панчарево\"- Димитър Сичанов \"Банкя\" - Рангел Марков", "date": "2019.09.23", "title": "Училищен директор в листата на ГЕРБ за София (СПИСЪК)"}
{"url": "https://www.monitor.bg:443/bg/a/view/milko-poliva-rojdenija-si-den-v-germanija-176077", "text": "Фолк идолът Милко Калайджиев днес празнува рожден ден и ще духне 68 свещички. Наздравици той вдига в Германия, където е със своята съпруга Маргарита. Рожденият ден е повод за равносметка, а певецът е категоричен, че 2019-та е неговата година. Последните месеци бяха силни за него в професионален план. През януари той представи дуетната народна песен “Мома Радина”, а след това и две поп-фолк парчета – “Да пием за неверните жени” и “Нула време”. Набеденият за Христофор Колумб в лекия жанр обра овациите и покрай участието си в шоуто за преобразявания „Като две капки вода“ Тази есен Калайджиев влиза в местните избори като кандидат за кмет на родния си Свиленград. Изпълнителят не прави прогнози, но смята, че добрите хора ще гласуват за него, защото самият той винаги се е стремял да прави добро.", "date": "2019.09.23", "title": "Милко полива рождения си ден в Германия"}
{"url": "https://www.monitor.bg:443/bg/a/view/polugol-myj-poletja-ot-7-ja-etaj-zagina-na-mjasto-176067", "text": "   Полугол мъж на средна възраст полетя от 7-я етаж на жилищен блок в Благоевград и загина на място. Трагичният инцидент е станал тази сутрин около 6:30 часа в блок 37 на благоевградския квартал Запад. Ранобудни жители на квартала са видяли летящото тяло и са позвънили веднага на тел. 112. Дошлите медици само са констатирал смъртта на починалия. Криминалисти продължават да разпитват живеещите в блока, но те твърдят, че не познават човека.    По-късно стана ясно че скочилият от отворения стълбищен прозорец на седмия етаж на стълбището e дупнишкият фараон Георги Близнаков, шеф на бившата Популярна банка в Дупница. Той  и съпругата му Ивона бяха на съд за незаконни банкови сделки, от които пострадаха 216 души, а причинените им вреди са за 3,6 млн. лева.    Районът пред входа на жилищния блок още е ограден с полицейски ленти. Криминалисти разпитват живеещите в блока, но те твърдят, че не познават човека. Жена обаче обяснила, че го е забелязала да влиза във входа. Разследващите още нямат ясно сатновище, дали става дума за самоубийство, или някой му е помогнал да се „самоубие“.", "date": "2019.09.23", "title": "Полугол мъж полетя от 7-я етаж, загина на място"}
{"url": "https://www.monitor.bg:443/bg/a/view/sharl-liokler-zarjaza-gadjeto-si-sled-pet-godini-lubov-176068", "text": "Вече утвърдилата се надежда на „Ферари“ за шампионско бъдеще Шарл Льоклер заряза най-безцеремонно гаджето си Джада Джани. Красивата неаполитанка се оплака в социалните мрежи, че най-младият пилот в историята на „Скудерията“ с победа на Гран при, който за малко не бе пръв и вчера в Сингапур в поредното състезание във Формула 1, й е бил дузпата след гонката на болидите в Белгия на 1 септември. Тогава той бе №1 и броени часове след като прегърна сребърната купа, натирил русокосото девойче от общото им жилище след пет години пламенна любов. Интересното е, че Джада Джани е родена в Неапол, но заможните й родители я изпращат да учи в престижния колеж на Монако „Албер I“ – същият, в който залягат над учебниците и децата на местната принцеса Стефани. Преди да бъде приет в Академията за пилоти на „Ферари“, там за малко, но достатъчно време, за да свали сладката Джада, се подвизава и Шарл Льоклер. Запознават се през януари 2015 г., когато той е на 17 години /роден е на 16 октомври 1997 г./, а Джада на 16, но независимо от краткото време за съвместен живот, двамата много скоро заживяват под един покрив в Монте Карло. Когато завършва с отличие колежа, вместо да постъпи в университет, Джада се премества при Шарл в „столицата“ на „Ферари“, тоест в градчето Маранело край Модена. Следва го навсякъде като сянка, а тя е и първата, която го прегръща след неговия първи триумф на писта за Гран при. Любовта им радва не само „Скудерията“, но и другите екипи от Формула 1. Точно когато всички – и приятели, и съперници на Шарл започват да говорят усилено за предстояща сватба, тръгва мълвата, че той е скъсал с Джада. Според написаното от девойката в социалните мрежи, това наистина се било случило, просто защото момъкът й вече обичал „Ферари“ повече от нея. Злите езици твърдят, че причината за разлъката е друга - Шарл започнал да си пада по красивите мажоретки и стюардеси, които се навъртат постоянно покрай пилотите от Формула 1. След Гран при на Белгия роденият в Монако пилот не можал да устои на офертата на знойна красавица и я приютил в нарочно нает баровски апартамент в луксозен хотел в Брюксел. След това пред Джада Джани светнал червен семафор.", "date": "2019.09.23", "title": "Шарл Льоклер заряза гаджето си след пет години любов"}
{"url": "https://www.monitor.bg:443/bg/a/view/zashto-na-amerikancite-im-e-naj-izgodno-da-kupuvat-jilishta-tazi-sedmica-176073", "text": "По-слабата конкуренция и по-големите запаси превръщат тази седмица в \"черния петък\" на пазара за жилища в САЩ, информира сайтът \"Маркетуоч\", като се позовава на проучване. Според данните на платформата за продажба на жилища Риалтор. ком (Realtor.com) тази седмица е най-доброто време за покупка на дом в САЩ. Общо 41 от 53 пазара в САЩ отчитат, че купувачите се сблъскват с по-слаба конкуренция и по-голямо предлагане през този период. Много хора пускат за продажба и купуват жилище от началото на пролетта до към края на лятото, казва Джордж Ратю, старши икономист в Риалтор. До есента повечето семейства с деца искат да са ги записали в съответното училище, така че след това пазарът отчита спад на активността. Като цяло купувачите имат с 26 процента по-малка конкуренция на всички пазари, а запасите се увеличават с 6,1 на сто през първата седмица на есента спрямо средностатистическата седмица на годината. Това е най-забележимо в в регион Запад на САЩ, където конкуренцията при покупката на жилища е по-слаба с 29,6 процента, следват регионите Среден Запад (28,5 на сто), Северозапад (28,2 процента) и Юг (26,2 на сто).", "date": "2019.09.23", "title": "Защо на американците им е най-изгодно да купуват жилища тази седмица?"}
{"url": "https://www.monitor.bg:443/bg/a/view/specialisti-ot-italija-i-belgija-jurirat-piero-2019-176072", "text": "Двама известни специалисти от Италия, журналистката Джулия Фокарди и театралният критик Томазо Чименти са сред членовете на международното жури, което ще пресява претендентите за голямата награда на 11-то издание на куклено-театралния фестивал за възрастни „Пиеро“ , което ще стартира на 24 септември в Стара Загора. Председател на авторитетното жури е д-р Светлана Бенева, която ще бъде подпомагана от сценографа проф. Васил Рокоманов , композитора Милен Апостолов и актрисата Нина Димитрова. Към тях буквално в последната минута се присъединява и белгиецът Лоран  Ван Ветер, създател на организацията Human R, подкрепяща разпространените на духовни ценности чрез художествени проекти ,включващи деца и тийнейджъри. Фестът е уникален за Европа, провежда се като биенале с продължителност от 6 дни под патронажа на старозагорския градоначалник, негови организатори са ДКТ-Стара Загора, сдружение „Пиеро“ и Министерството на културата. В рамките на фестивала зрителите ще могат да видят представление на японския театър НО /“Крилатите одежди“ и „Земният паяк“/, изложба на арх. Иван Цонев под наслов „Сценография за куклен театър“, премиера на книгата „Истории за часовник, кукли и липов чай“ , разказва за 60-годишния творчески път на старозагорските куклени артисти, съвременни български анимационни филми, изложба  „Дигитално мастило“ и мулти инструментален пърформанс на „Two Men Orchestra“ и авторски концерт на Надя Тончева „Под небето на Париж“. За голямата награда ще се надпреварват постановки на трупи от България, Унгария, Италия, Испания , Полша и Сърбия, а домакините са заложили на премиерната си „Последният човек“ по романа на Оруел „1984“.", "date": "2019.09.23", "title": "Специалисти от Италия и Белгия журират  Пиеро 2019"}
{"url": "https://www.monitor.bg:443/bg/a/view/shtangistyt-bojidar-andreev-ima-oshte-kakvo-da-postigna-prez-godinata-176069", "text": "„Продължавам, има още много работа за вършене и още какво да постигна до края на годината,“ това заяви при пристигането си в България Божидар Андреев, бронзов медалист от световното по вдигане на тежести в Патая, Тайланд. На Аерогара София той и неговият треньор Пламен Братойчев бяха посрещнати с букети цветя, много поздравления и желаещи интервюта медии. „Щастлив съм, че след европейското злато, сега вече имам и медал от световно първенство. С моя треньор вървим крачка по крачка. В Тайланд беше оспорвана битка и се радвам, че успях да спечеля отличие за България и за родните щанги. Но годината съвсем не е приключила за мен. Следващия месец ми предстои участие на европейското първенство до 23-годишна възраст в Румъния, след това имам покана за Мемориалния турнир в памет на Наим в Турция и няколко кръга в Бундеслигата. Така че има още работа и още какво да спечеля през 2019-а година“, каза бронзовият медалист от световното. Треньорът Пламен Братойчев не скри задоволството си от представянето на своя състезател и разкри пред медиите през какви трудности е трябвало да преминат за да стигнат до успехите тази година. „Божидар е невероятно талантлив и дисциплиниран щангист, той тепърва ще разкрива още и още от своя потенциал. Подготовката за това световно беше леко нарушена, тъй като веднага след европейската титла Андреев се подложи на лека операция, която трябваше да бъде направена. В Патая тоя се представи отлично, но има още какво да покажем. Само да е здрав\", коментира Братойчев. На световното първенство в Патая Божидар Андреев спечели три медала в кат. 73 кг. Българинът грабна среброто в изхвърлянето, а в изтласкването и в двубоя се окичи с бронз. Тази пролет 22-годишният щангист стана европейски шампион на първенството в Батуми, където бе единственият ни златен медалист с двубой 345 кг (153 и 192 – европейски рекорд). Миналата година, след дълга пауза той се присъедини към националния отбор и спечели злато на европейско първенство за 23-годишни в полския град Замошч в кат. 77 кг с 338 кг двубой. Възпитаник на сливенската школа с треньор Пламен Братойчев, съобщава интернет страницата на БФВТ.", "date": "2019.09.23", "title": "Щангистът Божидар Андреев: Има още какво да постигна през годината"}
{"url": "https://www.monitor.bg:443/bg/a/view/bokluk-dominira-na-nagradite-emi-176071", "text": "Комедията „Боклук“ се изяви като най-голям отличник на тазгодишната церемония по връзването на награди „Еми“, която се проведе снощи в Лос Анджелис. Поредицата получи наградата за най-добър комедиен сериал. Освен това създателката му Фийби Уолър-Бридж беше отличена като най-добра актриса в комедиен сериал и за най-добър сценарий на ситком, а Хари Брадбиър спечели наградата за режисура на комедиен сериал. Хитовият„Чернобил“ пък добави в актива си три приза - за най-добър мини-сериал, за режисура на лимитирана поредица и за сценарий. По-зле се представи кървавата сага „Игра на тронове“, тъй като получи само две отличия. Едното е за най-добър драматичен сериал, а второто за най-добър поддържащ актьор – Питър Динклидж за ролята на Тирион Ланистър. С десетте награди в техническите категории, спечелени миналата седмица, общият брой на призовете за поредицата на НВО станаха 12 и така тя изравни собствения си рекорд от 2012 г. Бил Хейдър от \"Бари\" за втора поредна година получи наградата за най-добър актьор в комедиен сериал.  Джоди Комър спечели приза за най-добра актриса в драматичен сериал за превъплъщението си в \"Убивайки Ийв\". Били Портър спечели наградата \"Еми\" за най-добър актьор в драматичен сериал за играта в сериала \"Поза\". Той стана стана първият носител на тази награда, който не крие, че е хомосексуалист. Сред останалите лауреати от 71-ата церемония за наградите „Еми“ са: Джулия Гарнър за най-добра поддържаща роля в драматичен сериал („Озарк“) , Тони Шалуб и Алекс Борштейн съответно за най-добра мъжка и женска поддържаща роля в комедиен сериал („Удивителната Мисис Мейзъл“) , „Черното огледало“ за най-добър телевизионен филм, Джарел Джером („Когато ни видят“) и Мишел Уилямс („Fosse/ Verdon“) съответно за най-добри актьор и актриса в минисериал. Тази година церемонията премина без водещ, но имаше изненади за присъстващите, като включването на култовия анимационен герой Хоумър Симпсън.", "date": "2019.09.23", "title": "\"Боклук“ доминира на наградите „Еми“ (ОБНОВЕНА)"}
{"url": "https://www.monitor.bg:443/bg/a/view/toto-pechalbi-tiraj-76-176074", "text": " Числа - 27, 30, 33, 34, 43, 47. Печалби: 6 - няма, 5 - 5 по 6 303,40 лв., 4 - 272 по 115,90 лв., 3 - 6500 по 6,80 лв., ДЖАКПОТ: 2 605 123,89 лв.  Числа - 10, 18, 25, 27, 31, 37. Печалби: 6 - няма, 5 - 10 по 963,30 лв., 4 - 302 по 31,90 лв., 3 - 4547 по 3,00 лв., ДЖАКПОТ: 331 618, 12 лв.  I теглене - 4, 6, 8, 10, 34. Печалби: 5 - няма, 4 - 203 по 182,50 лв., 3 - 5871 по 8,40 лв. ДЖАКПОТ: няма II теглене - 8, 12, 21, 27, 32. Печалби: 5 - 1 по 22 401,00 лв., 4 - 201 по 128,60 лв., 3 - 6599 по 5,70 лв. ДЖАКПОТ: няма  Позиция - 3, 5, 7; цифра - 8, 8, 7. Печалби: 3 - 9 по 6 238,50 лв., 2 - 1309 по 23,90 лв. ДЖАКПОТ: спечелен  3, 5, 10, 39, 50; Зодия - 7. Печалби: 5+1- няма, 5 - няма, 4+1 - няма, 4 - 4 по 500,00 лв., 3+1 - 20 по 100,00 лв., 3 - 181 по 10,00 лв., 2+1 - 362 по 5,00 лв., 1+1 - 1510 по 1,50 лв., 2 - 3335 по 0,80 лв., 1 - 2221 по 1,00 лв. ДЖАКПОТ: 3 000 000,00 лв.  Година: 60, месец 2, дата 19, ден 1. Печалби: I група - няма, II група - 1 по 440,40 лв., III група - 1 по 352,30 лв., IV група - 4 по 55,10 лв., V група - 5 по 44,00 лв., VI група - 4 по 44,00 лв., VII група - 9 по 24,50 лв., VIII група - 21 по 8,40 лв., IX група - 30 по 8,80 лв., X група - 86 по 3,60 лв., XI група - 206 по 1,70 лв., XII група - 171 по 2,60 лв., XIII група - 465 по 2,00 лв., XIV група - 1121 по 1,30 лв., XV група - 2057 по 1,20 лв. ДЖАКПОТ: 748, 68 лв.", "date": "2019.09.23", "title": "Тото печалби, тираж №76"}
{"url": "https://www.monitor.bg:443/bg/a/view/djuliana-gani-sled-maskiranijat-pevec-ne-iskah-senzacionno-da-rajdam-na-scenata-176075", "text": "Мис Силикон 2013 Джулиана Гани бе втората, която свали маската си в предаването „Маскираният певец“. След като  , изкусителката проговори за препятствията, през които е преминала заради шоуто. разкри тя пред Nova, като добави, че е очаквала да бъде разкрита в един от първите лайфове на предаването. Гани разкри, че още с края на изпълнението на Коконата, под чийто костюм се подвизаваше, телефонът й е бил запален от приятели и познати, заподоряли вече, че именно тя се крие зад образа. „Нямаме право да си избираме костюмите в шоуто. Каквото те преценят, че ще ни скрие най-добре, това е. По време на изпълнението абсолютно нищо не се вижда, затова имаме охрани от двете страни. Водят ни хора, защото буквално сме като слепци. Нямаме периферия на маската, виждаме само напред и то много оскъдно“, споделя още звездата, която след участието си в любовния сезон на Вип Брадър се прочу като Малката Джулка. От броени дни пък феновете й могат да я гледат и в новия уеб сериал „Салонът“. Премиерата на епизодите се състоя в средата на септември, а в тях Гани го раздава като кълняща се в хороскопа си фризьорка.", "date": "2019.09.23", "title": "Джулиана Гани след „Маскираният певец“: Не исках сензационно да раждам на сцената"}
{"url": "https://www.monitor.bg:443/bg/a/view/bojko-borisov-imame-ryst-na-ikonomikata-s-3-5-176078", "text": "Всички световни кредитни агенции повишават кредитния рейтинг на държавата. Уверено вървим към чакалнята на еврозоната. Ръстът на икономиката е 3,5 процента. С тези думи министър-председателят Бойко Борисов откри 75-тото издание на Международния технически панаир в Пловдив. Премиерът поздрави всички участници и пожела успех на форума, който дава възможност да се развиват нови партньорства в бизнеса. Борисов, посланикът на Русия у нас Анатолий Макаров и зам.-министърът на Руската федерация по наука и образование Наталия Бочарова откриха 75-ото издание на Международния технически панаир в Пловдив. Страна партньор тази есен на панаира е Руската федерация. В есенното издание на панаира участват над 600 фирми от 34 държави. „Досега бях с „Америка за България”, сега съм с руския посланик”, каза преди откриването на панаира Борисов, като визира посещението си по-рано през деня на Голямата Базилика. Разкопките и експонирането на красивите антични мозайки са финансирани в голяма степен именно от фондация „Америка за България”. За красотата им премиерът разказа пред присъстващите официални лица на церемонията по откриването на „Есен 2019”, след което попита Георги  Гергов – мажоритарния собственик на Панаира, дали е ходил да види могилата Малтепе в родното му село Маноле. Гергов призна на премиера, че не е ходил, а в отговор на това министър-председателят заяви: „Уникално нещо е”. „Искам да поздравя всички участници. Това, което държавата е било необходимо да направи, мисля че организаторите го знаят, сме го направили”, заяви в приветствието си на официалната церемония премиерът Бойко Борисов. Той посочи, че в момента имаме ръст на икономиката от 3,5 на сто, всички световни агенции увеличават кредитния рейтинг на страната ни и вървим към чакалнята на еврозоната. По думите му в рамките на изложенията в пловдивския панаир се подписват десетки договори, което води до нови партньорства. Придружен от официалните гости Борисов разгледа палата 2, в която щандове имат над 50 научни института и организации от Руската федерация. По-рано в същия ден премиерът разгледа знакови обекти в центъра на Пловдив. Един от тях бе Епископската базилика, основен инвеститор на която е фондация „Америка за България”. Оттам му обясниха, че в Голямата базилика има над 2000 кв.м уникални мозайки от римско време и че се очаква откриването на обекта да е през ноември. Президентът на фондацията Нанси Шилър лично разведе премиера и му показа най-интересните археологически находки в рамките на проекта за реставрация и социализация на базиликата. Веднага след това Борисов коментира пред журналисти, че дружбата ни със САЩ не върви само по линия на отбранителната мощ. „Дали сме милиарди за американските изтребители, но за радост с тях правим и други неща, като археология, история,  култура”, каза той. По думите му „Пловдив е един от малкото в света живи градове, легнал върху такава археология и история, която досега е стояла под земята. Сега ще може повече хора да я виждат, а и бизнесът ще е много по-доволен, защото стотици хиляди туристи ще дойдат в страната ни”. Още тази сряда Базиликата в Пловдив ще бъде посетена от посланици и че той самият не можел да присъства на това събитие, защото по това време щял да бъде в Корея. Посланиците щели да разгледат и могилата Малтепе до село Маноле, защото това също бил един уникален обект в Европа. Премиерът се спря и на други важни археологически обекти в страната ни, сред които: Хераклея Синтика край Петрич, разкопките в Търговище, солниците в Провадия, където са живели най-богатите хора в Европа, както и Перперикон. „Ние сме много древен народ, с хилядолетна история и колкото повече съумеем да покажем на света, толкова по-добре за нас”, каза още Бойко Борисов. Той разказа с гордост за тракийските селища на 8000 години, които излизат при строителството на магистрали и за катакомбите в София, където може да се види римски и православен храм. След това обясни ,че всичко това се съхранява и експонира в музеите. Министър-председателят каза, че се надява страната ни да започне да печели пари от тази дейност, така както се прави в Гърция и Италия. Археолозите, работещи в Голямата базилика, показаха на Борисов проекта за реставрация, който остана доволен от напр заяви, че условията позволяват там да се работи и през зимата. Министър-председателят остана възхитен, когато му дадоха VR очила, които създават изкуствена реалност и чрез тях се базиликата, както е била през 4 век. След Голямата базилика Борисов разгледа новия площад „Централен”, където се снима с много деца, както и Новата галерия на художниците на ул. „Гладстон”, а впоследствие преряза лентата и на Международния технически панаир.", "date": "2019.09.23", "title": "Бойко Борисов: Имаме ръст на икономиката с 3,5%"}
{"url": "https://www.monitor.bg:443/bg/a/view/toto-ot-skanda-u-gushna-pyrvata-si-rojba-176070", "text": "Йонислав Йотов – Тото е станал баща за първи път. Този слух плъзна из медийното пространство, като до момента нито рапърът от група „СкандаУ“, нито половинката му са коментирали щастливата вест. Според неназовани източници, Тото е бил на участие извън София, когато приятелката му Катрин Петринска е влязла в родилно отделение. Веднага след концерта обаче изпълнителят на „Чужди усмивки“ е тръгнал към столицата, за да бъде с любимата си. Младите родители са заедно от около година, като първата искра между тях прехвърча по време на негово участие. И двамата споделят, че от тогава са неразделни.", "date": "2019.09.23", "title": "Тото от „СкандаУ“ гушна първата си рожба"}
{"url": "https://www.monitor.bg:443/bg/a/view/katastrofa-s-patrulka-dvama-policai-raneni-176061", "text": "Двама полицейски служители пострадаха при катастрофа с патрулка и цивителн автовобил край Дряново. Инцидентът станал на 22 септември около 17,00 ч. на разклона за село Зая. Според неофициална информация служебният автомобил на МВР преследвал кола, чийто водач отказал да се подчини на разпорежданията на полицаите да спре за проверка. В хода на преследването настъпил удар между патрулката и друг цивилен автомобил. Кой е виновен за сблъсъка, предстои да установи следствието. Леко пострадали са двамата полицаи в патрулката. Няма опасност за живота им. За щастие произшествието се разминало само с нанесени материални по двата леки автомобила.", "date": "2019.09.23", "title": "Катастрофа с патрулка,  двама полицаи ранени"}
{"url": "https://www.monitor.bg:443/bg/a/view/ot-uli-dogodina-smetkata-ni-za-tok-igrae-spored-cenata-na-borsata-176040", "text": "От средата на следващата година сметката за ток на битовите потребители ще се влияе ежедневно от колебанията на цените на електроенергията на борсата, научи „Монитор“. Според министъра на енергетиката Теменужка Петкова, реализацията на идеята ще започне от 1 юли 2020 г., от когато постепенно ще се тръгне към пълно либерализиране на пазара за електроенергия. Тя обяви това във Велико Търново. По думите й, от средата на следващата година в цената на електрическата енергия, която сега е регулирана, а не както е сега - КЕВР да регулира изцяло цената за битовите потребители, както и за малкия бизнес, присъединен към електрическите мрежи с ниско напрежение. Според нея това няма да доведе до поскъпване на електроенергията. „Целта на пълната либерализация е всеки един потребител да има възможност да избира своя доставчик на електричество, да има конкуренция, което означава по-добри условия и по-добри цени, посочи министър Петкова. Тя припомни, че през миналата година на свободния пазар са излезли всички производители на електрическа енергия, а това е една от първите стъпки за пълната либерализация на електроенергийния пазар в България. Във връзка с обявеното от министър Петкова в Старата ни столица, председателят на комисията по енергетика в парламента Валентин Николов обясни за „Монитор“, че за изчисляването на цената в пазарната компонента, която ще се мени, всеки битов абонат ще има собствен профил на потреблението му. Депутатът припомни, че работодателските организации отдавна искат първоначално а след това този дял постепенно да нараства до пълната либерализация. „Ако сметката на даден абонат е средно на месец 100 лв., то 70 лв. от нея първоначално ще бъдат по регулираната цена от КЕВР, а останалите ще зависят от борсовите котировки, като те могат да бъдат по-ниски от фиксираната от регулатора цена или по-високи. Тук говорим обаче само за цената на електричеството, без останалите компоненти във фактурата като таксите за свързаност, например“, уточни Николов. По думите му, променливата компонента ще играе нагоре-надолу, а изчисляването на стойността на консумацията ще става в зависимост от потребителския профил на абоната. „Това са засега само идеи“, припомни депутатът и добави, че трябва да се насърчава либерализацията на пазара на електроенергия, а за това е необходимо и политическо решение. Николов подчерта още, че преди пълната либерализация на пазара енергийното и социалното министерство трябва да разработят механизъм за защита на бедните абонати. Финансовото министерство пък ще изчисли тарифите за социално слабите. Според един от известните ни енергийни експерти важно е ще се отчитат колебанията, дали спрямо „Ден напред“ или ли други. По думите му, важно да се определи каква ще формулата за това влияние вйрху стойността на тока за бита. В момента изчисленията се правят веднъж годишно, спрямо среднопретеглената пазарна цена. „Абсурдно е да има ежедневни промени. Сигурно ще се работи на база средни годишни стойности, които с някакъв коефициент ще влияят на регулираната цена, определена от КЕВР“, смята експертът. Той припомни, че у нас пазарът е дебалансиран и е рано да се говори за пълната му либерализация. „Ще ни тежат договорите за фотоволтаиците до 2032 г. и за американските тецове до 2024 г и 2026 г. Докато има такива преференциални цени на изкупуването на ток е много трудно да се мине към пълна либерализация“, добави той. Относно възможността за смяна на доставчика за битовите абонати, експертът посъветва да избираме голяма компания, имаща възможност да балансира колебанията в доставките и потреблението.", "date": "2019.09.23", "title": "От юли догодина сметката ни за ток играе според цената на борсата"}
{"url": "https://www.monitor.bg:443/bg/a/view/proverjavat-dyrjavnata-bolnica-v-pazardjik-zaradi-reportaja-na-nova-televizija-za-postaveni-stentove-na-zdravi-hora-176060", "text": "По нареждане на зам.-главния прокурор Иван Гешев в Многопрофилна болница за активно лечение в Пазарджик текат проверки заради разследване на „ Нова телевизия“, че от кардиолога д-р Петър Лазов са поставени стентове на здрави хора. В държавното заведение документацията ще проверяват екипи на ГДБОП, НАП, АДФИ и Изпълнителна агенция „Медицински одит“. От здравното заведение съобщиха, че със заповед на изпълнителния директор на \"МБАЛ Пазарджик\" АД д-р Васил Вълчев е отстранен д-р Петър Лазов, инвазивен кардиолог в Кардиологично отделение - Катетеризационна Ангиографска/ лаборатория до приключването на проверките на всички контролни органи. При доказване на вина и нарушения ще бъдат предприети най-строги мерки и уволнение.Скандалът с д-р Петър Лазов продължава, след като в неделя вечер бе излъчено продължението на журналистическото разследване на Васил Иванов, за пазарджишката МБАЛ – Пазарджик. Според д-р Лазов спрямо него е извършена манипулация, като му е бил предоставен видеозапис на сърце на болен пациент, а на колегата му проф. Генчо Начев, шеф на Кардиологичната болница в София е бил даден диск на коронарография на здрав пациент. Във Фейсбук се появи група, която събира почитатели на лекаря и там се записаха предимно хора, които са използвали неговите услуги. В групата има и гневни коментари на хора, чиито близки са били пациенти на доктора. Според лекари всяка операция на д-р Лазов е била записвана и при назначената проверка ще стане ясно дали е имало, или не е имало нужда от поставянето на стентове. В защита на д-р Лазов се изказаха както неговите колеги от екипа по инвазивна кардиология, така и началникът на болницата д-р Васил Вълчев. Според д-р Вълчев Здравната каса е извършила проверка и тя е завършила с мнение, че няма нарушения от страна на болницата. В продължението на разследването на журналиста Васил Иванов Здравната каса е изискала дисковете от операциите за поставяне на стентовете в МБАЛ- над 60 на брой, десет от случаите на оперирани от д-р Лазов са съмнителни. Липсва и мнението на допълнителни специалисти, които трябва също да дадат мнение дали един пациент има нужда от поставянето на стент. Управителят на НЗОК д-р Дечо Дечев заяви в репортажа, че от финансова гледна точка това е начин да се източва бюджетът на касата и доказва, че в момента системата по здравеопазването допуска съществуването на такива практики. Директорът на болницата носи отговорност за това, което се случва в нея, включително и това, че позволява един лекар да получава толкова много пари, а други звена да тънат в мизерия. Докато няма контрол ще бъде така, контролът е в основата на нещата, подчерта шефът на НЗОК. \"МБАЛ Пазарджик\" АД е в добро финансово състояние от 2013 г. и е сред малкото болници в страната, която работи на печалба., уточняват от лечебницата. Няма задължения към държавата, доставчици и персонал. Материалната база е в добро състояние, отделенията са ремонтирани и оборудвани. За първите шест месеца на тази година печалбата достига 200 000 лв. По отношение на визираните в репортажа на Нова ТВ задължения от 3 млн. лв., става въпрос за натрупани стари такива отпреди 2013 г., които са наследени от предишното ръководство на \"МБАЛ Пазарджик\" АД. Те идват от неизгоден договор за енергийна ефективност, по който се водят дела и прокурорски разследвания. \"МБАЛ Пазарджик\" АД вече има спечелено дело във Върховния касационен съд по неизгодния договор.", "date": "2019.09.23", "title": "Проверяват болницата в Пазарджик заради репортажа за поставени стентове на здрави хора"}
{"url": "https://www.monitor.bg:443/bg/a/view/myj-skochi-ot-prozorec-v-blagoevgrad-176057", "text": "Полугол мъж на средна възраст полетя от 7-я етаж на жилищен блок в Благоевград и загина на място. Трагичният инцидент е станал тази сутрин около 6:30 часа в блок 37 на благоевградския квартал Запад. Ранобудни жители на квартала са видяли летящото тяло и са позвънили веднага на тел. 112. Дошлите медици само са констатирал смъртта на починалия. Криминалисти продължават да разпитват живеещите в блока, но те твърдят, че не познават човека.     По-късно стана ясно че скочилият от отворения стълбищен прозорец на седмия етаж на стълбището e дупнишкият фараон Георги Близнаков, шеф на бившата Популярна банка в Дупница. Той  и съпругата му Ивона бяха на съд за незаконни банкови сделки, от които пострадаха 216 души, а причинените им вреди са за 3,6 млн. лева. Районът пред входа на жилищния блок още е ограден с полицейски ленти. Криминалисти разпитват живеещите в блока, но те твърдят, че не познават човека. Жена обаче обяснила, че го е забелязала да влиза във входа. Разследващите още нямат ясно сатновище, дали става дума за самоубийство, или някой му е помогнал да се „самоубие“.", "date": "2019.09.23", "title": "Мъж скочи от прозорец в Благоевград "}
{"url": "https://www.monitor.bg:443/bg/a/view/bashta-na-bliznaci-zagina-zaradi-krava-na-pytja-176064", "text": "32-годишен жител на Казанлък загина при сблъсък на мотора , който е управлявал с внезапно изскочила на пътното платно крава, инцидентът е станал малко след 19,30 часа на 22 септември на място по главен път І-5 край село Тулово , където преди по-малко от година загинаха момче и момиче пак от Града на розите. И тогава катастрофата беше в резултат на удар във внезапно изскочила на асфалта двуколка, теглена на кон и управлявана от подпийнал „жокей“. При все още неустановени причини жертвата Виктор Дончев не успял да избегне удара в животното и моторът го затиснал неспасяемо. Загиналият е създател на един от местните информационни сайтове, доста време след това се е занимавал с приложението на детектора на лъжата /полиграф/, името му фигурира в екипа на Detect. Трагичният инцидент с Виктор, който е баща на две невръстни близначета предизвика буря от възмущение в социалните мрежи, където припомниха, че проблемът с каруците и пуснатите на свобода животни по пътищата става все по-остър и е крайно време да бъде намерен законов изход за разрешаването му. Това е третият нещастен случай със фатален изход в региона , където заради сблъсък с каруци или животни загинаха общо 4 младежи, предпоследният беше край павелбанското село Търничане, където смъртта си намери 22 – годишен водач на лек автомобил БМВ от село Александрово.", "date": "2019.09.23", "title": "Баща на близнаци загина заради крава на пътя"}
{"url": "https://www.monitor.bg:443/bg/a/view/poeti-pripomniha-minaloto-na-kultovija-pegas-176065", "text": "Миналото на поетична кръчма с култовото име „Пегас“ в Стара Загора припомниха неколцина от майсторите на мерената реч в Града на липите, които се присъединиха към проекта „АРТистично на улицата“. Заведението е съществувало от средата на 70-те години на миналия ХХ век до към 1993-а, когато реституционните закони слагат черта върху използването на знакови сгради за обществени цели. „Пегас“ е бил настанен в мазето на някогашната Азманова болница, създадена от родителите на поета Веселин Ханчев, сред някогашните му посетители са били поетите Иван Мирчев, Стойчо Стойчев, Жеко Христов,Иван Груев, Христо Кацаров, Янко Димов,  белетристът Константин Колев , литературните изследователи  Стоян Стаев и Петър  Тонков , които в различни периоди са били членове на редколегията, издаваща литературния алманах „Хоризонт“, припомни поетът Таньо Клисуров.Любопитни истории разказаха Керка Хубенова, Виолета Бончева и дългогодишната журналистка Росица Ранчева. С същата сграда се е намирала експозиционната база на Дом Литературна Стара Загора, където са се съхранявали хиляди документални  свидетелства за литературния свят в Града на липите.Мястото е било любимо за цяло едно поколение писатели, журналисти, художници, музиканти, то е било отправната точка за традиционните литературни четения, провеждани някога по инициатива на местното дружество на писателите и СБП. Днес на същото място пак има кафе-аперитив със същото наименование, но липсва духът на някогашния „Пегас“, ако и в съседство да родният дом на Ханчев, с известна горчивина коментира Таньо Клисуров като изрази плаха надежда, че възкресявайки спомена за случвалото се тук преди 3 десетилетия може пък и да пламне нова искрица", "date": "2019.09.23", "title": "Поети припомниха миналото на култовия „ Пегас“"}
{"url": "https://www.monitor.bg:443/bg/a/view/otmyknaha-250-m-jici-za-trolei-v-ruse-176058", "text": "Задигнаха 250 метра от тролейбусната мрежа в Русе. Освен откраднатите медни проводници, повредени са и част от електрическите стълбове. Крадците опитали да изкопаят и подземен проводник, но ударили на камък. „Този участък беше повреден. Тролеи не се движеха. Бяхме спрели тока в района. Това е помогнало на крадците. Те са отворили захранващите кутии, видели са, че ножовете са разединени и са действали”, разказа в ефира на „Здравей, България” Александър Георгиев, директор на „Общински транспорт - Русе”. Той допълни, че закупуването на нов проводник струва 4000 лв. „Допълнително ще трябват и пари за монтаж, механизация, спиране на движението, работни заплати”, поясни Георгиев.", "date": "2019.09.23", "title": "Отмъкнаха 250 м жици за тролеи в Русе "}
{"url": "https://www.monitor.bg:443/bg/a/view/bylgarija-iska-po-visok-procent-obvyrzana-podkrepa-v-novata-osp-176059", "text": "Министърът на земеделието, храните и горите Десислава Танева се срещна с френския си колега Дидие Гийом в рамките на неформалното заседание на Съвета на ЕС по земеделие в град Хелзинки, съобщиха от МЗХГ. Реформата на Общата селскостопанска политика 2021-2027г. Страната ни настоява за осигуряването на адекватни нива на обвързана подкрепа. ,,За да запазим настоящата подкрепа към фермерите трябва да се даде възможност на държавите да прилагат схемата на нива от 18%+2% за протеинови култури, при условие, че няма да може да продължим преходната национална помощ, както предвижда предложението на ЕК”, посочи българският министър. Десислава Танева запозна френския си колега с анализ на Института по аграрна икономика за прилагането на обвързаната подкрепа в периода 2015- 2019г. ,,Той показва, че нямаме изкривяване през последните 5 г. и подкрепата е насочена към малките и средни земеделски стопани”, отбеляза Танева. Тя изтъкна, че България и Франция винаги имат единомислие по важните теми. По време на срещата двамата министри обсъдиха и търговското споразумение Меркосур. Десислава Танева коментира, че документът ще се отрази негативно на пчеларите в България. ,,Отчитайки интересите на евентуалните засегнати сектори, България не би могла да подкрепи изцяло ратифицирането на търговското споразумение в частта, касаеща селскостопанските стоки. Споделям притесненията на бранша”, допълни Танева.От своя страна министър Гийом заяви, че Франция също не приема в този вид търговското споразумение. Дидие Гийом посочи, че Франция настоява за приемане на законодателство за етикетиране на продуктите с посочена страна на произход. От своя страна българският министър заяви, че в България предстои промяна на законодателството в областта на храните и темата ще бъде предложена по време на обсъждането.", "date": "2019.09.23", "title": "България иска по-висок процент обвързана подкрепа в новата ОСП"}
{"url": "https://www.monitor.bg:443/bg/a/view/hakeri-prodavat-vietnamski-ochila-ot-profila-na-ven-zy-176062", "text": "Хакери превзеха профила във Фейсбук на поп звездата Венцислав Роланд, по-известен на феновете си като VenZy. За това се оплака самият той, като заяви, че не се чувства сигурен в социалната мрежа. Страницата, която той гради в продължение на седем години към момента е в ръцете на недоброжелател, който продава виетнамски очила. Изпрати ми покана, с която се свързва спонсорът, който иска да рекламира през мен. Направих този акаунт. В началото не заподозрях нищо. Впоследствие каза да закача страницата си към спонсора и започна да ми иска личния профил. Отказах, вече бях сигурен, че това е измама. На другата сутрин се събудих и бях изхвърлен от страницата си, виждах я само като посетител“, обясни изпълнителят на „Момиче за милиони“ пред Bulgaria On Air. Той допълни, че в началото е успявал да следи какво се случва в страницата му, защото приятелката му е била също администратор. Към момента обаче тя не е достъпна на територията на България. „Първото място, на което трябва да подадете жалба, е отдел „Киберпрестъпления“ към ГДБОП. Тези, които са достатъчно активни, рано или късно си получават обратно профилите“, каза още VenZy, като по думите му комуникацията със социалната мрежа в такива ситуации не е достатъчно адекватна. Певецът е поредната родна знаменитост, станала жертва на хакери. Само преди два месеца от недоброжелатели онлайн се оплака и Симона Загорова, като обясни, че са й искали 320 евро откуп, за да й върнат профила в Инстаграм.", "date": "2019.09.23", "title": "Хакери продават виетнамски очила от профила на VenZy"}
{"url": "https://www.monitor.bg:443/bg/a/view/tomas-kuk-shte-nanese-znachitelni-shteti-na-bylgarskija-turizym-176063", "text": "Фалитът на британския туроператор \"Томас Кук\" е голямо и тежко събитие, което ще нанесе щета и на българския туризъм, тъй като авиокомпанията държи над 50% от полетите към летищата във Варна и Бургас. Така че ние имаме значителна щета в случая. Това коментира за директорът на Института за анализи и оценки в туризма Румен Драганов. По думите му на бизнеса в България този фалит ще се отрази в две направления. \"Томас Кук\" има значителни задължения към български хотелиери, тъй като съгласно договорите плащането се извършва 60 дни след реализиране на самото пътуване, обясни Драганов пред БТА. Това означава, че има висящи плащания към български хотели за юли и август. От друга страна, добави Драганов, няма да бъдат реализирани бъдещи пътувания до края на сезона. \"Томас Кук\" е имал планирани полети до 8 октомври. Очевидно е, че и договорите за 2020 г. също няма да могат да бъдат изпълнени, каза още Драганов. Той определи фалита на британския \"Томас Кук\" като \"значително сътресение\" след провала на преговорите с кредитори. Ако и \"Томас Кук\" - Германия обяви фалит, ще има верига от фалити, която ще предизвика хаос, който вече се наблюдава на редица от летищата в света, допълни анализаторът. Той съобщи, че вчера на летище Бургас, поради отмяна на полета на \"Томас Кук\", 54 пътници са били натоварена на самолети на \"Балкан холидейс еър\" и са откарани до лондонското летище \"Гетуик\", вместо до летище \"Кардиф\" в Уелс. Това според Драганов е добро решение, тъй като авиокомпанията се е обърнала към гражданската въздухоплавателна администрация на Великобритания да поеме извозването на всички британци към родината им. На Острова всеки туроператор е свързан с гаранционен фонд, посочи той. Така че, който и да превози британски туристи със самолет от друга авиокомпания, ще получи заплащане от гаранционния фонд на Великобритания, който е към Асоциацията на британските туроператори. По този начин няма да бъде засегнат нито един британски гражданин с изключение на това, че ще има забавяне, обясни Румен Драганов. Британският туроператор \"Томас Кук\" обяви днес фалит, след като не е успял да намери необходимите пари, за да продължи дейността си, и ще започне производство по ликвидация. Така се отменят почивките на стотици хиляди клиенти. Властите ще трябва да организират завръщането в родината на близо 600 000 туристи, клиенти на най-старата туристическа компания в света, от които на 150 000 британци.", "date": "2019.09.23", "title": "\"Томас Кук\" ще нанесе значителни щети на българския туризъм"}
{"url": "https://www.monitor.bg:443/bg/a/view/targerian-opitomjavat-drakoni-v-predistorija-na-igra-na-tronove-175912", "text": "Вече е ясно, че сцена с Наоми Уотс върху дракон в предисторията на „Игра на тронове“ с името „Кървава луна“ едва ли ще видим. Авторът на култовата поредица „Песен за огън и лед“ Джордж Р. Р. Мартин обаче издаде, че тези създания ще са от изключително значение за развитието на сюжета във втория обявен проект. Преди дни стана ясно, че от НВО са дали зелена светлина за сценарий за още един сериал, вдъхновен от кървавата сага. Главни действащи лица ще са представители на рода Таргариен, от който са любимците на феновете Денерис и Джон Сноу. Очаква се новата продукция да проследи гражданската война между Ренира и Егон Таргариен за властта над Седемте кралства. Сюжетът ще се развива около 300 години преди събитията в „Игра на тронове“. По непотвърдена информация предисторията ще носи името „Танцът на драконите“. Поредицата ще се базира на книгата “Огън и кръв” на Мартин, в която е разказана историята на рода Таргариен. Режисьорът Райън Кондал пише пилотния епизод, а самият писател ще е изпълнителен продуцент на поредицата. \"Мога да кажа, че ще има дракони. Но искам да отбележа, че се придвижваме към поръчка на пилотен епизод, а не че има такава. Ако поръчат серии – ще викам още по-силно. Но ще видим. Засега всичко върви добре, но нищо не е потвърдено“, написа Мартин. Що се отнася до предисторията „Кървава луна“, която вече е в етап на постпродукция, зрителите ще се радват на други интересни същества като мамути и вълчища. Вторите по всяка вероятност ще са свързани със Старките, които ще са сред основните двигатели в поредицата. Наскоро авторът призна, че вместо прословутите Седем кралства, ще видим цели сто. „Говорихме за Седемте кралства на Вестерос. Но ако се върнете назад е имало девет кралства, преди това две и накрая се връщаме до времето, в което те са около сто. Да, това са нищожни кралства, но тази ера ще представим.“, разказа пред медията EW той. Както вече разбрахме, в „Кървава луна“ родът Таргариен още не се е появил, затова ще липсват и драконите, които действат като притегателна сила за средностатистическия телеманиак. Оказа се, че най-вероятно няма да видим и никой от рода Ланистър. „Лан Умният основава дом Ланистър, но може би няма да го видим в предисторията“, уточни Мартин. Припомняме, че сюжетът ще се позиционира в така наречената Ера на героите, т. е. няколко века преди битката за Железния трон, която светкавично се превърна в световен феномен и златна мина за продуцентите. Снимачният сет бе разпънат в Белфаст и се очаква първият сезон да се появи на екран през 2020 г. Подробности около повечето герои се пазят в тайна, но е ясно, че актрисата Наоми Уотс ще скочи в кожата на „Надявам се, че феновете ще открият нещо ново и интересно в този вече изграден свят. Мисля, че никой няма да остане разочарован, защото екипът ни е страхотен“, сподели наскоро пред AP Entertainment тя. С участие в продукцията ще се разпишат още Денис Гоф, Джейми Кембъл Боуър („Хари Потър“ , „Здрач“) , Шийла Атим, Тоби Регбо („Господство“) , Алекс Шарп, Джорджи Хенли („Хрониките на Нарния“) и Ивано Джеремая.", "date": "2019.09.23", "title": " Таргариен опитомяват дракони в предистория на „Игра на тронове“"}
{"url": "https://www.monitor.bg:443/bg/a/view/buletinata-za-mestnija-vot-udari-32-stotinki-176045", "text": "Малко над 32 стотинки излиза цената на една бюлетина за местните избори на 27 октомври. Това стана ясно от доклада на ЦИК към обществената поръчка за изработката на самите бюлетини, изготвен след проведените преговори между изборната комисията и БНБ, която по закон е задължена да ги отпечата. На последния евровот през май бюлетината струваше 20 стотинки, а на президентските избори през 2016-та, а след това и на извънредните парламентарни през 2017 г. – малко над 18 стотинки. Причината за реално двойния й скок пък се оказва драстичното оскъпяване на целия процес на отпечатване през последните няколко години – от цената на самата хартия, през инфлацията, до отказ на един от подизпълнителите да участва в процедурата, заедно с БНБ, поради краткото време и сложността на самите бюлетини. От печатницата на БНБ изтъкнали, че цената на хартията се е увеличила с 13% и 7,6% инфлация от 2015 до 2019 година. По-високата цена била обоснована и от по-големия брой подизпълнители, които БНБ ще ползва, За тази цел от печатницата на БНБ ще ползват още шест други фирми, като обикновено се нуждаят от услугите само до две компании. ЦИК ще отдели за изработката на бюлетините малко над 6,121 млн. лева, като за първия тур ще са нужни малко над 19 млн. Както „Монитор“ вече писа, за местните избори ще трябва да се отпечатат 2565 вида бюлетини. Точно 265 вида са тези за гласуване за общински съветници, също толкова са и за кмет на община. В по-големите градове, каквито са София, Пловдив и Варна, гражданите трябва да изберат и кметове на райони. Този вид бюлетини са 35 вида. Най-много - около 2000, са бюлетините за гласуване за кмет на кметство. Иначе ЦИК започна да събира и оферти за осъществяване на разяснителната кампания на вота, като предстои да сключи Това ще включва управление на съдържанието във фейсбук страницата на ЦИК, реклама във социалните мрежи - фейсбук, инстаграм и месинджър чрез спонсорирани постове, имиджова реклама, таргетиране към потребители. За целта от ЦИК ще отделят малко на 16 000 лева, срещу които изпълнителят трябва да гарантира поне 2 500 000 импресии и 50 000 гледания на клип. Хората не очакват оправдания, а очакват да дадем решенията и да поправяме тези грешки и да вървим напред. Заставам пред хората с готови проекти, зад които стои много работа и ясни източници на финансиране“. Това заяви пред Нова телевизия столичният кмет Йорданка Фандъкова, която е кандидат за четвърти мандат. „Моите условия като кандидат за кмет на София винаги са свързани с проектите за развитието на града. Никога средствата не идват даром. Трябва много да се работи, да се подготвят проекти и да се защитават и г-н Борисов отлично знае това\", добави Фандъкова. По думите й основните опоненти в тази кампания са популизмът, лъжата и манипулациите. Ще търси подкрепа от всички хора, които искат промяната и развитието на града да продължи с още по-бързи темпове. Междувременно през уикенда от ДПС дадоха заявка, че искат да спечелят поне в още един областен град в Северна България.", "date": "2019.09.23", "title": "Бюлетината за местния вот удари 32 стотинки"}
{"url": "https://www.monitor.bg:443/bg/a/view/malko-poznati-arhivi-razkazvat-za-aferata-s-parahoda-germanija-v-ruse-176000", "text": "Малко познати архиви за аферата с парахода „Германия“ от 1867 г. публикува в новата си книга русенският автор Хачик Лебикян. Той се занимава повече от 30 години с темата за убийството на революционерите Никола Войводов и Цвятко Павлович на борда на плавателния съд, акостирал на пристанището в Русчук. Лебикян попада на дипломатически документи, които допълват картината на това трагично събитие, и ги помества в своето изследване „Аферата с парахода „Германия“ в Русе“. Случилото се на парахода, плаващ под австро-унгарски флаг, кара европейски дипломати да обсъждат със своите правителства безпрецедентното убийство на Войводов и Павлович, извършено на австрийска територия. Ако изключим безчинствата след Априлското въстание и завладяването на кораба „Радецки“ от Христо Ботев, малко са случаите, когато европейската дипломация толкова подробно се е занимавала с българската тема, пише авторът. В Румъния Войводов и Павлович организират доброволци за чета. Планът бил да се придвижат до Радуевац (Сърбия), където да се присъединят към голямата Зайчарска чета и след това обединени да навлязат в Отечеството. Никола и Цвятко тръгват от Галац с парахода „Германия“, а четниците поемат пеша за Букурещ. На 8 август 1867 г. параходът акостира на пристанището в Русчук. Валията Мидхат паша знае от шпионин са пристигането на двамата революционери, а австро-унгарският консул в Русе Георг фон Мартирт си позволява да преотстъпи суверинитета на своя територия. Заптиета се качват на парахода и при разразилата се престрелка Павлович е убит на място, а Войводов е тежко ранен и умира по-късно. Освен дипломатическата кореспонденция авторът ползва и статии за трагичното събитие в турски, сръбски, румънски и български вестници, печатани в чужбина. Книгата е ценна и с това, че публикува снимки на парахода „Германия“ от архива на известния австрийски изследовател на Дунавското корабоплаване Ервин Хауке.", "date": "2019.09.23", "title": "Малко познати архиви разказват  за аферата с парахода „Германия“ в Русе"}
{"url": "https://www.monitor.bg:443/bg/a/view/jaklin-vagenshtajn-polovinata-ot-dobrite-filmi-sa-syzdadeni-po-dobra-literatura-176043", "text": "Кристоф Ламбер подхожда с голяма отговорност към ролята си на президент на жури, казва в интервю за \"Монитор\" издателят и основател на фестивала CineLibri - Фестивалът расте с всяка следваща година в аритметична прогресия. Когато го създадохме за 25-годишнината на издателство „Колибри“, във фестивалната програма влязоха 14 филма, втората година бяха 19, третата – 32, четвъртата – 46, а сега, за петото юбилейно издание, заглавията са 55. Фестивалът расте от гледна точка на броя представени филми, на съпътстващи събития, на включени градове. Целият мащаб на проявата и досегът с публиката имат наистина голям прогрес. - И семейството ми, и издателството, в което работя, винаги сме били обърнати към книгите и към киното и всъщност тяхното взаимодействие за никого от нас не е било чуждо, тъй че идеята дойде съвсем естествено. Друг такъв фестивал с този тип конкурс от международен характер, който да е посветен изцяло на екранизации, по света няма. Но секция за адаптирани сценарии на практика съществува във всички големи кинофестивали и академии, включително оскари, сезари и т.н. Киноадаптацията на литературна основа е огромен фактор във филмовата индустрията, откакто тя съществува. Просто в случая ние правим фестивал, който е изцяло посветен на адаптациите, като това по никакъв начин не ограничава подбора на заглавията, защото в крайна сметка над 50% от доброто кино (не от цялото кино, което излиза) са филми, базирани на литературна основа (вкл. поезия, пиеси) или засягащи литературен персонаж. Ние интерпретираме това в най-широкия смисъл и се стараем да показваме както качествено кино, така и да издаваме качествени книги. - Да, има много такива случаи. По принцип целта на фестивала е да представи книги и кино, които са еднакво добри, при които литературната основа е толкова добра в литературния жанр, колкото киноадаптацията е добра от гледна точка на кинематографията. Фестивалът се стреми да показва плодотворното взаимодействие между тези две изкуства. Разбира се, на някои хора повече им допада книгата, а на други – филмът. Един филм, който на мен определено ми харесва многократно повече, отколкото книгата, е „Тази, която не съм“ с Жулиет Бинош, който ще излъчим в зала 1 на НДК на 13 октомври. Книгата на Камий Лоранс се занимава с дълбокия вътрешен свят на човека, което е запазена марка на литературата – да навлиза в дълбините на света и на мислите на героя. В случая ролята, която Жулиет Бинош направи, е изключителна и превръща филма в голямо произведение. - Да, начинанието е скъпо, защото фестивалът се фокусира върху нови продукции. Имаме няколко филма като „Историята на бандата Кели“ и „Песента на имената“, които идват директно от кинофестивала в Торонто. Ние все още дори нямаме трейлъри за тях. За филма на Роман Полански „Офицер и шпионин“ пък в София ще е първото международно излъчване след мострата във Венеция. Тоест филмите са толкова нови, че тепърва се решава тяхната световна съдба, съответно и правата им са доста по-скъпи. - Несъмнено гостът, с когото най-много се гордея, е Иън Макюън – британският писател, който откри миналата година фестивала в зала 1. За мен той е един от най-големите творци на нашето съвремие. Вече са създадени 11 екранизации по негови книги, сред които има и с номинации за „Оскар“, самият той е носител на наградата „Букър“ за литература, забележителен ерудит, общественик, човек на словото и духа. Вече над 10 негови книги са издадени на български. - Когато протича разговорът с поканените звезди, обикновено те казват, ако са заети в съответния период и не могат да дойдат. Всички онези, които по това време са били свободни, са приемали с удоволствие, тъй като са хора, които милеят за изкуството и оценяват идеята да обединим киното и книгите. - Най-големият бохем сред гостите на CineLibri е Фредерик Бегбеде, който също една година откри фестивала. Освен със своята ерудиция и талант, несъмнено правещи го интелектуалеца, който е, той е известен и като абсолютен непокорник, бунтар, скандалджия и в някакъв смисъл женкар, изобщо човек на удоволствията, с когото винаги е предизвикателство да трябва да правиш нещо структурирано, да гониш някакви срокове, да хващаш самолети, да откриваш фестивали, да се явяваш пред публика и т.н. Но във всичко това има по-скоро забавен уклон. - Има доста такива. Но ние така го „играем“, че ако някой ни откаже тази година, трябва задължително догодина да приеме. Тази година се свързахме с изключително големи творци, много висока топка, получихме и откази от някои от тях, но мотивирани откази, придружени с благодарности за поканата, с мили лични писма. Вярвам, че и догодина ще можем да зарадваме българските читатели и зрители с доста звездна компания. Например режисьорът Жан-Жак Ано („Името на розата“, „Любовникът“, „Седем години в Тибет“), който наскоро написа книга за своя живот в киното и ние в момента я подготвяме за издаване, трябваше сега да оглави журито. Но тъй като беше възпрепятстван, тази година президент на журито ще е друга френска звезда – Кристоф Ламбер, а идната година очакваме Жан-Жак Ано и се надяваме втори път да не ни откаже! С Жулиет Бинош също сме в доста сериозни преговори. Имахме всички шансове да дойде в България, за да представи лично филма си „Тази, която не съм“ (в програмата на CineLibri тя е с 2 филма, другият е „Двойствен живот“, който ще бъде излъчен в рамките на френската галавечер във Френския културен институт). Всъщност причината Жулиет Бинош да не е в България още тази година е, че новият й филм „Истината“, в който тя си партнира с Катрин Деньов и който откри кинофестивала във Венеция, точно по време на CineLibri ще има премиера в Токио и тя ще е там. - Досега общуването ни минава под формата на писмен контакт. Но агентката, която ще го придружава, ми каза, че е много земен, симпатичен, приятен човек с чувство за хумор, който освен това е и изключително ерудиран и има отношение не само към киното, но и към книгите и подхожда с голяма отговорност към ролята си на президент на жури. Така че и аз като всички тръпна в очакване да се запозная лично с него. - За мен най-големият комплимент е одобрението и любовта на публиката, позитивната обратна връзка и усмивките на хората в залата или на излизане от киносалона. Ние постоянно получаваме обратна връзка от зрителите, те ни засвидетелстват своето вълнение. Случвало ми се е понякога да подслушвам разговори на излизане от киносалона и ми е ставало много любопитно и приятно от тази полемика, която продължава между самите зрители, обсъждащи филма или книгата, или и двете. Обсъждат с вълнение, с любопитство, с желание да научат повече – това за мен е най-голямата награда. * Жаклин Вагенщайн е родена през 1981 г. в София * Неин баща е кинокритикът, сценарист и издател Раймонд Вагенщайн, а дядо й е известният писател и кинематографист Анжел Вагенщайн * Завършила е английска гимназия * Следва културно посредничество и комуникации, филология и европеистика в Париж и завършва с две бакалавърски и една магистърска степен * Тя е съосновател на първото голямо частно съществуващо и до днес издателство – „Колибри“ (1990 г.), известно с прецизния си избор на стойностни заглавия от наши и чужди автори * След като защитава докторантура по европеистика във Франция, се завръща в България, за да продължи работа в семейното издателство * Преди 5 години създава у нас Международния кино-литературен фестивал CineLibri", "date": "2019.09.23", "title": "Жаклин Вагенщайн: Половината от добрите филми са създадени по добра литература"}
{"url": "https://www.monitor.bg:443/bg/a/view/britanskijat-turoperator-tomas-kuk-falira-176053", "text": "Британският туроператор \"Томас Кук\" прекратява дейността си и решението влиза в сила незабавно, съобщи Си Ен Ен. С това се отменят почивките на стотици хиляди клиенти. По-рано беше съобщено, че над 600 000 туристи, клиенти на туристическата компания са засегнати от фалита ѝ. Компанията каза в изявление, че бордът ѝ \"заключи, че няма друг избор, освен да предприеме стъпки за влизане в задължителна ликвидация с незабавно действие\". Този ход на \"Томас Кук\" вероятно ще предизвика най-мащабната операция по репатриране на британски граждани в мирно време. Предишният рекорд се държеше от срива на Monarch Airlines през 2017 г. Петер Франкхаузер, изпълнителен директор на Томас Кук, се извини на клиенти, служители, доставчици и партньори.", "date": "2019.09.23", "title": "Британският туроператор \"Томас Кук\" фалира"}
{"url": "https://www.monitor.bg:443/bg/a/view/dnes-e-esennoto-ravnodenstvie-176009", "text": "Днес в 10 ч. и 50 мин. е есенното равноденствие и започва астрономическата есен. Денят ще започне със слънчево, но след обяд от запад облачността ще се увеличава и вплътнява. В Източна България ще духа до умерен вятър от юг-югозапад. Максималните температури ще са между 24 и 29 градуса, в София около 26 градуса. По Черноморието ще бъде слънчево. Ще духа слаб до умерен вятър от юг-югозапад. Максимални температури между 22 и 25 градуса, температурата на морската вода е 21-22 градуса. Вълнението на морето ще бъде 1-2 бала. Над планините преди обяд ще бъде предимно слънчево, след обяд над масивите от западната половина от страната облачността ще се увеличава и вплатнява. Ще духа слаб до умерен юг-югозападен вятър, а по най-високите части - умерен запад-северозападен. Максималната температура на 1200 метра ще е около 21 градуса, на 2000 метра - около 14 градуса. Във вторник ще преобладава облачно време, с превалявания, на повече места и повече като количество - в следобедните часове в западната половина от страната. Минималните температури ще са по-високи, дневните ще се понижат. В сряда все още ще превалява, но на по-малко места и в процес на спиране.", "date": "2019.09.23", "title": "Днес е есенното равноденствие "}
{"url": "https://www.monitor.bg:443/bg/a/view/ochakva-se-intenziven-trafik-176056", "text": "Очаква се да има засилен трафик в цялата страна в последния почивен ден. Мобилни и стационарни камери ще бъдат извадени по основните пътни направления. От \"Пътна полиция\" предупреждават, че заради ремонтните дейности, трафикът по АМ \"Хемус\" в района на тунел \"Витиня\" е проблемен. В последния почивен ден ще бъдат осигурени две платна в посока София, в опит да се избегнат километричните задръствания. Камиони над 12 тона няма да се движат по основните пътни артерии от 14.00 до 20.00 часа. На територията на цялата страна ще се проведе и полицейска акция за скорост и шофиране след употреба на алкохол или наркотици. ", "date": "2019.09.23", "title": "Очаква се интензивен трафик"}
{"url": "https://www.monitor.bg:443/bg/a/view/trymp-gotov-na-pregovori-s-iran-176055", "text": "Американският президент Доналд Тръмп заяви, че е готов да се запознае с плана на Иран за сигурност в Персийския залив. Това съобщи пресслужбата на Белия дом.   Според Тръмп, той винаги е отворен за обсъждане на подобен план. В същото време той отбеляза, че не планира никакви срещи с иранското ръководство в кулоарите на Общото събрание на ООН. Преди това иранският лидер Хасан Рухани подчерта, че ще представи пред ООН проект за сътрудничество със страните от региона, за да се гарантира сигурността на Персийския залив. Властите в Техеран пък разкриха, че обмислят освобождаването на плаващия под британски флаг \"Стено импера\". По-рано Тръмп одобри изпращането на нови американски военни в Близкия изток.", "date": "2019.09.23", "title": "Тръмп готов на преговори с Иран"}
