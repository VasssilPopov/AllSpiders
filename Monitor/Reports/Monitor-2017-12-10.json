{"url": "http://www.monitor.bg/a/view/69808-%D0%97%D0%B0%D1%82%D0%B2%D0%BE%D1%80%D0%BD%D0%B8%D1%86%D0%B8-%D0%BF%D0%B8%D1%88%D0%B0%D1%82-%D0%B5%D1%81%D0%B5%D1%82%D0%B0-%D0%B7%D0%B0-%D0%94%D1%8F%D0%B4%D0%BE-%D0%9A%D0%BE%D0%BB%D0%B5%D0%B4%D0%B0-%D1%83%D0%BA%D1%80%D0%B0%D1%81%D1%8F%D0%B2%D0%B0%D1%82-%D1%81%D1%83%D1%80%D0%B2%D0%B0%D1%87%D0%BA%D0%B8/", "text": "\n                    Затворници от Пловдив ще изпробват творческите си заложби и уменията си да пишат правилно на книжовен български език, като сътворят есета на коледна тема. Това е стара традиция зад решетките в Пловдив, където ръководството на затвора всяка година преди Коледните и Новогодишни празници организира на лишените от свобода различни конкурси.\n\nТози декември пандизчиите ще трябва да творят за Дядо Коледа. Участието в литературния конкурс е по желание, каквото е и условието да се включат в останалите надпревари. Друг от конкурсите е да украсят празнично коридора и спалното си помещение, така че да създадат коледно настроение. Трети затворници са решили да участват в състезанието по изработване на сурвачка. Участниците в конкурсите зад решетките ще получат тоалетни принадлежности. Осъдени, които са имали примерно поведение през годината и не са били наказвани, ще бъдат пуснати в домашен отпуск за 3 или за 5 дни. За останалите в затвора ръководството е подготвило богата програма, която започва на 21 и 22 декември с рецитали и концерти. На 24 декември лишени от свобода ще пресъздадат обичаите за Рождество Христово, а в ролята на коледари ще се въплътят осъдени, които посещават затворническото училище и в момента са в първи и във втори клас. На 27 декември – Стефанов ден, предстои празнична литургия в параклиса на затвора, а на 31 декември и на 3 януари затворниците могат да посетят специалните кино вечери. За да могат да се потопят изцяло в празника, от ръководството на затвора са предвидили да им прожектират филми за Исус и неговото дело. \n                    ", "date": "2017.12.10", "title": "Затворници пишат есета за Дядо Коледа, украсяват сурвачки"}
{"url": "http://www.monitor.bg/a/view/88223-%D0%9D%D0%B5-%D1%83%D1%81%D0%B5%D1%89%D0%B0%D0%BC%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D0%B0%D1%82%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B7%D0%B0%D0%B1%D1%80%D0%B0%D0%B2%D0%B8%D1%85%D0%B0-%D0%BD%D0%B8/", "text": "Русенката връчва за 14-и път коледна стипендия за рождения ден на Антон Петров\n                    Не усещаме подкрепата на държавата, изгубихме синовете си и болката си остава само за нас. Това споделя майката на трагично загиналия през 2003 година при атаката в Кербала Антон Петров – Иванка Петрова. Четиринайсет години след онзи злокобен 27 декември, когато при нападението на база „Индия” загиват петима български военнослужещи, русенката все още води битка с институциите близките на убитите по време на мисия да получават персонална пенсия.„При трагедията, която ни сполетя, всеки ще разбере, че тук не става въпрос за финансова подкрепа, тъй като сумата ще бъде минимална. В никакъв случай това не е целта ми. Искам почернените като мен родители да чувстват, че държавата стои зад тях, не е забравила за мъката им и ги подкрепя по някакъв начин”, казва Иванка.Вече почти десет години тя пише писма до институциите и мотивира инициативата си. Праща до президента, до министъра на отбраната, до социалния министър и отговорът е все един и същ: „Имате морално право да искате такава пенсия, но нямате законово право да я получавате”, след което следва цитиране на членове и букви от закона. Загиналите по време на мисия военнослужещи са били на трудов договор и инцидентът се води като трудова злополука, обяснява Иванка. Съгласно сега действащото законодателство право да получават пожизнена персонална пенсия имат само родителите на починали по време на наборна военна служба.„Сега съжалявам, че не подех тази инициатива с другите родители след трагедията през 2003 година, когато ни сваляха звезди от небето. Тогава, може би, щях да имам успех”, казва русенката, която не се отказва да пише нови и нови писма до институциите. Сигурна е, че те не стигат до президента и до министрите, а до кабинетите им и оттам ги препращат в социалното министерство, откъдето идват отговорите. Била обнадеждена, когато президент стана Румен Радев, тъй като идвал от военните среди. „И той най-вероятно също не е бил уведомен, че съм му изпратила такова писмо, защото няма резултат”, казва Иванка. На 18 октомври т.г. присъствала на празника на 68-а бригада Специални сили, в която служеше Антон. Там бил и министърът на отбраната Красимир Каракачанов. Поговорила с него и той поискал да му изпрати кореспонденцията, която е водела до момента.„Сега очаквам отговор, дано най-сетне се инициират законодателни промени”, надява се Ваня.За четиринайсета поредна година тя ще връчи коледна стипендия на ученик от Професионалната гимназия по речно корабостроене и корабоплаване в Русе, където Тони е завършил средното си образование. Дава я в дните около 14 декември – рождената дана на сина й. Тази година скромната церемония по връчването на стипендията в училището ще се състои на 13 декември, а момчето, което ще я получи, е от 10 б клас.„Ръководството на гимназията определя на кого да бъде дадена. Това дете може и да не е отличник, но да има добродетели – да е отговорен, да има чувство за справедливост, да помага, да е състрадателен, качества, каквито притежаваше синът ми. Учителите най-добре могат да преценят това и аз им се доверявам напълно”, казва майката.В дните преди рождения ден на Тони често гледа негови снимки. Болката е същата, просто е свикнала да живее с нея. Преди три години Ваня загуби и съпруга си Валентин - на 15 декември, точно след рождения ден на Антон. И, може би, това не е случайно. Вальо често казвал, че иска да отиде при сина си, да се срещне с него.Антон Петров остана завинаги на 26 години. На Бъдни вечер 2003 година той се чува за последно с майка си. Успокоява я, че всичко е наред и да не се притесняват за него. Казва й, че през следващите дни ще е зает и да не го търси сред зрителите, ако гледа филма от концерта на Слави Трифонов в Кербала. Няма да го види, защото отговаря за сигурността на гостите от шоуто.Момчетата вече броят дните до завръщането си. На 156-ия ден от началото на мисията им в Ирак се случва нападението над база „Индия”. На 27 декември към 12,45 часа местно време в района на базата се взривява кола бомба. Загиват Георги Качорин, Иван Инджов, Антон Петров и Свилен Киров. В болницата в Багдад умира и Николай Саръев.„Антон израсна като стойностен млад човек, отговорен, отзивчив, дисциплиниран и загрижен за другите. Докато съм жива, ще чувам думите му, казани преди да тръгне за Кербала. Бяхме се събрали у дома. Свако му имаше рожден ден и той дойде да го поздрави. На изпроводяк наред с пожеланията следваха и заръките ни да внимава и да се пази. Антон беше категоричен: „Аз ще мисля за хората зад гърба си. Те имат семейства и деца...”. Изтръпнах. Познавах го и бях убедена, че ако се наложи, ще постъпи така. Не се излъгах. Случилото се на 27 декември 2003 година го потвърди”.\n\n\n                    ", "date": "2017.12.10", "title": "„Не усещаме подкрепата на държавата, забравиха ни”"}
{"url": "http://www.monitor.bg/a/view/39222-8-%D1%81%D0%BC-%D1%81%D0%BD%D1%8F%D0%B3-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "\n                    8 см. е снежната покривка в София, най-интензивни през нощта са били валежите в Сливен – 13 л/кв. м., и на нос Емине, на Черни връх и в столицата, където са отчетени 10 л/кв. м. Това съобщиха от Националния институт по метеорология и хидрология (НИМХ) при Българската академия на науките (БАН), цитирани от \"Фокус\". През нощта снежна покривка е натрупала в Северна България, като най-значителна е във Велико Търново – 4 см.Междуврменно, през снежната нощ срещу неделя в София са работили 142 автомобилa – снегопочистваща техника, съобщиха от Столичната община.\nЕкипите са обработили със смеси против заледяване всички улици, по които се движи масовият градски транспорт, Южната дъга, главни улици в кварталите, опасни и стръмни места, мостове и частично вътрешноквартални улици.\nОпесъчени са планинските пътища Бояна - Златни мостове и Драгалевци - Алеко.\nПродължава разпръскването със смеси против заледяване, започнало е разчистване на спирките и подходите към подлези.\nКато цяло няма тежки ситуации по пътищата на страната заради снеговалежа, предаде БНР. Градският транспорт в София се движи при зимни условия.\nВременно бе ограничено движението при 34-ти километър на магистрала \"Тракия\" в посока Бургас заради аварирал тежкотоварен автомобил, съобщиха от пътната агенция. Предвиден е обходен маршрут по пътя Ихтиман - пътен възел \"Мирово\".\nОт пътната агенция сутринта съобщиха, че временно е ограничено движението по пътя между Велико Търново и Гурково заради катастрофа между два тежкотоварни автомобила. Обходният маршрут за леки коли е по пътя Гурково - Казанлък и път Казанлък - Габрово през прохода Шипка. Тежкотоварните автомобили трябва да изчакват на място съобразно указанията.Жълт код за силен вятър е обявен за днес в 16 области на страната.\nЗаради силния вятър, със скорост 15-20 метра в секунда, е затворено варненското пристанище. Хората трябва да бъдат внимателни за летящи във въздуха предмети.Очаква се днес максималната температура край морето да достигне 10-12 градуса, очакват се и превалявания от дъжд.\n\n\n                    ", "date": "2017.12.10", "title": "8 см сняг в столицата"}
{"url": "http://www.monitor.bg/a/view/18988-%D0%A7%D0%A1%D0%98%D1%82%D0%B0-%D0%BF%D0%BE%D0%B3%D0%B2%D0%B0%D1%82-%D1%88%D0%BE%D1%84%D1%8C%D0%BE%D1%80%D0%B8-%D1%80%D0%B5%D1%86%D0%B8%D0%B4%D0%B8%D0%B2%D0%B8%D1%81%D1%82%D0%B8-%D0%B7%D0%B0-%D0%BD%D0%B5%D0%BF%D0%BB%D0%B0%D1%82%D0%B5%D0%BD%D0%B8-%D0%B3%D0%BB%D0%BE%D0%B1%D0%B8-%D0%BA%D1%8A%D0%BC-%D0%9A%D0%90%D0%A2/", "text": "\n                    Частните съдебни изпълнители да помагат при събирането на глобите на КАТ, предлага Камарата им. Тя вече е разпратила писма за това до премиера и министрите на финансиите и вътрешните работи. Целта е не само да има по-висока събираемост на глобите, но и да се дисциплинират шофьорите.\n\n\"Нашето предложение е най-тежките случаи с рецидивисти на пътя, които имат десетки наказания и неплатени глоби да бъдат възложени на ЧСИ с цел превенция\", каза председателят на Камарата на ЧСИ Георги Дичев. От министерство на финансиите вече дали положителен отговор на предложението, чака се становище на МВР. \"Пратихме 2 писма до вътрешното министерство - на 30 май и 8 август, но още няма отговор\", каза Дичев.\n\nОказва се, че наказанията на много несциплинирани шофьори, които си мислят, че правилата за тях не важат, реално не са приложени. Това чуство за безнаказаност е голям проблем на обществото и е причина за огромния брой жертви и ранени на пътя. Всеки ден в пресата се изнасят случаи на тежки катастрофи с пияни или дрогирани шофьори\", каза Дичев.\n\nСпоред него всяка година у нас остават несъбрани десетки милиони от глоби. Давността за тях е 2 г. Според данни, огласени наскоро, събираемостта на глобите у нас е между 65 и 70 %. Санкциите в по-малък размер се събират по-лесно.\n\nДържавата харчи пари за пощенски услуги, телефони, заплати на служители, консумативи и др. Може да се получи така, че за вземане от 50 лв. тя да похарчи 100 лв. Ако събирането на глобите се възложи на ЧСИ, държавата и общините няма да плащат нито стотинка, а ще съберат десетки милиони. Разходите остават за длъжника, а в случай на неуспех - за съдебния изпълнител, обясни Дичев. От години ЧСИ събират вземанията на общините и съдилищата.\n\nТози модел вече действа успешно в държави като Франция, Холандия, Белгия и др. Идеята не е нова и се обсъжда от 2006-2007 г. Законодателна промяна не е нужна и начина на събиране на глобите може да се уреди с едно споразумение за сътрудничество между ЧСИ и министерствата.\n\nДругата идея е по-скоро у нас да се въведе електронен запор. Това е платформа, през която банките и съдебните изпълнители могат по-лесно да си разменят всякакъв вид съобщения, включително и за запори. Чрез нея таксите ще се намалят, работата ще се ускори, ще се пестят средства и ще има защита за длъжника, тъй като ще се избегнат грешки.\n\nЗа въвеждането на електронен запор има готов софтуер, изработен заедно с банките. От години обаче се чака наредба, която се подготвя в Министерството на правосъдието.\n\nДичев каза още, че последните промени в ГКП не могат да се оценят еднозначно. \"Този път законодателят залитна в посока на длъжника, през 2007 г. беше в посока на кредитора. Има немалко вредни измемения, но има и множество положителни, например въвеждането на електронните търгове\", добави той. С промените в ГКП се въведе таван за всички вземания, а таксите бяха сериозно намалени.\n\nПри електронните търгове пък съдебният изпълнител само ще отстранява участниците, които нямат право да наддават. В самата платформа ще се въвежда само актуалната цена. Всеки ще може да наддава без да има представа кои са другите, които наддават.\n\nЗа съжаление в последните месеци съдебните изпълнители бяха превърнати в изкупителна жертва на всички съществуващи и несъществуващи проблеми при събиране на вземания. Забрави се, че съдебният изпълнител, независимо частен или държавен, изпълнява актове на съда. Той никога не съди и не казва кой е крив и кой прав, кой дължи и кой не, или колко, обясни Дичев.\n\nЗа първите 6 месеца на годината ЧСИ са събрали от длъжници 600 млн. лв., които влизат в бюджета. Само в полза на гражданите са събрани 92 млн.лв. Ръст има по отношение на вземанията за издръжка - до юли т.. те са 2,2 млн.лв., а за заплати - 5,5 млн.лв. За цялата 2016 г. събраните вземания са били съответно - 3 млн.лв. за издържки и 8 млн.лв. - за заплати.\n\nНамаляват делата за събиране на вземанията на съдилищата. Те са 5200, при 16 000 за цялата 2016 г. Събраните пари обаче се увеличават - 800 000 лв. само за първата половина на 2017 г.\n\nУвеличават се и дисциплинарните дела срещу съдебните изпълнители - от началото на годината до 7 декември те са 61, а през 2016 г.- 46. През 2017 г. Съветът на Камарата на ЧСИ е взел 33 решения за образуване на дисциплинарки. Внесъл е 10 искания за лишаване от правоспособност и е предложил на дисциплинарната комисия да наложи 7 наказания за глоба на 5000 лв.\n\n \n                    ", "date": "2017.12.10", "title": "ЧСИ-та погват шофьори рецидивисти за неплатени глоби към КАТ"}
{"url": "http://www.monitor.bg/a/view/57500-%D0%9D%D0%B8%D1%82%D0%BE-%D0%B5%D0%B4%D0%B8%D0%BD-%D0%BE%D1%82-%D0%A5%D0%B8%D1%82%D1%80%D0%B8%D0%BD%D0%BE-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D1%81%D1%80%D0%B5%D1%89%D0%BD%D0%B5-%D0%9A%D0%BE%D0%BB%D0%B5%D0%B4%D0%B0-%D0%B2%D1%8A%D0%B2-%D1%84%D1%83%D1%80%D0%B3%D0%BE%D0%BD/", "text": "9 от 10 къщи са почти готови, съобщи строителният министър\n                    Нито един жител на Хитрино няма да живее във фургон тази зима. Това заяви кметът на населеното място Нуридин Исмаил по повод първата годишнина от тежкия инцидент на местната гара, при който се взриви вагон-цистерна и помете почти цялото село. В последно време двама души са живели във фургони, но единият вече е настанен в социален център. Единствено жена по свое желание предпочита да остане във временно съоръжение, но регионалният министър Николай Нанков, който е разговарял с нея в неделя, се надява да я разубеди.\n\nРано сутринта на 10 декември 2016 г. товарен влак с цистерни, пълни с пропан-бутан и пропилен, катастрофира на гарата в Хитрино. 12 вагона дерайлираха и 1 цистерна избухна, сривайки гарата, съседните постройки и част от селото. В резултат на инцидента загинаха 8 души и 29 бяха ранени. Жителите на Хитрино бяха евакуирани, за да бъде осигурена тяхната сигурност при разчистването на авариралите цистерни. Повечето от тях бяха настанени при свои близки в региона, а 14 души - в кризисен център в Шумен. Имотите на гражданите или по-точно техните останки се охраняваха от жандармерията. Хората останали без дом получиха на първо време еднократна финансова помощ в размер на 325 лева.\nГодина след трагедията в Хитрино министърът на регионалното развитие и благоустройството Николай Нанков посети селото, съобщиха от МРРБ. Министърът се запозна как протича възстановяването на пострадалите и разрушени домове на хората. При посещението си той беше придружен от председателя на КСБ Николай Станков, областния управител на Шумен проф. Стефан Желев и кмета на Шумен Любомир Христов .\n\nНиколай Нанков изказа благодарност към строителната камара, която изгражда десет нови къщи в селото за хора, които са загубили домовете си. 9 от сградите вече са почти готови и собствениците им скоро ще влязат в новите си домове. С публични средства се възстановяват още 13 къщи. Седем от финансираните от социалния фонд нови жилища са на етап груб строеж, строителството на още три е започнало. Собствениците на други три нямат документи и затова изграждането им се забавя.\n\nЗаради вещно-правни процедури възстановителните дейности по някои от сградите са забавени. В момента не могат да се определят точни срокове, но ако времето позволи, ще се работи и през зимния сезон, заяви кметът на Хитрино - Нуридин Исмаил.\n\n\"В дните след трагедията цяла България се обедини, за да помогне на пострадалите в Хитрино. Сред обществото не трябва да остава горчив привкус, че има субективно разпределение на средствата за подпомагане на пострадалите.\" - заяви пред медиите министър Нанков.\n\nТой добави, че кметът на Хитрино е декларирал, че никой не е получил по-малко от предвидените от Обществения съвет средства. Ще бъде направен пълен отчет на разходите.\n\nСпоред министъра Общественият съвет е най-адекватният начин за изразходване на публични ресурси. Нито държавата, нито общината, нито кметовете, могат да удовлетворят по-добре потребностите на хората, подчерта Николай Нанков. Той допълни, че съветът по най-обективен начин трябва да разпредели средствата и да откликне на всяка нужда.\n\nМинистърът напомни, че след трагедията държавата е осигурила финансови ресурси за възстановяване на публичната инфраструктура и е подпомогнала общината за няколко важни обекта, сред които е и водопроводът до с. Тимарево. През месец октомври започна рехабилитацията на 9 км от републиканския път, допълни Ннаков. Той посочи, че държавата е осигурила възможност за кандидатстване за европейско финансиране и сега общината подготвя проекти. Министър Нанков се срещна с местни хора, за да чуе мнението на всички пострадали.\n                    ", "date": "2017.12.10", "title": "Нито един от Хитрино няма да зимува във фургон"}
{"url": "http://www.monitor.bg/a/view/71318-%D0%9F%D1%80%D0%B5%D0%B4%D0%BF%D1%80%D0%B8%D1%8F%D1%82%D0%B8%D1%8F%D1%82%D0%B0-%D0%BF%D1%80%D0%B8-%D0%9A%D0%BE%D1%81%D1%82%D0%BE%D0%B2-%D0%B8%D0%B7%D1%82%D0%BE%D1%87%D0%B5%D0%BD%D0%B8-%D1%81-%D0%BD%D0%B5%D0%B8%D0%B7%D0%B3%D0%BE%D0%B4%D0%BD%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B8/", "text": "\n                    Заграбването срещу жълти стотинки на предприятията по времето на бандитската приватизация при управлението на драгалевския лаборант Иван Костов е извършено чрез неизгодни промени на договорите за тяхното придобиване. Това стана ясно в ефира на Канал 3, където в предаването „Беновска пита“ участваха депутатката от ГЕРБ Десислава Атанасова и доскорошният й колега Антон Тодоров, който подплати твърденията с документи. От тях стана ясно например, че само няколко месеца след приватизацията на „Техноимпекс“ през 1999 година, от която се облажила настоящата шефка на БСП Корнелия Нинова били извършени три девалвации. Именно с тях започнало „окастряне на инвестициите“, които според договора трябвало да бъдат реализирани. Така срещу 70 бона ударилите джакпота се сдобили с активи за 3 млн. лв. Нещо повече в същата година Нинова, която така и не се появи, за да се защити в ТВ предаването си купила 125 кв. м апартамент, обяви Тодоров. По отношение на „разбойническо ментарджийската приватизация“ той напомни и за коментара относно идеята за отпадането на давността за разследването на скандалните сделки на главния прокурор Сотир Цацаров, касаещи именно неизгодните анекси към приватизационните договори. Той цитира и стенограма от заседанието на НС на 16 май 2000 година, когато било подчертано на цената на 40 били купувани 400 предприятия.\n\nМнозина от редиците в БСП през 2001 година вече са разчистени, заради тяхната памет от онези времена, категорична бе пък Атанасова. По думите й т.нар. работническо-мениджърски дружества били овладени от „политически парашутисти и братовчеди“, а през годините думата РМД се превърнала в синоним на корупция. Фабриката за фалшиви новини ще започне да действа сега с пълна сила, предположи Атанасова след разкритията в ефира на Канал 3.\n                    ", "date": "2017.12.10", "title": "Предприятията при Костов  източени с неизгодни договори"}
{"url": "http://www.monitor.bg/a/view/74058-%D0%A5%D1%80%D0%B8%D1%81%D1%82%D0%BE-%D0%98%D0%B2%D0%B0%D0%BD%D0%BE%D0%B2-%D0%BF%D1%80%D0%B8%D0%B1%D0%B8%D1%80%D0%B0-%D0%B2%D1%81%D1%8F%D0%BA%D0%B0%D0%BA%D0%B2%D0%B0-%D0%B2%D0%B0%D0%BB%D1%83%D1%82%D0%B0/", "text": "\n                    Провалилият се правосъден министър и сламен политически лидер Христо Иванов прибира всякакви пари, до които може да се докопа, за партията на олигархията \"Дай, България\". Освен че събира по съмнителен начин чрез интернет платежната система PayPal, партийният лидер започна да проси и криптовалута. Преди дни се похвали, че е получил първо дарение във виртуалната валута биткойн, и веднага разшири просията и с другата криптовалута - етер. По време на вчерашния форум \"Да, Бъдещето е тук! Готови ли сме?\" хората на Иванов продаваха дори картички. Въпреки създаваното впечатление за липса на пари, форумът се проведе в огромна зала в столичен мол със светлинни ефекти от последно поколение. Може би заради това Иванов побърза да уточни, че \"Дай, България\" организира всичките си мероприятия с членски внос и доброволчество. Както „Телеграф“ вече разкри сред дарителите му освен приближени на Прокопиев е и съпругата на олигарха Огнян Донев – Росица.\n                    ", "date": "2017.12.10", "title": "Христо Иванов прибира всякаква валута"}
{"url": "http://www.monitor.bg/a/view/87445-%D0%9D%D0%9F%D0%9E%D1%82%D0%B0-%D0%BD%D0%B0-%D0%BF%D0%BE%D0%B2%D0%B8%D0%BA%D0%B2%D0%B0%D0%BD%D0%B5/", "text": "За Прокопиев и ко те са новите РМД-та – инструмент за приватизиране на общественото мнение\n                    „Трябва ни НПО, която да започне да се занимава с първата част на задачата – да държи връзка с чувствителността“. През изкривената призма на Прокопиевото съзнание, злокобно надничащо от стенограмите от АРГОгейт, общественото мнение е ни повече, ни по-малко като предприятията от времената на Костов – актив, подлежащ на приватизиране за жълти стотинки. За целта са нужни обаче НПО-та – неправителствени организации, които по дефиниция са основен елемент на демокрацията и представляват сдружение на граждани, борещи се за конкретна кауза. Тези на задкулисието нямат нищо общо с това определение, но вещо прикриват връзките с тарторите си олигарси, за да се представят също за партньори на гражданите на държавата. Влизат в официален съюз с тях. А след това ги ограбват, като си присвояват ролята на последна инстанция за мнението им. Да ви звучи познато? Точно така – в българската реалност основната част от НПО-тата, викащи по площадите и TV студиата, са си нови РМД-та, само че създадени, за да приватизират демокрацията и да я изкривят в полза на тарторите си. Случайно или по-скоро не, по-голямата част от неправителствените организации, изпълняващи заръката на Прокопиев на срещите от АРГОгейт да „държат връзка с чувствителността“ започват да се роят именно по време и непосредствено след годините, в които Костов вече е раздал златните ябълки от българската икономика на синовете си олигарси. Идеята е ясна – да се създадат възможно най-много НПО-та, които макар и реално да са с един и същи чип, инсталиран и поддържан от един и същи мозъчен център, привидно да не са свързани едно с друго, за да създават илюзията за „независимост и безпристрастност“. Във всяка матрица обаче има бъг, а тази на новите РМД-та не прави изключение. Проста справка в регистрите на страната (а и в снимките от протестите) показва, че буквално една шепа хора, все от обкръжението на Прокопиев и сие, фигурират в почти всички организации, налагащи с викане опорните точки на тарторите си по телевизионните студиа, площадите и кръглите маси срещу скромни и не чак толкова скромни грантове. На какво се дължи бъгът можем само да гадаем, но много вероятно е, който заложи на причината „кеш“, да спечели. Простите сметки показват, че колкото по-малък е броят на хората, между които се разпределя кешът, толкова по-голяма ще е парсата. А олигарсите и марионетките им са доказали, че са добри в аритметиката. 75 582 203 лева. Това е фрапиращата сума, която са получили под формата на грантове за периода 2008 – 2015 година 18 НПО-та, въртяни от горе долу същия набор хора. Това прави средно по 4 млн. на организация, отпускани предимно от Соросовото „Отворено общество“. Усредняването обаче е само условно, защото подобно на сицилианската мафия и тук всичко „остава в семейството“. Така, когато организацията Х получи спонсорство, за да прави кръгли маси, тя кани за лектори на тях лица от останалите присъдружни НПО-та, а самите форуми в повечето случаи се правят в „Червената къща“, съсобственост на половинката на соросоида от първия ден Иван Кръстев – Десислава Гаврилова-Кръстева. Принципът, както се вижда, е „един за всички, всички за един“, за да няма крамоли между грантаджиите, а гласовете им да не са съсипани от караници за парсата, когато се налага да викат по площадите по заръка на тарторите си.За да са по-разпознаваеми лицата на тези олигархични НПО-та, е създадена стройна схема по представянето и налагането им за експерти чрез интервюта в медии от Фабриката за фалшиви новини, каненето им за лектори по кръгли маси, организирани от присъдружна на задкулисието организация и дори награждаването им. За целта е учредена дори награда, номинациите за която се правят само от определен кръг организации, за да може победителят да е „точният човек“. Сред родните олигарси пионер в правенето на НПО-та за частна (бизнес) употреба е Прокопиев, който освен златните ябълки „Каолин“ и „Дамяница“ получава и задачата да развива издателската си група паралелно с изграждането на мрежа от неправителствени организации. В задачата е подпомогнат от неколцина соросоиди от първия ешелон воглаве с Иван Кръстев, разбира се, чийто Център за либерално стратегии стартира работа през 1994 г. с акушерството именно на „Отворено общество“ на милиардера-спекулант. През годините Кръстев се издига дотолкова в йерархията на организацията, че името му лъсна като участник редом със Сорос в тайни разговори, редящи пасианса в Украйна след Майдана там. Представящ се за десен политолог ортакът на Прокопиев, считан за сив кардинал на кръга „Капитал“, всъщност е сред надеждите на Компартията – син е на секретаря по идеологията на Окръжния комитет на БКП в Ловеч, главен редактор на „Народна младеж“ и завеждащ отдел „Средства за масова информация“ на ЦК на БКП Йото Кръстев. Едва ли някой ще се удиви, че с обвързано с желязни връзки с БКП минало са и останалите трубадури на задкулисието, приватизирали ролята на лица на НПО сектора в страната – Красен Станчев, Огнян Минчев и Евгений Дайнов. Бащата на създателя на Института за пазарна икономика Станчев е бил член на ЦК на БКП, а съпругата му – Гергана Жулева е племенница на посланика на комунистическа България в Москва и близък с Брежнев и Живков – Димитър Жулев. С брак по идеология, макар и вече отминал, може да се похвали и Евгений Дайнов - понастоящем лице на грантаджийското сдружение „Център за социални практики“, който се жени за рускиня, дъщеря на високопоставен кадър на КПСС. Огнян Минчев пък спокойно може да претендира, че е човекът погребал СДС. Бивш преподавател по диалектически материализъм по времето на соца, след промените – през 1993 г., публикува в „168 часа“ коментар със заглавие „Почивай в мир, добро и старо СеДе Се“. В момента Минчев е в две НПО-та, издържащи се от спонсорства и изпълнение на чужди задачи - „Институт за регионални и международни изследвания“ и „Прозрачност без граници“. Ако се чудите откъде ви е познато второто, то причината е, че като клон на световната организация „Трансперънси интернешънъл“ редовно се грижи България да е в дъното на класациите за корупция.\n Към карето валета трябва да се добави и една дама, също висш кадър в йерархията на НПО-тата на задкулисието – Саша Безуханова. Пряко свързана с „Отворено общество“ и член на настоятелството му, бившият мениджър в HP от години насам се съсредоточава главно върху социален инженеринг. Първо чрез Българското училище за политика, партниращо си с всички изброени досега организации, както и още дузина от същото обкръжение. А след това – с платформата Move.bg, посредством която е пряко свързана с партията на проваления правосъден министър Христо Иванов - „Да, България“, вече устойчиво позната в обществото като „Да(й), България“. Връзката е посредством две от лансираните от Move.bg лица – Христо Христев, иначе удобно представян не като политик, а като „експерт по право“, и Кирил Петров, познат и като Киро Харварда. Напорист бизнесмен, партньор с „бивола“ Атанас Чобанов в сдружението „Да запазим Корал“.Едва ли ще се удивите, че подобно на вече познатите персонажи и Безуханова е със връзки не само с БКП, но с ДС – брат й Станислав Безуханов е бил кадрови офицер в Първо главно управление на ДС, управление за научно-техническо разузнаване. Дотук с претенциите за дясна биография. Move.bg впрочем е сред изрично изброените на сбирките от АРГОгейт НПО-та, свързани с участниците в тях. Бившият кадър на Прокопиев – Николай Стайков, го изрежда в комплект с членовете на Гражданския съвет на Реформаторския блок, „Правосъдие за всеки“, „Протестна мрежа“ и неколцина други. Не че някой си е правил илюзия, че тези претендиращи за независими организации наистина са независими, но друго си е да го видиш черно на бяло. Нали? След години наливане на десетки милиони, грантаджиите вече имат и добре отгледан втори ешелон. Сред най-изявените лица в него, разбира се са Антоанета Цонева, Асен Генов, Нели Куцкова, играеща ролята на острие на задкулисието в Темида, бидейки лице на Съюза на съдиите в България, Тома Белев (свързани с него организации впрочем имат впрочем общ проект за милиони с Фондация „Капитал“), Михаил Екимджиев, Александър Кашъмов, Георги Ганев от Центъра за либерални стратегии и не на последно място – Даниел и Ружа Смилови. Семейството, превърнало грантаджийството в семеен бизнес. През годините огромна част бивши и настоящи кадри на „Капитал“ стават членове на създадени от кръга НПО-та, но като цяло остават в масовката им, докато не се наложи по спешност да бъдат промотирани, за да се разнообрази пейзажът от лица, поднасян от Фабриката за фалшиви новини на кръга „Капитал“. Такъв е случаят с Николай Стайков например, който благодарение на вярната си длъжност в полза на бившия си шеф вече е част от втория ешелон.Прокопиев може да е пионер в дейността, но от известно време насам опити за създаване на собствени организации правят и ортаците му олигарси. Така например Цветан Василев си създаде „Ние гражданите“, чиято шефка – Вера Ахундова, позната също и като агент Ана Хранова от ДС и кредитен милионер от два фалирани трезора, ходи по студия и протести, за да рони сълзи за ментора си и да обяснява как не той бил виновен за банкрута на КТБ.Ортакът му Гриша Ганчев, благодарение на когото Василев прилапа бензиностанциите на „Петрол“ под носа на държавата пък е пряко свързан с раждането и съществуването БОЕЦ. Организацията, имаща навика да прави скандали под прозорците на ВСС, докато лидерът й Георги Георгиев си прави селфита от лобито на белгарски хотел заедно със самия Василев в своеобразен натюрморт с черна папка, гарниран със закани, че съдържанието й щяло да разклати държавата. Засега така и не е ясно какво и дали изобщо съдържа папката, но лицата на задкулисието са силни на думите. Най-вече голите. Тъй като неправителствените организации могат само да влияят на общественото мнение в една или друга посока без да имат законодателна инициатива, за да приведат думите в действие, задкулисието се нуждае и от партии. ГМО формациите обичайно са отглеждани в лабораторията на драгалевския гуру Иван Костов и финансирани от олигарсите му – Иво Прокопиев, Цветан Василев и Сашо Дончев, а целта на поредния мимикрирал политически проект, създаден от тях винаги е една и съща – да се пробва да влезе в парламента, за да прокарва интересите на менторите си. Това вече беше пробвано неколкократно първо чрез ДСБ, доскоро оглавявано от марионетката на Командира Радан Кънев, а сега – от дясната ръка на Костов Атанас Атанасов. След няколко провала във всякакви формати, в които се явяваше партията, кукловодите на задкулисието решиха да се пробват да подлъжат избирателите с нов проект – формация, обединяваща де що има протестъри - „Да(й), България“ на провалилия се правосъден министър, също произлязъл от свързаната с „Капитал“ част от НПО сектора – Христо Иванов. Доколко твърденията на Иванов – Пинокио и сие, че представляват общественото мнение се покриват с реалността показа фактът, че на парламентарния вот формацията бе наритана с шут от избирателите и остана извън Народното събрание. Въпреки претърпяното фиаско обаче задкулисието в лицето на Сашо Дончев, обвиняемия Иво Прокопиев и подсъдимите Цветан Василев и Огнян Донев не се отказва от опитите си да намърда свои марионетки в парламента, като всячески се опитва да клати институциите в страната, изнасяйки атаките навън с надеждата, че ще провали председателството на ЕС и ще предизвика предсрочни избори. В подготовка именно на този сценарий преди няколко седмици беше обявено, че петте партии, създадени от олигархията – „Да(й), България“, ДСБ, ДЕОС, „Зелените“ и БЗНС официално сключват съюз, чиято основна работа в момента е да изговаря опорните точки на менторите си под претекста, че са „извънпарламентарна опозиция“.\n\n\n                    ", "date": "2017.12.10", "title": "НПО-та на повикване"}
{"url": "http://www.monitor.bg/a/view/28246-apple-%D0%B2%D0%BE%D0%B4%D0%B8-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%B0%D0%BD%D0%B5-%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0%D1%82%D0%B0-%D0%B7%D0%B0-%D1%80%D0%B0%D0%B7%D0%BF%D0%BE%D0%B7%D0%BD%D0%B0%D0%B2%D0%B0%D0%BD%D0%B5-%D0%BD%D0%B0-%D0%BC%D1%83%D0%B7%D0%B8%D0%BA%D0%B0-shazam/", "text": "\n                    Корпорация Apple води преговори за придобиването на популярната система за разпознаване на музика Shazam, съобщава изданието TechCrunch.\n\nСпоред източници на медията договорът по сделката може да бъде подписан още тази седмица, за което ще обявено в понеделник. По непотвърдени данни стойността на покупката може да надмине 400 млн. долара.\n\nПрез септември от Shazam съобщиха, че мобилното приложение е било изтеглено от над милиард ползватели.\n                    ", "date": "2017.12.10", "title": "Apple води преговори за придобиване на системата за разпознаване на музика Shazam"}
{"url": "http://www.monitor.bg/a/view/76869-%D0%9A%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%A5%D0%B0%D0%B8%D0%BD%D0%B1%D0%BE%D0%B0%D0%B7/", "text": "\n                    Тежка катастрофа между два товарни автомобила затвори прохода Хаинбоаз. Инцидентът е станал тази сутрин около 06:30 ч. край село Пчелиново.\n\nШофьор на турски ТИР загубил управление на ляв завой и навлязъл в насрещното платно, където се завъртял напречно и в него се ударил ТИР с ловешка регистрация. Тежко е пострадал шофьорът на българския камион. Той е откаран в старозагорската болница с опасност за живота.\n\nКамионите ще бъдат изтеглени и движението ще бъде възстановено, но не преди 11:00 ч. Обходни маршрути за леки автомобили са връх Шипка и Котленският проход, а товарните автомобили могат да преминават само покрай Котленския проход.\n                    ", "date": "2017.12.10", "title": "Катастрофа затвори Хаинбоаз"}
{"url": "http://www.monitor.bg/a/view/25301-%D0%A2%D1%8A%D1%80%D0%BD%D0%BE%D0%B2%D0%B5%D1%86-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%B7%D0%B0-%D0%BF%D0%BE%D0%B1%D0%BE%D0%B9-%D0%BD%D0%B0%D0%B4-%D0%BA%D0%BB%D0%BE%D1%88%D0%B0%D1%80%D0%BA%D0%B0/", "text": "\n                    Търновец отива на съд за нанесен побой над клошарка. Това е второто явяване на мъжа пред Темида, след като първият път беше оправдан. Екшънът се разиграл на 7 април 2016 г., когато известната в старата част на Търново Анка Футболистката е намерена на улицата в безпомощно състояние и със следи от физическо насилие. Медицинските прегледи установяват, че жената е със счупени ребра и контузия на белия дроб. Пред полицаите пострадалата разказва, че е нападната и бита без причина от собственика на заведенеие в кв. Варуша, Ангел А. срещу побойника е образувано разследване, при което се установява, че същия ден между побойника и жертвата му избухва скандал, в следствие на който мъжът се нахвърля и пребива скитницата. Ангел А. е изправен пред съда, който обаче напълно го оправдава и отказва да признае иска на пострадалата за 10 хил. лв. за причинени неимуществени вреди в резултат на побоя. Според подсъдимия и неговите свидетели жената редовно се напивала до безпаметство и може да е паднала и сама да си е причинила травмите, за които твърди, че и е нанесъл Ангел. Въпреки това след като присъдата на първата съдебна инстанция е обжалвана от адвоката на Футболистката и е протестирана от прокуратурата, сега по случая трябва да се произнсе окръжният съд във Велико Търново.\n                    ", "date": "2017.12.10", "title": "Търновец отива на съд за побой над клошарка"}
{"url": "http://www.monitor.bg/a/view/45726-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BD%D0%B0-%D0%98%D0%B7%D1%80%D0%B0%D0%B5%D0%BB-%D0%BE%D0%B1%D0%B2%D0%B8%D0%BD%D0%B8-%D0%95%D0%B2%D1%80%D0%BE%D0%BF%D0%B0-%D0%B2-%D0%B4%D0%B2%D0%BE%D0%B9%D0%BD%D0%B8-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B8/", "text": "\n                    Израелският премиер Бенямин Нетаняху, който снощи замина на двудневно посещение в Париж и Брюксел, остро порица европейското \"лицемерие и двоен стандарт\", съобщава електронният вестник \"Таймс ъв Израел\".Преди да се качи на самолета за Париж, Нетаняху заявил пред медиите, че макар да придава голямо значение на Европа, той не може да толерира как някои страни са побързали да осъдят признаването от президента Доналд Тръмп на Йерусалим като столица на Израел, но не са осъдили ракетния обстрел на Израел от Газа през последните два дни.Армията на отбраната на Израел съобщи, че ракета, изстреляна от Ивицата Газа, е нанесла щети на детска градина в граничния град Сдерот. Една от тях е паднала върху детската градина, която се намира в Сдерот. Друга се е взривила, повреждайки автомобили, паркирани на улица в същия град. Третата е била прехваната от израелската система за ПВО „Железен купол“. От Израел уточниха, че в резултат на ракетните обстрели пострадали няма. Двама души обаче са потърсили медицинска помощ в състояние на шок.\"Макар че уважавам Европа, не съм готов да приема двоен стандарт от нея. Чувам гласове оттам, които осъждат историческото изявление на президента Тръмп, но не съм чул осъждане на ракетите, изстреляни срещу Израел, или на ужасното подстрекателство срещу него. Не съм готов да приема това лицемерие и ще представя на този важен форум истината на Израел без страх и с високо вдигната глава\", казал Нетаняху, който ще се срещне с лидери на ЕС в Брюксел утре.\n\n\n                    ", "date": "2017.12.10", "title": "Премиерът на Израел обвини Европа в двойни стандарти"}
{"url": "http://www.monitor.bg/a/view/60631-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-10-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D0%BD%D0%B5%D0%B4%D0%B5%D0%BB%D1%8F/", "text": "\n                    \n\nПодгответе се добре за предстоящите срещи в следващите дни. Така ще избегнете проблемите, отказите и неприятностите в училището и на работното място. Ако една ситуация ви притеснява опитайте да намерите специалист, който да ви помогне в решаването и. Ден на тайното и явно знание, на възможността да получиш съвет от капацитет и сам да дадеш такъв на близките и децата. Обърнете внимание и на тренировките, които ще ви помогнат в бъдещите състезания или при възникнал здравословен проблем.\n\n\n\n\n\n\n\n\n\n\n\n \n\n\n\nОт различни страни към вас ще тече силен информационен поток. Ориентирайте се в нещата, съпоставете фактите и си направете изводите. Колкото по надълбоко стигнете в мисли и разсъждения, толкова по вероятно е да вдигнете нивото в следващите дни и да изместите конкурентите от важните за вас места и позиции. Търсете директен контакт с капацитети в облостта на личния ви интерес. Проведете разговор с близък, чието поведение напоследък ви притеснява. Постарайте се всичко да се изясни.\n\n\n\n\n\n\n\n\n\n\n\n \n\n\n\nТежък и рисков ден за родените в третата декада. Нещо неизяснено и несподелено витае в отношенията ви. Не изпускайте ситуацията от контрол. Проведете уточняващи разговори, проучете и си изяснете положенията, които създават проблема. Зад гърба ви ще се водят тайни разговори, ще се търсят начини да бъдете елиминирани от играта и заблудени за реалното положение на нещата. Сега е момента да се разбулват тайни и да се правят заключения. В утрешния ден ви предстои атака.\n\n\n\n\n\n\n\n\n\n\n\n \n\n\n\nДен на тайното знание, на неговото използване и приложение в практиката. Проведете уточняващи срещи и тренировки, които ще ви донесат предимства пред конкуренцията. Постарайте се да си научите уроците, за да си нямате неприятности в утрешния ден. Подгответе се добре за предстоящите професионални инициативи. Проведете консултации със специалисти. Следващите три дни са слаби за вас и в здравословен план. Не планирайте оперативни намеси в облостта на отделителната система.\n\n\n\n\n\n\n\n\n\n\n\n \n\n\n\nДнес лесно се усвояват всякакви знания и кармични уроци. Търсете допълнителна информация по интересуващите ви въпроси. Намерете свързващото звено и уточнете някои слаби положения в отношенията си. Подгответе се за тежка битка в утрешния ден, в който никой на никого няма да направи компромис. Неподготвените ще бъдат елиминирани на професионални състезания и конкурси. Обадете се на евентуалните си съюзници и уточнете позициите си. И сънищата ви носят подсказка как да се решат проблемите.\n\n\n\n\n\n\n\n\n\n\n\n \n\n\n\nОт особено значение днес е личната ви самоподготовка. Тренирайте, повишете знанията и личната си информираност. Добре е да се запишете за нов курс, който до ви помогне да повишите нивото си на знания и умения. Вложете пословичната си работоспособност в занимания, които утре ще са ви от полза. Предстоят битки и тежка състезателна програма на работното ви място. Утрешния ден ще качи кръвното на неподготвените. Бъдете с една крачка напред в изискванията, които ще се поставят пред вас.\n\n\n\n\n\n\n\n\n\n\n\n \n\n\n\nНе губете ценно време, учете, тренирайте, повишете си квалификацията или поне се постарайте да намерите съюзници за предстоящите в утрешния ден битки. Имате реални шансове да получите повишение и преназначение, да влезете в нова среда и да си осигурите престижни позиции на работното място стига да сте в час с настъпващите промени и с новите изисквания на момента. Ден на тайното знание, на тайните връзки и тяхното използване. Обединете сили и възможности с проверени във времето хора.\n\n\n\n\n\n\n\n\n\n\n\n \n\n\n\nИ докато другите търсят и получават информации, тренират с желанието да доминират, вие отключвате подсъзнанието, правите връзки и разсъждения и напипвате водещата нишка. Този ден ще ви донесе просветление по въпроси, които са ви мъчили или притискали в неприятна за вас позиция. Намерете лечебно и релаксиращо място, отпуснете се, тръгнете по пътя на интуицията и личната ви логика и подгответе утрешните си действия. Сънищата ви ще се сбъдват и ще носят информация, която подсъзнанието ви е обработило.\n\n\n\n\n\n\n\n\n\n\n\n \n\n\n\nДен на тежки уроци. В ръцете си държите меча на личните си таланти и възможности, но някак непохватно си служите с него. Този ден изисква усилена подготовка, тренировка, занимания с неща от личен и професионален интерес. Опитайте да стигнете до основата на проблемите, които ви вълнуват. Направете проучвания, потърсете капацитет за съвет. Може да изкарате пари и от знанията, които лично сте натрупали. Ден за среща на учителят с ученика. Взимайте и давайте уроци. И за двете страни ще е полезно.\n\n\n\n\n\n\n\n\n\n\n\n \n\n\n\nВ този ден късмет ще имат хората с умения и знания и с желанието да ги усъвършенстват и споделят с другите. Търсете и давайте консултации и уроци. По-голямата полза ще бъде в това, че ще осъществите важни връзки. Препоръчват се срещи с капацитети в интересуващата ви област. Осведомете се повече по отношение на здравословен проблем. Постарайте се да имате повече защити и възможности за атака в утрешния ден, в който никой на никого няма да прави компромиси. Наблегнете на растителната храна.\n\n\n\n\n\n\n\n\n\n\n\n \n\n\n\nДенят покровителства хората решили да научат повече, да се поровят в информационния поток и да си повишат нивото. Намерете време както за почивка, така и за работа и учене. Подгответе се за утрешните си действия и разговори на работното място. С голяма вероятност може да си издействате стабилизираща и престижна позиция. Бъдете сигурни, че и конкуренцията се подготвя за удар. Не може да си позволите бездействие, когато различни ситуации в живота ви търсят своето разрешение. Вземете инициативата в свои ръце.\n\n\n\n\n\n\n\n\n\n\n\n \n\n\n\nТежък ден, особено за родените в третата декада. Ще се наложи да взимате болезнени решения, които ще предизвикат нечия агресивна реакция. За всичко предприето се изисква щателна подготовка. Не давайте възможност да ви контрират и атакуват. Открийте козовете, които ще парират нечии агресивни действия. Проведете в присъствие на свидетел най-трудните си разговори. Обърнете внимание на здравето и потърсете нужните ви специалисти. Хубаво е в този ден да проявите малко повече щедрост към близките и децата.\n\n\n\n\n\n\n\n\n\n\n\n \n\n\n\nИзлизате от лична година петица, в която много неща са се променили и много нови посоки са се отворили в живота ви. През 2018 г. е време да се направи избор, да се подреди семейното гнездо и да се чакат нови членове в него. И на работното ви място предстои хармонизация, възможност да се печели повече и шанс да се намери любовта.\n\nРодените днес ще учат и знаят много, но ще се сблъскват с агресивната некомпетентност. Постарайте се да им осигурите комплексен подход в живота, комплексни знания, умения и защити. Родените в началото на Скорпиона са личните им покровители.\n\nЗаченатите днес ще водят битки за налагане на разпоредбите, ще бъдат защитници на закона, независимо какъв е той. Ще бъдат пазители на устоите, ще търсят в живота вечното, а не преходното.\n                    ", "date": "2017.12.10", "title": "Хороскоп за 10 декември – неделя"}
{"url": "http://www.monitor.bg/a/view/34375-%D0%A1%D0%B5%D1%81%D1%82%D1%80%D0%B0%D1%82%D0%B0-%D0%BD%D0%B0-%D0%91%D0%BE%D0%B6%D0%B8%D0%BD%D0%BE%D0%B2-%D0%9D%D0%B5-%D1%80%D0%B0%D0%B7%D0%B1%D0%B8%D1%80%D0%B0%D0%BC-%D1%82%D0%B5%D0%B7%D0%B8-%D0%BA%D0%BE%D0%B8%D1%82%D0%BE-%D0%BD%D0%B5-%D0%B3%D0%BE-%D1%85%D0%B0%D1%80%D0%B5%D1%81%D0%B2%D0%B0%D1%82/", "text": "\n                    \"Валери Божинов е един от малкото хора, които като го видиш, те кара да се усмихнеш. Не разбирам хората, които не го харесват\". Това заяви сестрата на известния футболист пред Нова тв.\n\n\"Не искам да ме познават като сестрата на Валери Божинов. Аз съм си аз\", категорична е Михаела Ангелова. Тя сподели, че не е дотолкова близка с брат си Валери: \"Все пак имаме 13 години разлика. А и той е много зает\".\n\n\"Познавам и Алисия, и Николета. Много близка съм с тях. Малкият Валери е уникално дете\", разказа Михаела.\n                    ", "date": "2017.12.10", "title": "Сестрата на Божинов: Не разбирам тези, които не го харесват "}
{"url": "http://www.monitor.bg/a/view/28573-%D0%A0%D0%BE%D0%BD%D0%B0%D0%BB%D0%B4%D0%BE-%D0%BE%D1%82%D0%BD%D0%B0%D1%81%D1%8F-%D0%BC%D0%B8%D0%BD%D0%B8%D0%BC%D1%83%D0%BC-30-%D0%BC%D0%B8%D0%BB%D0%B8%D0%BE%D0%BD%D0%B0-%D0%B5%D0%B2%D1%80%D0%BE-%D0%B3%D0%BB%D0%BE%D0%B1%D0%B0/", "text": "Португалецът вкара 51-ви гол за 2017-а\n                    Огромна глоба от поне 30 млн. евро ще плати Кристиано Роналдо, ако съдът в Испания го признае за виновен по обвинението, че е спестил на местната хазна 14,8 млн. евро от имиджовите си права в периода 2011 - 2014. Това твърди авторитетното спортно издание AS.От прокуратурата обявиха, че разполагат с доказателства, според които шампионът с „Реал“ е ползвал услугите на офшорни фирми от Вирджинските острови и Ирландия, за да укрие данъците. Нарушенията му са четири - по едно отделно за 2011, 2012, 2013 и 2014 г. За всяко едно от тях се предвижда затвор от 2 до 6 г. Прокуратурата обаче ще настоява за общо минимум 7 години зад решетките. Освен въпросните поне 30 млн. евро като глоба Роналдо ще трябва да върне и споменатите 14,8 млн. Преди месеци от прокуратурата предложиха на Роналдо да признае вината си и да сключи сделка, но по съвет на адвокатите си той заяви, че иска да докаже невинността си и затова е готов да има съдебен процес. Следващото заседание по делото е насрочено за 22 декемвриВ същото време „Реал“ (Мадрид) съсипа с 5:0 „Севиля“ в мач от 15-ия кръг на Ла Лига. Световният и европейски клубен шампион разби южняците с пет гола за едно полувреме - разписаха се Начо Фернандес (3), Кристиано Роналдо (23 и 31-дузпа), Тони Кроос (38) и Ашраф (42). \"Белите\" изнесоха лекция на \"Сантяго Бернабеу\", преди да заминат за Обединените арабски емирства, където ще защитават световната си купа. С успеха „Реал“ временно стопи изоставането от „Барселона“ на пет точки, а каталунците играха снощи.\nПреди началото на двубоя Кристиано Роналдо показа своите пет \"Златни топки\", последната от които беше спечелена преди два дни. Интересното е, че с двата си гола в мача португалецът мина кота 50 по брой отбелязани попадения за календарната 2017 година. Така вече петима души са в този елитен клуб като засега най-много на сметката си има Роберт Левандовски – 52 за „Байерн“ (Мюнхен). Лионел Меси също има 52 гола в 61 мача за „Барселона“, докато Кристиано се нуждаеше от 57 двубоя за своите 51 попадения. Единсон Кавани също е с 51 гола, но в 59 мача за „Пари Сен Жермен“, докато Хари Кейн е с най-доброто съотношение – 50 гола в 48 мача.\n\n\n                    ", "date": "2017.12.10", "title": "Роналдо отнася минимум 30 милиона евро глоба"}
{"url": "http://www.monitor.bg/a/view/60489-%D0%A5%D0%B8%D1%80%D1%88%D0%B5%D1%80-%D1%81-%D0%BF%D1%8A%D1%80%D0%B2%D0%B0-%D0%BF%D0%BE%D0%B1%D0%B5%D0%B4%D0%B0-%D0%B7%D0%B0-%D1%81%D0%B5%D0%B7%D0%BE%D0%BD%D0%B0-%D0%BD%D0%B0-%D1%81%D0%BB%D0%B0%D0%BB%D0%BE%D0%BC/", "text": "\n                    Шесткратният носител на Световната купа по ски алпийски дисциплини Марсел Хиршер (Ав) спечели първа победа в коронната си дисциплина - слалома за новия сезон. Във Вал Д'Изер (Фр) 28-годишният австриец беше едва 8-и в първия манш, на 0,55 секунди от най-бързия, Стефано Грос (Ит) и на първи поглед нямаше големи шансове. Той обаче се справи невероятно с тежките условия - силен снеговалеж и тежък сняг при второто, в което даде най-добро време - 52,32 секунди и триумфира заслужено. Победата на Хиршер беше 47-а в кариерата му в Световната купа и 21-а в слалома, а качването на подиума - 110-о в кариерата му. С това той излезе на четвърто място във вечната ранглиста, като задмина Марк Жирардели, с когото имаха по 46 първи места. Пред него са само Алберто Томба с 50, Херман Майер - 54 и Ингемар Стенмарк - 86.\n\nВтори във френския курорт завърши Хенрик Кристоферсен (Нор), 5-и от първото спускане, на 0,41 сек. от Грос. Третото си място от първия манш запази само Андре Мирър (Шв), завършил на 0,40 сек. от Хиршер.\n\nНорвежецът Джонатан Нордботен записа най-добро класиране в кариерата си, след като финишира 5-и, на 0,69 сек.\n\nВодачът след първия манш Стефано Грос направи колебливо второ спускане, особено в долната част на пистата, което в крайна сметка го остави на шестата позиция, на цели 0,76 сек. от победителя.\n\n\"Това беше може би едно от най-трудните ми състезания тук, призна Хиршер след финала. Благодарен съм на доброволците, които успяха да подготвят трасето. Не съм виждал досега толкова много сняг да натрупа за 1 час. Мислех си по едно време, че дори няма да има състезание.\"\n\nЛидер в генералното класиране стана Кристоферсен с 285 точки, следван от Хиршер с 276 и Киетил Янсруд (Нор) - 249. Норвежецът не участва в този слалом.\n\nСупергигантският слалом при жените в Санкт Мориц (Швейц) пък беше отменен заради лошата видимост, мъгла и силни ветрове. Той трябваше да е част от алпийската комбинация, пренасрочена от петък за неделя. Така Микаела Шифрин (САЩ), която спечели на 8 декември слалома, остана начело в класирането с 521 т. след 8 старта. Звездата на САЩ Линдзи Вон пък обяви, че няма да участва в това състезание, още преди да бъде взето решението за отмяната му.\n                    ", "date": "2017.12.10", "title": "Хиршер с първа победа за сезона - на слалом"}
{"url": "http://www.monitor.bg/a/view/28735-%D0%91%D0%BE%D1%80%D1%83%D1%81%D0%B8%D1%8F-%D1%81%D1%8A%D1%81-%D1%81%D0%BF%D0%BE%D1%80%D0%BD%D0%B0-%D1%82%D1%80%D0%B5%D0%BD%D1%8C%D0%BE%D1%80%D1%81%D0%BA%D0%B0-%D1%80%D0%BE%D0%BA%D0%B0%D0%B4%D0%B0/", "text": "\n                    Нещата в „Борусия“ (Дортмунд) се развиха светкавично само часове след поредния разочароващ резултат. Досегашният треньор Петер Бос очаквано беше освободен, а на негово място вече е назначен Петер Щьогер, който допреди седмица беше начело на последния в класирането „Кьолн“. В събота вечерта „Борусия“ загуби с 1:2 от „Вердер“ (Бремен) в Бундеслигата, с което кризата се задълбочи още повече. Под ръководството на Бос \"жълто-черните\" нямаха победа в Бундеслигата и Шампионската лига от края на септември насам. Холандецът пристигна на \"Сигнал Идуна Парк\" едва през миналото лято, но търпението на шефовете достигна своята крайна точка. Щьогер пък направи име начело на „Кьолн“, където изкара четири години и половина. През миналия сезон той успя да класира отбора за участие в Лига Европа, но през настоящия шампионат тимът се представя катастрофално и е на последна позиция без нито една победа. По тази причина преди седмица Щьогер си тръгна.\n\n\n                    ", "date": "2017.12.10", "title": "„Борусия“ със спорна треньорска рокада"}
{"url": "http://www.monitor.bg/a/view/62609-%D0%A2%D1%80%D0%B5%D0%BD%D1%8C%D0%BE%D1%80%D1%8A%D1%82-%D0%BD%D0%B0-%D0%9A%D0%B5%D1%80%D0%B0%D0%BB%D0%B0-%D0%9A%D0%BE%D0%BD%D1%82%D1%83%D0%B7%D0%B8%D1%8F%D1%82%D0%B0-%D0%BD%D0%B0-%D0%91%D0%B5%D1%80%D0%B1%D0%B0-%D0%B5-%D0%B3%D0%BE%D0%BB%D1%8F%D0%BC-%D0%BF%D1%80%D0%BE%D0%B1%D0%BB%D0%B5%D0%BC/", "text": "\n                    Треньорът на „Керала Бластърс“ Рене Мюленстийн коментира контузията на звездата Димитър Бербатов при тежката загуба с 2:5 от „Гоа“ в мач от индийската Суперлига. На пресконференцията след мача 53-годишният холандец потвърди, че Бербо е получил мускулна травма на прасеца. „Това със сигурност е много неприятно. Виждате колко е важен Димитър като катализатор на играта. Не знам колко дълго ще бъде извън игра. Скоро ще имаме точна информация, обяви Мюленстийн. - Със сигурност отсъствието му ще бъде голям проблем за нас. Всеки може да потвърди, че Бербатов започваше да се чувства все по-добре в новата си роля и по-задната си позиция. Ще трябва да видим как ще запълним отсъствието му през следващите мачове, ако не и за по-дълъг период“, допълни треньорът на „Керала Бластърс“. Тимът на българина продължава да е без победа в първите 4 кръга от първенството, като има 3 равенства и една загуба.\n\n\n                    ", "date": "2017.12.10", "title": "Треньорът на „Керала“: Контузията на Берба е голям проблем"}
{"url": "http://www.monitor.bg/a/view/80879-%D0%9D%D0%BE%D1%80%D0%B2%D0%B5%D0%B6%D1%86%D0%B8%D1%82%D0%B5-%D0%BD%D0%B5%D0%B4%D0%BE%D1%81%D1%82%D0%B8%D0%B6%D0%B8%D0%BC%D0%B8-%D0%BD%D0%B0-4-%D1%85-75-%D0%BA%D0%BC-%D0%B2-%D0%A5%D0%BE%D1%85%D1%84%D0%B8%D0%BB%D1%86%D0%B5%D0%BD/", "text": "Германките най-бързи, оглавиха класирането по нации\n                    Норвежкият квартет Оле Ейнар Бьорндален, Хенрик Л'Абел-Лунд, Ерленд Бьонтегаард и Ларс Хелге Биркеланд спечели първото състезание при мъжките щафети на 4 по 7,5 км от Световната купа по биатлон. В Хохфилцен (Ав) те бяха недостижими за съперниците си в тежките метеорологични условия - снеговалеж и силен, променлив вятър, който пречеше най-вече при стрелбата. Само ветеранът Бьорндален предаде на първи пост втори, след белгиеца Михаел Рьош, който беше на път да поднесе голяма сензация, но остана самотен ас за отбора си. Останалите норвежци завършваха на първи на постовете си. Победителите завършиха за 1.21:21,8 часа, като употребиха 9 допълнителни патрона и не стигнаха до наказателна обиколка. Резултатите им на рубежа бяха съответно 0+2, 0+0 за Бьорндален, 0+0, 0+3 за Лунд, 0+2, 0+1 за Бьонтегаард и 0+0, 0+1 за Биркеланд.\n\nВтора, на доста впечатляващата разлика от 1:54,9 минути, завърши щафетата на Германия със 17 допълнителни патрона и също без тур. Франция, в чийто състав не беше носителят на Кристалния глобус Мартен Фуркад, зае третото място, на 12:34,0 минути с 3 кръга в кошарата и общо 13 допълнителни патрона.\n\nБългарската щафета в състав Михаил Клечеров, Антон синапов, Димитър Герджиков, Владимир Илиев завърши на 11-ото място от 26 финиширали четворки. Националите ни останаха на 5:43,4 минути след общо 3 наказателни обиколки и 18 допълнителни патрона. По постове резултатите им при стрелбата бяха съответно: Клечеров - 0+3, 1+3, Синапов - 0+1, 2+3, Герджиков - 0+1, 0+3, Илиев - 0+2, 0+2. Най-успешно се представиха последните двама, които дръпнаха с 5 места напред.\n\nБелгийците останаха 16-и, на 6:24,9 мин. (6+20), след като водеха на първи пост и бяха 8-и на втори.\n\nПри жените щафетата на 4 по 6 км спечелиха германките Ванеса Хинц, Франциска Хилдебранд, Марен Хамершмид и Лаудра Далмайер с време 1.14:36,4 часа. Световните шампионки използваха само 9 допълнителни патрона, а успехът ги изведе начело в класирането по нации с 1954 точки. Втори стана тимът на Украйна, на 44,9 сек., само с 5 допълнителни патрона. Биатлонистките на Франция са трети, на 1:04,5 мин. (2+13).\n\nБългарките Емилия Йорданова, Десислава Стоянова, Стефани Попова и Даниела Кадева се класираха на 18-о място, след като заедно с още 5 квартета бяха затворени с обиколка. Преди това записаха 5 наказателни тура и 14 допълнителни патрона - Йорданова 0+0, 1+3, Стоянова - 0+3, 3+3, Попова - 0+2, 1+3.\n\nЕмилия Йорданова даде добро начало, стреля добре на \"легнал\" и пристигна с водещата група за втората стрелба, но не издържа на напрежението и се оказа в наказателната обиколка. Оттам започна и кошмарът за останалите. Последваха три наказателни обиколки от Десислава Стоянова и една от Стефани Попова, което беше достатъчно да ги затворят и Кадева да напусне трасето.\n                    ", "date": "2017.12.10", "title": "Норвежците недостижими на 4 х 7,5 км в Хохфилцен"}
{"url": "http://www.monitor.bg/a/view/44587-%D0%A1%D0%BE%D0%BA%D0%BE%D0%BB%D0%BE%D0%B2-%D0%B8%D0%B7%D1%82%D0%B5%D0%B3%D0%BB%D0%B8-%D0%9B%D1%83%D0%B1%D0%B5-%D0%BD%D0%B0-%D0%B2%D1%8A%D1%80%D1%85%D0%B0-%D0%B2-%D0%98%D1%82%D0%B0%D0%BB%D0%B8%D1%8F/", "text": "\n                    Цветан Соколов изигра поредния си отличен мач за шампиона по волейбол на италианската Суперлига \"Кучина Лубе\". Той баше главното действащо лице при победата с 3:2 (21, -26, 21, -24, 14) над \"Киоене\" (Падуа) в 11-ия кръг на първенството. Диагоналът на националния ни тим стана топреализатор за отбора на Чивитанова с невероятните 26 точки (4 блокади). С 19 т. (2 аса, 1 блок) завърши съотборникът му Тейлър Сандър, а Иржи Ковар има 13. За \"Киоене\" Габриел Нели беше отличникът с 23 т. (2 блока).\n\nТака \"Лубе\" излезе еднолично начело с 29 точки от 10 победи и 1 загуба. Втори преди снощния си мач с \"Тайван\" (Латина) с 27 т. беше \"Сър Сейфти\" (Перуджа), а трети с 24 - \"Азимут\" (Модена).\n\nТодор Алексиев и \"Олимпиакос\" (Пирея) постигнаха пък 7-а поредна победа в гръцкото първенство, като надиграха категорично \"Ираклис\" (Халкидас) с 3:0 (16, 19, 26) в 7-ия кръг. Бившият капитан на националите ни направи добър мач и завърши с 9 т., а най-резултатен беше Йерун Раувердинк с 15 (1 ас). За Ираклис Давид Мота завърши с 11. \"Олимпиакос\" остава лидер с 21 т. , \"Ираклис\" е 4-ти с 12 точки.\n\nС 18 точки (3 блока) Жани Желязков стана втори по резултатност за третия в Румъния - \"Аркада\" (Галац) при успеха с 3:1 (-23, 18, 15, 18) над КСМ (Букурещ). С 19 т. (1 ас, 1 блок) завърши пък Мариан Бала.\n                    ", "date": "2017.12.10", "title": "Соколов изтегли \"Лубе\" на върха в Италия"}
{"url": "http://www.monitor.bg/a/view/7690-%D0%A0%D0%BE%D1%81%D0%B8-%D0%BE%D0%B7%D0%B0%D0%B4%D0%B0%D1%87%D0%B5%D0%BD-%D1%81%D0%BB%D0%B5%D0%B4-11-%D1%81%D1%8A%D1%81-%D0%A1%D0%BB%D0%B0%D0%B2%D0%B8%D1%8F/", "text": "„Левски“ скърби за Иван Стоянов-Типеца\n                    Нямам обяснение защо футболистите играха толкова слабо. Това призна треньорът на „Левски“ Делио Роси след разочароващото 1:1 срещу „Славия“.\n\nИталианският спец бе категоричен, че играчите му не са се представили на ниво, но не знае причината за това. „Не играхме добре, а когато не играеш добре, не можеш да спечелиш - сподели разочарованият Роси. - Защо така се получи ли? И аз това се питам, нямам отговор на този въпрос. В последните двубои се справяхме малко по-добре и затова съм изненадан от този мач. Не е виновен само Мики Орачев, който сбърка за гола. Със сигурност трябва да се представяме по-добре. От един мач не може да се правят някакви генерални заключения. Ще работим и следваме нашия път. През последния месец направихме някои добри неща. Срещу “Дунав” със сигурност трябва да се представим по-добре”, завърши треньорът на “Левски” преди мача с русенци от 1/4-финалите за Купата на България.\n\nВ същото време настроението на „Герена“ беше помрачено и от кончината на клубната легенда Иван Стоянов-Типеца, който почина на 68-годишна възраст. С екипа на \"сините\" той има над 200 мача в периода между 1968 и 1977 година. Шампион на България е три пъти, носител на купата на страната четири пъти. С националния отбор участва на световното първенство през 1974 година\n                    ", "date": "2017.12.10", "title": "Роси озадачен след 1:1 със „Славия“"}
{"url": "http://www.monitor.bg/a/view/18232-%D0%9C%D0%B0%D0%BB%D0%BA%D0%BE-%D1%82%D0%B5%D0%B0%D1%82%D1%8A%D1%80-%D0%B8-%D0%BC%D0%BD%D0%BE%D0%B3%D0%BE-%D0%B0%D0%BD%D0%B8%D0%BC%D0%B0%D1%86%D0%B8%D1%8F-%D0%B2-%D0%97%D0%B0%D0%BB%D0%B5%D0%B7%D1%8A%D1%82-%D0%BD%D0%B0-%D1%82%D0%B0%D0%BC%D0%BF%D0%BB%D0%B8%D0%B5%D1%80%D0%B8%D1%82%D0%B5/", "text": "\n                    Прекомерното театралничене и особен патос в дикцията бе патент на актьорите в българските сериали, но „Залезът на тамплиерите“ не прави изключение. Поредицата на History стртира премиерно в ефира на HBO миналия петък и първите два епизода изглеждат като зловещ микс между Cartoon Network за възрастни (анимацията в баталните сцени от птичи поглед и детайли като щедрото плискане на кръв е особено натрапчива) и репетиция на Шекспирова пиеса. Действието е мудно, на ръба на нула, но може би като в друг сериал на History - “Викинги“, и на този трябва да му дадем шанс, за да разгърне потенциала си след няколко епизода време.Историята започва с падането на град Акра – последната крепост на Тамплиерите, където се губят следите на Свещения Граал. Години по късно се появява улика, подсказваща местонахождението на прословутата реликва, която повежда последните тамплиери, предвождани от Ландри (Том Кълън, „Имението Даунтън“, „Барут“) на мисия на живот и смърт в търсене на изгубената чаша на Христос.От битките на рицарите в Светите земи, през сблъсъка им с краля на Франция, до тъмните събития, водещи до унищожаването на ордена на петък 13-ти, 1307 година – дата станала синоним на лош късмет – краят на историята на рицарите тамплиери не е била разказвана досега в своята цялост. Фокусирайки се върху теми като вяра, жертва, политика, любов, власт и отмъщение „Залезът на тамплиерите“ отвежда дълбоко в тайнствения свят на легендарното братство на монасите-рицари, за да разберем кои са били те и защо са били готови да се жертват за вярата. \n\n\n                    ", "date": "2017.12.10", "title": "Малко театър и много анимация в „Залезът на тамплиерите“ "}
{"url": "http://www.monitor.bg/a/view/19246-%D0%A1%D1%86%D0%B5%D0%BD%D0%B0%D1%80%D0%B8%D1%81%D1%82%D0%B8%D1%82%D0%B5-%D1%83%D0%B1%D0%B8%D1%85%D0%B0-%D0%9B%D1%83%D0%B8%D0%B7%D0%B0-%D1%81%D1%80%D0%B5%D0%B4-%D1%81%D0%B2%D0%B5%D1%89%D0%B8-%D0%B8-%D1%83%D0%B8%D1%81%D0%BA%D0%B8/", "text": "Зрители карат Добрева да хвърли лекарската престилка, ако опитът й за самоубийство се окаже неуспешен  \n                     Трима загубени пациенти за една седмица и последствията от една забежка със стажантка в болницата, чието завръщане накара Добрева да превключи в режим на общуване „Aз, проклетникът“ – това се оказа върхът на айсберга, разбил психически героинята на Луиза Григорова в „Откраднат живот“. Броени дни преди финала на четвъртия сезон момичето, което се бори за правото да държи скалпел в доминираната от мъже операционна на „Свети Кирил“, направи опит за самоубийство. Нагълта се с хапчета в апартамента сиотколкото като началото на едно погребение – обвита в блясъка на чаени свещи и с бутилка уиски на масата. Романтичният елемент в иначе трагичната ситуация и неспособността на останалите лекари да уловят симптомите на депресията у Добрева запалиха фитила на недоволството на зрителите във Фейсбук и, аха, да изместят гнева на дискусията от цензурираното дупе на Юлиан Вергов в първата му секссцена с Диана Димитрова (факт - Банков най-накрая се огъна в хоризонтално положение под чара на д-р Огнянова). „Кой се самоубива с толкоз свещи?! И с 20 хапчета, изпити с 50 мл концентрат?!“, пита потребител със закодирания никнейм К.Т.Б. „От цялата болница единствено Банков разбра, че Добрева преживява най-страшното. А Тасев просто каза, че си е такава – все е на ръба. Сега ще полудее. Този епизод беше изключителен! Знам, че сценаристите вече са направили каквото са решили, но се надявам да не изпълнят финалните епизоди за сезона само с трагедии: нека да не погребваме и Вяра, и Виолета, да не изпращаме Банков в Германия и да не допускаме сурогатната майка на Мазов и Хинова да се откаже. Знам, че това са логични сюжетни линии, но не го правете!“, апелира Силвия Миланова. „Дано да спасят героинята, че Тасев да се усети. А и целта, мисля, е, да усети, че все на някого му пука за нея и я обича. Нужно й е да разбере, че има близки, които я обичат. Дано това е и замисълът на сценария, защото ролята й е страхотна. Трябва да я има и в другия сезон!“, стиска палци Мирослава Стоянова.   Денят, който Вяра беше счела за „последен“, мина под знака на безметежно спокойствие, неестествено захаросана усмивка и стрелба с прочувствени извинения към колегите й. Сред нелепите и по гимназиално наивни жокери за намеренията й да си тръгне от този свят бе  и случайно забравената чернова на предсмъртно писмо в пушкома на болницата, която Кирилова (лесбо закачката на Добрева) намери. След като й даде благословията си за отпуск, Банков хвана на къс пас колегите на Вяра с въпроса „Как ви се струва Добрева напоследък?“. Съмненията на героя на Вергов накараха част от зрителите да заформят изцяло нова сюжетна линия - че екранната съпруга на доцента, който губи детето си в катастрофа, прави опит за самоубийство и е останала в кома в Германия. „Само Банков я диагностицира правилно. Но защо лъже, че жена му е жива?“, задават „екзистенциалните“ за всеки сапунен сериал въпроси фенове. Не липсват, естествено, и такива, които лепват на Добрева етикети като „отвратителна, високомерна и асоциална“, след което палят свещ Луиза Григорова повече да не се вясва сред декорите на „Свети Кирил“. На фона на вълната от жалейки за кончината на лекарката някои роптаят, че медийният поток е достатъчно негативен и затормозяващ, за да ни сервират в национален ефир по време на вечеря и анатомията на едно самоубийство. Доста от следящите сериала на Нова тв се обединяват и около тезата, че ако Добрева бъде спасена, тя трябва да забрави Хипократовата си клетва завинаги. „Тя не трябва да е лекар повече. Не е редно човек, който не иска да живее и прави опит да отнеме живота си, да спасява други животи!“, отсича Ася Георгиева. Въпреки факта, че в епизода бременната Наталия се върна при Калин и зрителите получиха добър изглед към татуировката на гърба на обяздилата Банков д-р Огнянова, трагедиите вгорчиха наздравиците на хората пред малкия екран. Преди Добрева да се сгърчи в конвулсии на пода в апартамента си, героинята на Йоана Буковска – Виолета Захариева, погледна изследванията на туморните си маркери и видя, че болестта се е върнала.\"Има хора, на които не им е отредено да живеят дълго. Може би защото отказват да научат уроците си. А може би... просто така им е отредено...\nСамо да можеше някой да надникне в душата ми. Да усети онзи смразяващ полъх на болката, която сковава. Обезличава. Убива както теб самия, така и другите\", редеше като глас зад кадър Луиза Григорова, докато Буковска за пореден път показваше актьорския си гений, изпадайки в истерично, безпомощно състояние от подновената битка с рака.По ирония на съдбата това се случи над чаша вино в кабинета на Стилянова, жената, след която съпругът й тичаше още докато тя бе специализантка в гинекологията. Още по-тежката ирония в случая бе, че епизод по-рано спречкването на Виолета и Захариев по финансов казус за болницата прерасна в бесен секс на лабораторния плот. Дали максимата „Една грешка между бивши в момент на слабост не се брои за изневяра“ важи и за тях, ще разберем още този вторник от 20 ч по Нова тв. \n\n\n                    ", "date": "2017.12.10", "title": "Сценаристите убиха Луиза сред свещи и уиски"}
{"url": "http://www.monitor.bg/a/view/34418-%D0%98%D0%B7%D0%BD%D0%B5%D0%BD%D0%B0%D0%B4%D0%B0%D1%85%D0%B0-%D0%92%D0%B0%D1%81%D0%BA%D0%BE-%D0%92%D0%B0%D1%81%D0%B8%D0%BB%D0%B5%D0%B2-%D1%81-%D1%88%D0%BE%D0%BA%D0%BE%D0%BB%D0%B0%D0%B4%D0%BE%D0%B2%D0%B0-%D1%86%D0%B8%D0%B3%D1%83%D0%BB%D0%BA%D0%B0/", "text": "\n                    Шоколадово копие на своята над 300-годишна цигулка \"Амати\" получи Васко Василев часове преди да пренесе феновете в зала 1 на НДК в едно по-добро духовно измерение. Инициатор на изненадата е \"Лидл България\", които за поредна година са основен партньор на концерта на световния виртуоз.Макар да не успя да свири на нея, Васко Василев бе първият, който опита шоколадовата цигулка, последван от дългогодишния си творчески партньор Памела Никълсън, която също пристигна в България за шоуто. От сладкото изкушение вкусиха и солистите на „Ковънт гардън“, както и музиканти от Италия, Аржентина и Испания, с които майсторът на тънката ще излезе на сцената довечера. \"Изненадата е страшно приятна! И вкусна! Благодаря на \"Лидл България\" за вниманието и партньорското отношение през цялото време, в което сме заедно. Очаквам ви на концерта довечера!\", коментира самият Васко Василев. \n\n\n                    ", "date": "2017.12.10", "title": " Изненадаха Васко Василев с шоколадова цигулка  "}
{"url": "http://www.monitor.bg/a/view/9463-%D0%9A%D0%B0%D0%BC%D0%B5%D0%BB%D0%B8%D1%8F-%D0%B8%D0%B7%D0%B3%D1%83%D0%B1%D0%B8-%D1%81%D1%8A%D0%BD%D1%8F-%D1%81%D0%B8-%D1%81%D0%BB%D0%B5%D0%B4-%D1%82%D1%83%D1%80%D0%BD%D0%B5%D1%82%D0%BE-%D0%B2-%D0%A1%D0%90%D0%A9/", "text": "\n                    Фолк дивата Камелия призна, че не може да спи, откакто се е прибрала от турнето си в САЩ. „Друг път се адаптирам към часовата разлика без проблем, а сега и през деня не спя, и през нощта, станала съм бухал някакъв. Просто имам енергия и се чувствам много добре.“, каза за bTV изпълнителката на „Куклите“. В рамките на месец тя изнесе 14 концерта, като около Денят на благодарността с приятеля й Цветин успели да си откраднат няколко дни за почивка и отскочили до Флорида, за да съберат тен.\n\nМестата, на които Камелия веселила нашенци, варирали от клубове до малки залички и дори църкви. В Чикаго, където диаспората ни е най-сериозна, концертите нараснали до три заради неистовия интерес. „Бизнеса се е покварил и колегите са виновни за това, защото отиват, претупват си програмата и взимат едни пари. Хората усещат това, а като платят 45$ за вход, очакват друго отношение. Аз пях по два часа и половина на живо, от македонско и сръбско до фолклор и тая прословута „Шушана“, и беше много хубаво. Хората усетиха, че имам чиста енергия като изпълнител и им давам това, за което са дошли.“, казва бившата Мис Чипровци.\n\n \n                    ", "date": "2017.12.10", "title": "Камелия изгуби съня си след турнето в САЩ"}
{"url": "http://www.monitor.bg/a/view/61035-600-%D1%81%D0%BF%D0%BE%D0%B4%D0%B5%D0%BB%D0%B8%D1%85%D0%B0-%D0%BD%D0%BE%D0%B2%D0%B0%D1%82%D0%B0-%D0%9F%D1%80%D0%B8%D0%BA%D0%B0%D0%B7%D0%BA%D0%B0-%D0%BD%D0%B0-pif/", "text": "\n                    Прекрасно е да видиш километрична опашка пред клуб на 8 декември и да знаеш, че артиста не е внос от чужбина, не свири ска на ръба на ориенталското и не е обикалял по сутрешните блокове през последната седмица като отпаднал от риалити шоу. Причината за стълпотворението пред столичния Mixtape 5 бяха P.I.F. и концерта „Думи“, с който бандата на практика отвори нова глава в историята си. В рамките на час и половина над 600 души напрегнаха гласни струни и прасци (подскоците на „Колело“ и „Вали“ са достойни за кардио тренировка), за да споделят този специален момент за Димо Стоянов (китара, вокали), Иван Велков (китара), Юрий Божинов (бас) и Мартин Профиров (барабани). Момчетата представиха напълно ново сценично шоу, в което обичани парчета като „Свято“, „Сън в съня“ и „Невидимо дете“ бяха гарнирани с тематични видео импресии. Между песните вървяха лирични монолози с гласа на Димо, инструментали, или откровения като „Следващата песен е толкова нова, че не сме й измислили припева още, но разчитам да ни помагате много за него.“. След което тръгnаха първите акорди на „Приказка“ и публиката изживя своето дуенде – едно от десетктие за вечерта. „Огън“, която Димо посвети на дъщеря си Ая, фронтменът изпълни акустично и сам на сцената.Момчетата представиха и видеото към новия си сингъл „Приятел“, заснето на катамаран в Егейско море в края на октомври. Всички, закупили билет за концерта, получиха парчето на подарък чрез код за безплатен даунлоуд. Спорадичната липса на някои от визиите към песните Димо обясни с технически проблем, който, съдейки по реакциите на публиката, си остана вътрешнозаводски. Все пак при такова смазващо добро свирене и обмен на енергии, кой ти гледа картинката зад музикантите?След броени дни P.I.F. стартират коледното си турне в страната, като там, където залата го позволява, ще наелектризират атмосферата и с новото си визуално шоу. \n\n\n                    ", "date": "2017.12.10", "title": " P.I.F. споделиха своите \"Думи\" с 600"}
{"url": "http://www.monitor.bg/a/view/29544-%D0%A1%D0%BE%D1%84%D0%BA%D0%B0-%D0%BF%D1%80%D0%B0%D1%82%D0%B8-%D0%BF%D1%83%D0%B1%D0%BB%D0%B8%D0%BA%D0%B0%D1%82%D0%B0-%D0%B4%D0%B0-%D1%81%D0%B8-%D0%BB%D1%8F%D0%B3%D0%B0-%D1%81-%D0%A8%D1%83%D1%88%D0%B0%D0%BD%D0%B0/", "text": "\n                    С екзистенциалния въпрос „Къде е Шушана?“ започна и завърши концерта на Софи Маринова в „Арена Армеец“ завчера. Наско Ментата изпя кръчмарския си шлагер първо като подгряващ, а после и като импровизирана част от бисовете. Публиката, която бе рехава, но пък викаше като за цял стадион, буквално полудя. Юбилейният лайв на ромската перла като цяло мина под знака на вариетето – като започнем от коктейлните маси за ВИП-гостите пред сцената, минем през избора на Драго Драганов за водещ и стигнем до тежката артилерия от танцьори, които се прескачаха на сцената с оркестър „Кристали“ и Етрополска духова музика.\n\nСред гвоздеите на вечерта бе изпълнението на „Стари рани“ в дует с Лоренцо, като сина на Софка изпя своята „Атака“ и представи нова песен премиерно, чието заглавие никой не запомни (хората на терен бяха по-заети да правят вертолети с ръцете си и да подсвиркват като на футболен мач). Устата, който в продължение на 10 години генерира доста хитове със Софи и феновете не на шега взеха да ги наричат „новия дует „Ритон“, се включи за „Бурята в сърцето ми“.\n\nСлед ударната серия от мелодии за кючек и още нещо като „Телефони“, „Кристали“ отстъпиха сцената отново на Софи, която запя „Даньова мама“. След прочувственото изпълнение Фики Стораро й поднесе цвете, а тя го изпрати с репликата: „Фики, батенце, и ти пееш прекрасно такива песни!“.\n\nМежду класики като „Бели ружи“ и „Единствен мой“ Софка благодари на бившите си продуценти Виктор и Ненчо Касъмови, с които работеше над десетилетие, както и на своя Лоренцо. „Наричам го рожба и приятел, че ако кажа дете се сърди.“, намигна от сцената Маринова.\n\n \n                    ", "date": "2017.12.10", "title": "Софка прати публиката да си ляга с „Шушана“ "}
{"url": "http://www.monitor.bg/a/view/39734-%D0%9A%D1%80%D0%B0%D1%81%D0%B8-%D0%90%D0%B2%D1%80%D0%B0%D0%BC%D0%BE%D0%B2-%D0%BC%D0%B5%D1%87%D1%82%D0%B0%D0%B5-%D0%B7%D0%B0-%D0%93%D1%80%D0%B0%D0%BC%D0%B8/", "text": "\n                    Да вземе най-престижния приз в музикалната индустрия - „Грами“ - за това мечтае Краси Аврамов. „Не съм се отказал от мечтата си, работя това, което обичам, и вярвам, че някой ден мога да взема тази награда. Когато името ми нашумя тук през 90-те беше голям бум, после 12 години живях в Лос Анджелис и като се върнах заварих други хора. Битовизмът ги беше надвил, те бяха забравили да мечтаят. И сега като питам едно дете какво иска да стане като голямо, то не знае какво да ми отговори. Или, по-страшно, отговаря ми „Искам да правя пари“, споделя за bTV Човекът-глас.\n\nНа 12-ти декември фалцетът му ще гъделичка слуха на феновете в Пловдив, в залата на културния дом „Борис Христов“. Специални гости на събитието ще бъдат вокалистката на „Матия Базаар“ Силвия Медзаноти и изгряващата звезда на руската естрада Галина Коротаева. Три дни по-късно Аврамов ще лети за САЩ. Той ще забавлява нашенци в център „Коперник“ в Чикаго, който е с капацитет 2500 места. След това ще посрещне новата година в Русия.\n\n \n\n \n\n \n                    ", "date": "2017.12.10", "title": " Краси Аврамов мечтае за „Грами“ "}
{"url": "http://www.monitor.bg/a/view/46965-%D0%A1%D0%B0%D0%BD%D0%BE-%D1%81%D1%82%D0%B0%D0%B2%D0%B0-%D1%81%D0%B5%D0%BC%D0%B5%D0%B5%D0%BD-%D1%82%D0%B8%D0%BF-%D0%B2-%D1%81%D0%B5%D1%80%D0%B8%D0%B0%D0%BB-%D1%81%D1%8A%D1%81-%D0%97%D0%B0%D1%85%D0%B0%D1%80%D0%B8-%D0%91%D0%B0%D1%85%D0%B0%D1%80%D0%BE%D0%B2/", "text": "\n                    Актьорът Александър Сано ще избяга от стереотипа на лошото момче от улицата с ролята отговорен родител в „Денят на бащата“. Новият сериал на БНТ ще го събере със Захари Бахаров две години след финала на „Под прикритие“, в което двамата разменяха вербални крошета като сводник и мафиотски бос. „Гангстерията нещо взе да ми дотяга. Ето, сега януари ще почнем снимки на един проект със Захари, който е коренно различен от всичко, което съм правил до сега. И двамата ще сме семейни типове, ще излезем от амплоато на Ивака и Косъма, което е много добре.“, сподели за Нова тв Сано.\n\nЗа психологическите обрати в шестте епизода са отговорни сценаристите на „Под прикритие“ Георги Иванов и Теодора Маркова. Историята ще се върти около разпадащо се семействои последствията, с които разводът бележи живота на родителите и техните деца. „Помолих се на кинаджийския господ за някаква друга роля, защото гангстерията вече взе да ми идва в повече.“, усмихна се Сано, който наскоро се разписа с участие и в култовия италиански сериал „Гомор“. Явно някой отгоре е чул апела му, защото в новия български филм „Привличане“ той започва работа с гимназисти. „Това не е строго тийнейджърски филм, а една хубава история, която разглежда интересни теми. Влизам в ролята на музикант, който се съгласява да  стане за една година учител по музика по заместване в частно училище. Там се случват нещо между него и учителката по история”, разкри Сано. Негов основен партньор в проекта, който тръгва по кината от 23-ти февруари, е Яна Маринова.\n\n\n \n                    ", "date": "2017.12.10", "title": "Сано става семеен тип в сериал със Захари Бахаров "}
{"url": "http://www.monitor.bg/a/view/43643-%D0%A2%D1%80%D1%8A%D0%BC%D0%BF-%D0%BF%D1%80%D0%B5%D0%BA%D0%B0%D1%80%D0%B2%D0%B0-%D0%BC%D0%B5%D0%B6%D0%B4%D1%83-4-%D0%B8-8-%D1%87%D0%B0%D1%81%D0%B0-%D0%BF%D1%80%D0%B5%D0%B4-%D1%82%D0%B5%D0%BB%D0%B5%D0%B2%D0%B8%D0%B7%D0%BE%D1%80%D0%B0-%D0%B8-%D0%B2-%D1%81%D0%BE%D1%86%D0%B8%D0%B0%D0%BB%D0%BD%D0%B8%D1%82%D0%B5-%D0%BC%D1%80%D0%B5%D0%B6%D0%B8/", "text": "\n                    Ръководителят на президентския апарат Джон Кели се опитва да накара Доналд Тръмп да не отделя всеки ден от 4 до 8 часа за гледане на телевизия и общуване чрез „Туитър“. Това пише в днешния си брой вестник „Ню Йорк таймс“, който се позовава на разговори с около 60 помощници, познати на президента и законодатели, които имат достъп до него. Тръмп спи малко и сутрин се събужда в 5:30 часа. Според публикацията, той има навика да се настройва на бойна вълна, гледайки сутрешните новинарски емисии по телевизията. Започва със СNN, след това се прехвърля на конкурентната телевизия \"Фокс нюз\", понякога и на телевизия MSNBC. Техните програми го зареждат с енергия, гняв и злоба. Тогава той хваща смартфона и започва да пише лаконични коментари от страницата си в „Туитър“. Случва се той да пише постовете, движейки се из стаята по пижама. По данни на вестника, така президентът прекарва 4 сутрешни часа, а понякога и повече. Това съответно тревожи Джон Кели, който деликатно, но настойчиво се опитва да убеди държавния глава да безделничи по-малко време, а повече да отделя за преките си задължения. Съгласно публикацията предшественикът му Райнс Прибъс с променлив успех се стараел да научи президента да се явява на работното си място в 09:00 или поне в 09:30 сутрин. Тръмп нееднократно обвиняваше повечето американски медии, че го критикуват преднамерено, публикувайки невярна информация. През март той нарече „Ню Йорк таймс“ и телевизиите СNN, NBC, CBS и ABC врагове на американския народ. Наскоро той шеговито предложи в „Туитър“ да се проведе конкурс сред американските медии за приза: автор на най-лъжливата новина.\n                    ", "date": "2017.12.10", "title": "Тръмп прекарва между 4 и 8 часа пред телевизора и в социалните мрежи"}
{"url": "http://www.monitor.bg/a/view/74676-%D0%9D%D0%BE%D0%B1%D0%B5%D0%BB%D0%B8%D1%82%D0%B5-%D0%BE%D1%82%D0%B8%D0%B2%D0%B0%D1%82-%D0%BF%D0%BE-%D0%BF%D1%80%D0%B5%D0%B4%D0%BD%D0%B0%D0%B7%D0%BD%D0%B0%D1%87%D0%B5%D0%BD%D0%B8%D0%B5/", "text": "\n                    Нобеловите награди за постижения в науката, литературата и икономиката се връчват днес в Стокхолм, а Нобеловата награда за мир - в Осло, предадоха световните информационни агенции.\n\nНаградите, почетните дипломи и златни медали в Стокхолм по традиция връчва кралят на Швеция Карл ХVI Густав в градската концертна зала.\n\nНобеловата награда за мир се връчва в кметството в Осло. На церемонията лауреатът изнася реч. Вечерта в негова чест има шествие с факли, а на следващия ден честването завършва с концерт в \"Арена Теленор\".\n\nМеждународната кампания за забрана на ядреното оръжие (ICAN) спечели тазгодишната Нобелова награда за мир за работата за привличане на вниманието върху катастрофалните хуманитарни последици от използването на ядрени оръжия и за усилията да постигне основаваща се на споразумение забрана на този вид оръжия.\n\nНобеловата награда за физиология или медицина спечелиха американците Джефри Хол, Майкъл Росбаш и Майкъл Йънг за откриването на молекулярните механизми, контролиращи циркадния ритъм - нашия биологичен часовник.\n\nГерманецът Райнер Вайс и американците Бари Бериш и Кип Торн спечелиха Нобелова награда за физика за решаващ принос към наблюдението на гравитационните вълни.\n\nШвейцарецът Жак Дюбоше, германецът Йоахим Франк и британецът Ричард Хендерсън спечелиха Нобеловата награда за химия за разработване на криоелектронна микроскопия, която революционизира\n\nбиохимията.\n\nНобеловата награда за литература спечели британският писател Казуо Ишигуро за романите, \"които с голяма емоционална сила разкриват бездната, разтваряща се пред илюзорното ни чувство за връзка със света\".\n\nРичард Тейлър от Чикагския университет спечели Нобеловата награда за икономика за 2017 г. за трудовете за психологичните и социални механизми при вземането на решения от потребителите и инвеститорите.\n\nПървата Нобелова награда е връчена в Сен Тропе през 1901 г. - пет години след смъртта на Алфред Нобел. Всяка награда може да бъде присъдена най-много на трима номинирани. Тя се състои от златен медал, диплом и парична сума. Паричната равностойност на наградата за всяка категория е 9 милиона крони (944 000 евро).\n                    ", "date": "2017.12.10", "title": "Нобелите отиват по предназначение"}
{"url": "http://www.monitor.bg/a/view/71551-%D0%90%D1%80%D0%B0%D0%B1%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0-%D0%BF%D1%80%D0%B8%D0%B7%D0%BE%D0%B2%D0%B0-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%B4%D0%B0-%D0%B0%D0%BD%D1%83%D0%BB%D0%B8%D1%80%D0%B0-%D1%80%D0%B5%D1%88%D0%B5%D0%BD%D0%B8%D0%B5%D1%82%D0%BE-%D1%81%D0%B8-%D0%B7%D0%B0-%D0%95%D1%80%D1%83%D1%81%D0%B0%D0%BB%D0%B8%D0%BC/", "text": "\n                    Министрите на външните работи на страните от Арабската лига призоваха САЩ да се откажат от решението си да признаят Ерусалим за столица на Израел, предадоха световните агенции.\n\nРешението, оповестено от президента Доналд Тръмп, е опасно нарушение на международното право, няма юридическа тежест и е невалидно, заяви Арабската лига в заключителна декларация след извънредната министерска среща в Кайро, на която бяха представени всички страни членки.\n\nРешението лишава САЩ от ролята на спонсор и посредник на близкоизточния мирен процес, подкопава усилията за постигане на мир, задълбочава напрежението и ще разпали гняв, който заплашва да тласне региона на ръба на пропаст от насилие, хаос и кръвопролитие, заявиха министрите в 3,00 ч. тази нощ след многочасово заседание.\n\nМинистрите също така призоваха международната общност да признае палестинска държава със столица Източен Ерусалим, поискаха резолюция на Съвета за сигурност, която да провъзгласи, че решението на Тръмп нарушава международното право и няма юридическа сила. Те предложиха лидерите на арабските страни да се съберат на извънредна среща на върха, домакин на която да е Йордания, ротационен председател на Арабската лига.\n\nМинистрите заявиха, че ще се срещнат отново до месец, за да преценят ситуацията и да съгласуват нови стъпки. Резолюцията съдържа остра реторика, но е бедна откъм съществени действия, отбелязва Асошиейтед прес. В нея липсват наказателни мерки, като бойкот на американски продукти или прекъсване или понижаване на нивото на връзките с Вашингтон. Арабски дипломати заявиха неофициално, че някои страни членки искали текстът да включва наказателни мерки срещу всяка страна, която последва примера на САЩ и признае Ерусалим за израелска столица, но това според източниците било сметнато за прекалено радикално от умерените арабски страни и в крайна сметка отпаднало.\n                    ", "date": "2017.12.10", "title": "Арабската лига призова Вашингтон да анулира решението си за Ерусалим"}
{"url": "http://www.monitor.bg/a/view/34440-%D0%A1%D0%90%D0%A9-%D0%B3%D1%83%D0%B1%D1%8F%D1%82-%D0%BF%D0%BE%D1%82%D0%B5%D0%BD%D1%86%D0%B8%D0%B0%D0%BB%D0%BD%D0%BE-%D0%B2%D0%BE%D0%B9%D0%BD%D0%B0-%D1%81-%D0%A0%D1%83%D1%81%D0%B8%D1%8F-%D0%B8%D0%BB%D0%B8-%D0%9A%D0%B8%D1%82%D0%B0%D0%B9/", "text": "\n                    САЩ могат да загубят бъдеща война срещу Русия или Китай заради лошата готовност американските военни в Източна Азия и Европа. Това се посочва в доклад на експертите изследователската организация RAND, специализирана в проучвания от обществено значение и национална сигурност в САЩ, цитиран от CNBC.\n\nСпоред авторите на доклада двете страни - Русия и Китай, са поставени пред предизвикателства за националната си сигурност. Освен това нарастващата ядрена мощ на КНДР е отчетена като заплаха, но пък САЩ и съюзниците им имат „малко възможности за действие\" срещу нея. От RAND смятат, че американските военни не са достатъчно добре обучени, а като основна причина за това се изтъква „епохата на съкратените бюджети\". Казано по-просто, осигуряването на военна сила, при амбициите на САЩ, никога не е била лесно, но през последните години, то се превърна в още по-трудна задача. Съвпадението с епохата на съкратените бюджети за отбрана доведе до това, че не е сигурно дали нашите военни могат да изпълняват задачите, които са им възложени\", гласи част от доклада.\n\nВ него се изтъква, че именно Русия и Китай укрепват военния си потенциал през последните години и при определени ситуации могат да победят въоръжените сили на САЩ.\n\n„Оценката в този доклад показва, че реалистично американските сили могат да загубят следваща война, въпреки че има по-добри показатели - 2,7 към 1 срещу Китай и 6 към 1 срещу Русия\".\n\nОсвен това докладът разглежда Русия като възможна заплаха, с която обаче САЩ и НАТО не могат да се справят, ако се наложи. Разгледан е вариант, при който руската армия нахлува в балтийските държави. „Стигнахме до извода, че в момента НАТО не е в състояние да защити балтийските държави при внезапна руска атака\", гласи заключението в доклада.\n\nПодобна е ситуацията и с Китай, ако народната република реши да си върне контрола над Тайван.\n                    ", "date": "2017.12.10", "title": "САЩ губят потенциална война с Русия или Китай"}
{"url": "http://www.monitor.bg/a/view/36633-%D0%9E%D1%82%D0%BC%D0%B5%D0%BD%D0%B8%D1%85%D0%B0-%D0%BD%D0%B0%D0%B9%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%B1%D0%B8%D1%82%D0%BA%D0%B0-%D1%81%D1%8A%D1%81-%D1%81%D0%BD%D0%B5%D0%B6%D0%BD%D0%B8-%D1%82%D0%BE%D0%BF%D0%BA%D0%B8-%D0%B7%D0%B0%D1%80%D0%B0%D0%B4%D0%B8-%D1%81%D0%BD%D0%B5%D0%B3%D0%BE%D0%B2%D0%B0%D0%BB%D0%B5%D0%B6/", "text": "\n                    Администрацията на парка за развлечения Six Flags в Атланта, САЩ отмени планирана битка със снежни топки, която трябваше да стани най-голямата в историята – много неща се правят само заради рекорда. Причината за решението обаче е доста странна – силен снеговалеж в района на Атланата, пише в. „Дейли Мейл“.\n\nСпоред предварителното описание на мероприятието в него е трябвало да участват 9 000 души на всякаква възраст. Действащият рекорд за най-грандиозно замеряне със снежни топки принадлежи на Канада, където през миналата година в битката са взели участие 8,2 хил. души.\n\nСпоред съобщенията на американската преса снежната покривка, провалила рекорда е била 15 сантиметра. Ситуацията предизвикала отмяна на стотици полети от Атланта (851).\n\nИнтересни са коментарите под съобщението за отмяна на мероприятието на сайта на Six Flags във Facebook.\n\n„Битка със снежни топки отменена заради снеговалеж – много иронично“, пише един от потребетилите. „Само Six Flags е в състояние да се откаже от снежна битка заради сняг“.\n\nПредполага се, че рекордът ще бъде поставен, но в друг ден, пише „Дейли Мейл“.\n                    ", "date": "2017.12.10", "title": "Отмениха най-голямата битка със снежни топки заради снеговалеж"}
{"url": "http://www.monitor.bg/a/view/18099-%D0%94%D1%8F%D0%B4%D0%BE%D0%BA%D0%BE%D0%BB%D0%B5%D0%B4%D0%BE%D0%B2%D1%86%D0%B8-%D1%81%D0%B5-%D0%BD%D0%B0%D0%B4%D0%B1%D1%8F%D0%B3%D0%B2%D0%B0%D1%85%D0%B0-%D0%B2-%D0%9C%D0%B0%D0%B4%D1%80%D0%B8%D0%B4/", "text": "\n                    Повече от 7000 души, облечени като Дядо Коледа, се включиха в крос в центъра на Мадрид, за да помогнат да бъдат набрани средства за борбата срещу рака, съобщи Ройтерс. Заради добрата кауза участниците замениха удобните спортни екипи с червени палта, характерните шапки и големи бради. Включиха се и деца, повечето облечени в зелени дрехи като джуджета. Трасето по известния булевард \"Пасео де ла Кастелана\" беше дълго 5 км. Това е най-голямото надбягване на дядоколедовци по света, твърдят организаторите. Част от платените такси за участие ще бъдат дарени на фондацията \"Интеос\", която подкрепя борбата са рака.\n                    ", "date": "2017.12.10", "title": "Дядоколедовци се надбягваха в Мадрид"}
{"url": "http://www.monitor.bg/a/view/82523-%D0%9F%D0%B0%D1%80%D0%B0%D0%B4-%D0%B2-%D0%91%D0%B0%D0%B3%D0%B4%D0%B0%D0%B4-%D0%BF%D0%BE-%D1%81%D0%BB%D1%83%D1%87%D0%B0%D0%B9-%D0%BF%D0%BE%D0%B1%D0%B5%D0%B4%D0%B0%D1%82%D0%B0-%D0%BD%D0%B0%D0%B4-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0/", "text": "\n                    В Багдад се състоя военен парад в чест на обявената в събота победа над \"Ислямска държава\" след тригодишна кампания, подпомогната от международната коалиция начело със САЩ, съобщиха световните агенции.\n\nИракският премиер Хайдер ал Абади и висши командири на силите за сигурност присъстваха на парада, състоял се на площада на Незнайния воин в \"Зелената зона\", силно охраняван район на столицата, където са разположени основните министерства и посолствата. В началото на парада над Багдад прелетяха военни самолети и хеликоптери с иракското знаме.\n\nАбади приветства от трибуната семействата на \"мъчениците\", членовете на въоръжените сили, паднали в борбата срещу джихадистите, предаде АФП. \"Това е една победа и празник за всички иракчани, но въпреки окончателната победа, трябва да останем бдителни\", заяви премиерът, който е също главнокомандващ въоръжените сили.\n\nВ събота Абади обяви 10 декември за национален празник по случай победата над \"Ислямска държава\". \"Нашите сили имат пълен контрол над иракско-сирийската граница и затова обявявам края на войната срещу терористите\", каза той на конференция в Багдад. \"Врагът ни искаше да унищожи нашата цивилизация, но ние спечелихме чрез нашето единство и решителност. Ние триумфирахме\", допълни министър-председателят.\n\nПразненства ще се състоят по цялата територия на страната, с изключение на Кюрдистан, защото властите на автономния регион упрекнаха Абади, че не е споменал за \"жертвите\", дадени от кюрдските бойци \"пешмерга\" в битката срещу джихадистите.\n\nНа 7 декември руското министерство на отбраната обяви, че мисията на руската армия в Сирия е изпълнена и територията на тази страна е напълно освободена от терористичната организация \"Ислямска държава\", а руският президент Владимир Путин каза, че ИД е разгромена напълно и на двата бряга на река Ефрат в Сирия.\n\nГенерал-полковник Сергей Рудской, началникът на главното оперативно управление на Генералния щаб на руските въоръжени сили, заяви, че финалният етап на разгром на терористите в Сирия е бил съпътстван от безпрецедентно разгръщане на руските военновъздушни сили. Сега руските военни, разположени в Сирия, ще се фокусират върху запазване на примирието и възстановяването на мирния живот там, уточни той.\n\nМеждувременно стана известно, че французи и алжирци, някои пристигнали от Сирия, се вливат в редиците на групировката \"Ислямска държава\" в северен Афганистан, където джихадистите са установили нови бази, съобщи АФП.\n\nПровинция Джаузджан, граничеща с Узбекистан, е едно от местата в северната част на Афганистан, където се е установила \"Ислямска държава\", след като се появи през 2015 г. в източен Афганистан, отбелязва агенцията.\n\nДжихадистите са разположили лагера си на няколко стотин метра от село Били Мариам. В лагера има само чужденци, около 200 души, смесица от араби, европейци, суданци и пакистанци.\n\nОкръг Дарзаб е \"95 процента в ръцете на \"Ислямска държава\", заявил местен жител. Той добавил, че много от хората в селото са избягали, най-вече тези, които работят за правителството.\n\n\"Ислямска държава\" иска да направи от провинция Джаузджан, в която контролира десетина окръга, \"логистичен център за приемане и обучение на чуждестранни бойци\", заяви Кейтлин Форест от института за изследване на войната във Вашингтон. За джихадистката групировка, разгромена в Сирия и Ирак, Афганистан се превръща в \"убежище\", от което тя може да \"планира атентати в Съединените щати\", посочва Форест в своя статия.\n                    ", "date": "2017.12.10", "title": "Парад в Багдад по случай победата над \"Ислямска държава\""}
{"url": "http://www.monitor.bg/a/view/70678-%D0%9B%D0%BE%D0%BD%D0%B4%D0%BE%D0%BD-%D0%BD%D1%8F%D0%BC%D0%B0-%D0%B4%D0%B0-%D1%81%D0%B8-%D0%BF%D0%BB%D0%B0%D1%82%D0%B8-%D0%BD%D0%B0-%D0%95%D0%A1-%D0%B1%D0%B5%D0%B7-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%BE-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5/", "text": "\n                    Великобритания няма да плати на Европейския съюз сметката по \"развода\", изчислена на 40-45 милиарда евро, ако не успее да сключи търговско споразумение с Брюксел. Това заяви днес министърът за Брекзита Дейвид Дейвис (на снимката). В петък двете страни постигнаха компромис по принципите на финансовото уреждане на Брекзит като част от споразумение за условията на излизане от ЕС от края на март 2019 година, което подготви пътя за обсъждане на бъдещите търговски отношения, припомня агенцията. На въпрос дали Лондон ще плати сметката при липса на търговска сделка Дейвис отговори пред Би Би Си, че това ще \"зависи от получаването на преходен период\" и \"търговско споразумение \".\n                    ", "date": "2017.12.10", "title": "Лондон няма да си плати на ЕС без търговско споразумение "}
{"url": "http://www.monitor.bg/a/view/17986-%D0%A8%D0%BE%D1%84%D1%8C%D0%BE%D1%80%D0%BA%D0%B0-%D1%81-3%D0%BC%D0%B5%D1%81%D0%B5%D1%87%D0%B5%D0%BD-%D1%81%D1%82%D0%B0%D0%B6-%D0%BE%D0%B1%D1%8A%D1%80%D0%BD%D0%B0-%D0%BA%D0%BE%D0%BB%D0%B0%D1%82%D0%B0-%D1%81%D0%B8-%D0%B2-%D0%BA%D0%B0%D0%BD%D0%B0%D0%B2%D0%BA%D0%B0-%D0%BD%D0%B5%D0%B8%D0%BD-%D0%BF%D1%80%D0%B8%D1%8F%D1%82%D0%B5%D0%BB-%D0%B1%D0%B5%D1%80%D0%B5-%D0%B4%D1%83%D1%88%D0%B0/", "text": "\n                    18-годишна с едва 3-месечен шофьорски стаж обърна колата си в канавка, заради което неин приятел бере душа в болница. Катастрофата станала около 22,30 часа в съботната вечер на пътя между асеновградските села Червен и Горнослав. Младото момиче шофирало „Опел”, който бил пълен с пътници. До нея на предната пътническа седалка било 17-годишно момче, а отзад се возели две момичета на по 16 и на 12 години. При лупинга в крайпътната канавка като по чудо оцелели всички момичета, но 17-годишният пътник бил откаран в болница в тежко състояние. Останалите са под лекарско наблюдение, без сериозни травми. Няма данни за употреба на алкохол и наркотични вещества. Няколко часа по-рано – около 19 часа, на пътя между селата Бенковски и Войсил лека кола „Фолксваген” с 41-годишен шофьор убила 74-годишен пешеходец. Възрастният мъж, който бил от Стамболийски, починал на място. Шофьорът, който пък е от Съединение, бил тестван за алкохол и дрога, като резултатите били отрицателни. Той бил арестуван за 24 часа в полицейския арест и предстои прокуратурата да поеме случая.\n\n \n                    ", "date": "2017.12.10", "title": "Шофьорка с 3-месечен стаж обърна колата си в канавка, неин приятел бере душа"}
{"url": "http://www.monitor.bg/a/view/15613-%D0%92%D0%BC%D0%B5%D1%81%D1%82%D0%BE-%D0%B3%D0%BE%D0%BB%D1%8F%D0%BC%D0%B0-%D0%BF%D0%B5%D1%87%D0%B0%D0%BB%D0%B1%D0%B0-%D0%90%D0%BF%D0%B0%D1%88-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0%D1%80%D0%B0%D0%B4%D0%B8-100-%D0%BB%D0%B5%D0%B2%D0%B0-%D0%BE%D1%82-%D1%80%D0%B0%D0%B7%D0%B1%D0%B8%D1%82%D0%B0-%D0%B0%D0%BF%D1%82%D0%B5%D0%BA%D0%B0/", "text": "\n                    Трима молдовци пробваха да оберат 100 лева от аптека в Пловдив в неделя сутринта. В малките часове на деня чужденците влезли с взлом в аптеката и се насочили към две метални кутии. Вътре служителите на аптеката държали оборотните си пари. Заради предстоящия почивен ден неделя обаче в двете метални кутии имало минимална сума – около 100 лева. Без да знаят, че всъщност в аптекарските сейфове няма очакваните пачки, тримата разбили входната врата и се опитали да отмъкнат двете метални каси. Още при взломяването на вратата те успели да задействат сот-а, благодарение на който гардовете от частна охранителна фирма пристигнали пред търговския обект много бързо и успели да сгащят единия от тримата обирджии. Другите двама успели да избягат. Двете каси с пари били спасени от служителите на частната охранителна фирма, пише marica.bg. Според непотвърдена информация тримата били студенти в Пловдив, където живеели от няколко години. Заловеният и предаден на полицията апаш се оказал на 25 години. Той бил отведен в ареста на Пето районно управление на полицията, където бил задържан за 24 часа. По случая е било образувано бързо производство, съобщиха от пресцентъра на полицията в Пловдив. Оттам уточниха, че предстои материалите от разследването да бъдат докладвани на районната прокуратура. \n\n\n                    ", "date": "2017.12.10", "title": "Вместо голяма печалба:  Апаш в ареста заради 100 лева от разбита аптека"}
{"url": "http://www.monitor.bg/a/view/201-%D0%9D%D0%B0%D0%B3%D0%BB%D0%B8-%D1%87%D1%83%D0%B6%D0%B4%D0%B8-%D1%85%D0%B0%D0%BA%D0%B5%D1%80%D0%B8-%D0%BB%D0%BE%D0%B2%D1%8F%D1%82-%D0%B1%D0%B0%D0%BB%D1%8A%D1%86%D0%B8-%D0%BE%D1%82-%D0%B8%D0%BC%D0%B5%D1%82%D0%BE-%D0%BD%D0%B0-%D0%B1%D0%B0%D0%BD%D0%BA%D0%B0/", "text": "\n                    Нагли хакери ловят наивници с имейли, изпратени уж от наша банка. В един и същи ден няколко търновци получили на електронната си поща писмо, изпратено уж от офис на Прокредитбанк. Интересното в случая е, че хакерите доста са изпипали писмото, като адресът, от който то е изпратено е с името на банката и с разширение bg. - noreply@procreditbank.bg. Към него има прикачен файл в PDF формат с големина 59 КВ, за който в писмото е указано, че съдържа фактура за платени такси. Не е ясно колко точно хора са се вързали на уловката, но поне един има със сигурност. Това е търновец, който ползва разплащателните услуги на въпросната банка и въпреки, че досега не е поучавал от тях подобно писмо се е излъгал и е отворил прикачения файл. В него обаче нямало никкава фактура, а празен лист. В този прикачен файл всъщност е скрит вирусът, който се активизира след отварянето му. И нещо доста интересно е, че при направен опит от 60 антивирусни прорами, само една го е засякла и отбелязала като вирус. След подадените сигнали, вирусът е разпращанаето на въпросните писма са блокирани и спрени. Тепърва обаче предстои да се изяснява колко и какви щети е нанесъл въпросният вирус.\n\nТова е поредната вирус атака само за седмица, след като преди 5-6 дни великотърновци сигнализираха за друг вирус, който получават под формата на писмо от „Енерго про”. Освен това през последните няколко години потребители са подавали сигнали и за писма с вируси, получавани от различни институции като НАП, общини и дори МВР.\n                    ", "date": "2017.12.10", "title": "Нагли чужди хакери ловят балъци от името на банка"}
{"url": "http://www.monitor.bg/a/view/10409-%D0%90%D0%BF%D0%B0%D1%88%D0%B8-%D0%BE%D1%82%D0%BC%D1%8A%D0%BA%D0%BD%D0%B0%D1%85%D0%B0-%D1%81%D1%82%D0%B0%D1%80%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F-%D0%BE%D1%82-96-%D0%B1%D1%83%D1%82%D0%B8%D0%BB%D0%BA%D0%B8-%D0%B1%D1%8A%D1%80%D0%B1%D0%B0%D0%BD/", "text": "\n                    Апаши обраха къща в Лом, съобщиха от полицията. Отмъкнали 96 бутилки бърбан „Джак Даниелс” , телевизора и 60 литра домашна ракия.\n\nОт години семейството работело в чужбина и домът им частна къща стоял заключен. Идвали си по празниците в дунавския град. За дома се грижела и го наглеждала 21-годишната им дъщеря З.В., която също живее в Лом.\n\nВ съботния ден, както правела обикновено, момичето отишло в дома на родителите си да проветри къщата и да я нагледа. Още щом влязла в двора забелязала, че един от прозорците на къщата е отворен. Тя много добре си спомнила, че предишния път е затворила всички прозорци и е заключила къщата. Веднага позвънила на полицията, защото се усъмнила че домът е бил обект на кражба.\nУниформените веднага се отзовали на сигнала и заедно с момичето влезли в къщата. Веднага установили, че телевизора е откраднат. Щом пък влезли в мазето видели, че липсва домашната ракия – 60 литра и събираната с години от семейството ценна колекция от 96 бутилки бърбън „Джак Даниелс”.\n\nВ полицията в Лом е заведено досъдебно производство срещу неизвестен извършител и работата по случая продължава.\n                    ", "date": "2017.12.10", "title": "Апаши отмъкнаха стара колекция от 96 бутилки бърбан"}
{"url": "http://www.monitor.bg/a/view/58248-%D0%98%D0%B7%D1%80%D0%BE%D0%B4%D0%B8-%D1%82%D1%80%D0%BE%D0%B2%D1%8F%D1%82-%D0%BA%D0%BE%D1%82%D0%BA%D0%B8-%D0%B8-%D0%B7%D0%B0%D1%81%D1%82%D1%80%D0%B5%D0%BB%D0%B2%D0%B0%D1%82-%D0%BA%D1%83%D1%87%D0%B5%D1%82%D0%B0/", "text": "\n                    Труп на застреляно куче взриви социалната мрежа Фейсбук. Снимките на мъртвата животинка са пуснати в мрежата от потребителка в личния и профил, в който пише: „В село Арбанаси в продължение на години се избиват поголовно животни, най-вече кучета и котки, троят ги, гърмят ги. Животните не са агресивни, но някой си тренира уменията по стрелба върху тях. Убити са вече над 20 кучета и също толкова котки. Това са бездушни хора, които смяат, че могат да излязат нощем с пушката и да удовлетворят злобата си. В парковете и около заведенията многократно са намзирани труповете на убитите животни. Тъжно е, че в този свят животните имат повече чувства от хората. Моля ви, ако е възможно да спрем това.” Наред със снимките на у,битото куче, потребитлката е пуснала и снимки на които се вижда как друго куче се навежда над мъртвото, а текстът под снимката е: „Другарчето му цял ден е седяло до убитото кученце и го ближе.Доволни ли сте от това, хора?” Репортерска проверка установи, че и други живеещи в архитектурното курортно селище Арбанаси, макар и с половин уста, признават за видяни трупове на убити кучета и котки. Според местните жители най-вероятно някой убива бездомните животинки през нощта, тъй като труповете им са откривани обикновено сутрин. Една от потребителките във фейса споделя, че преди време докато разхождала детето си на една от детските площадки открила котка, която най-вероятно била отровена, тъй като изглеждала охранена и домашна. А друга пък твърди, че за кратко време две котки са и били отровени от неизвестен злосторник.\n\nПотресаващите снимки предизвикаха буря от възмущения в социалната мрежа. Някои от хората предлагаха да се изпрати жалба до кмета на Велико Търново, който също живее в Арбанаси. а други направо настояваха местните жители да вземат в свои ръце правосъдието и да организират нощни патрули. Като в случай, че убиецът на животни бъде заловен, първо да бъде смазан от бой и едва след това предаден в полицията. Други пък настояваха убиецът да бъде тикнат ефективно зад решетките. „Абсолютно недопустимо е да има какъвто и да е толеранс към такива тежки престъпления. Стига са си затваряли очите и да свършат това, за което са сложени там. На същия принцип някой утре ще реши, че е оправдано да тонеме човешки живот. това безобразие е достатъчно показателно за културата, бита и съществото на българина”, възмущава се един от потребителите. А негов колега с ирония е написал: „Ами, то нали, уж, там, на Арбанаси живее елитът на Търново. Какъв елит, пълни помияри са те.”\n                    ", "date": "2017.12.10", "title": "Изроди тровят котки  и застрелват кучета"}
{"url": "http://www.monitor.bg/a/view/36755-%D0%91%D0%BE%D1%80%D0%B8%D1%81%D0%BE%D0%B2-%D0%B8-%D0%A2%D0%B5%D1%80%D0%B5%D0%B7%D0%B0-%D0%9C%D0%B5%D0%B9-%D0%BE%D0%B1%D1%81%D1%8A%D0%B6%D0%B4%D0%B0%D1%82-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0/", "text": "Варненската четворка се събира в Букурещ отново през март\n                    Възможностите за по-широко сътрудничество между двете страни в сферата на сигурността и управлението на миграционните потоци ще обсъдят премиерите на България и Великобритания Бойко Борисов и Тереза Мей.Българският министър-председател заминава утре на работно посещение в Лондон по покана на британския си колега. Двамата ще разгледат и потенциала на търговско-икономическите отношения между България и Обединеното кралство. Посещението на българския премиер в британската столица е продължение на разговорите, който двамата лидери проведоха в Талин през октомври, припомнят от Министерски съвет. Тогава двамата обсъдиха Брекзит и категорично потвърдиха, че двете страни ще продължат да си сътрудничат за гарантиране на сигурността в Европа, управление на миграционните потоци и борбата с тероризма. \"Страните ни имат отлични двустранни отношения, доказали своето значение през годините, и излизането на Великобритания от ЕС няма да наруши сътрудничеството и приятелството между тях\", декларира тогава премиерът. Нееднократно Борисов е сравнявал Брекзит с \"развод\", който ще бъде тежък за всички страни. Очакванията са преговорите между Великобритания и ЕС да навлязат в разгара си по време на българското председателство на Съвета на ЕС в първата половина на следващата година.\n\n\n                    ", "date": "2017.12.10", "title": "Борисов и Тереза Мей  обсъждат миграцията"}
{"url": "http://www.monitor.bg/a/view/15263-100-%D0%B4%D0%B5%D1%86%D0%B0-%D0%B3%D0%BE%D0%B4%D0%B8%D1%88%D0%BD%D0%BE-%D0%B2-%D0%BF%D0%BB%D0%B5%D0%BD-%D0%BD%D0%B0-%D0%BC%D0%B0%D0%BC%D0%B0/", "text": " Глобяват родители, отказали да предадат отрочето на половинката\n                    100 деца годишно са се озовавали в плен на един от родителите си, като най-често това е майката. Родителите на тези хлапета отказват да изпълняват съдебните решения за режим на виждане с бившата половинка и затова ощетеният се обръща към частен съдебен изпълнител.\n\nСпоред статистиката на Камарата на ЧСИ-тата, предоставена на „Монитор”, всяка година у нас се водят по 100 дела за предаване на дете. Това са случаи, в които не се изпълнява съдебно решение за спазване на режима на свиждане с дете след развод на родителите му, както и предаване на деца, които са били изведени от страната от единия родител без разрешението на другия. През 2016 г. ЧСИ са имали 106 дела за предаване на дете, а през първото полугодие на 2017 г. те са 56 и се очаква в края на годината цифрата да бъде около 100, коментираха от камарата.\n\n„Това са едни от най-тежките ни дела, тъй като са свързани с много лични истории и силни емоции”, обобщи практиката председателят на КЧСИ Георги Дичев. Негови колеги разказаха, че обичайните обяснения на родители, които не разрешават на бившите си половинки да виждат децата след раздялата, са няколко – не го гледат добре, не се грижат достатъчно за неговата безопасност или хигиена или пък не спазват часовете, когато трябва да го върнат, с оправданието, че то така иска.\n                    ", "date": "2017.12.10", "title": "100 деца годишно в плен на мама"}
