{"url": "https://www.monitor.bg/bg/a/view/prouchvane-pri-pokupka-cenata-i-syvet-ot-prijatel-sa-reshavashti-161981", "text": "Мненията на приятели и конкурентните цени са двата най-важни фактора, който влияят на потребителите, когато взимат решение какви марки да купят. С най-слабо влияние се очертават мнението на известните личности и асоциацията на марката с развлеченията през свободното време. Това показват резултати от проучване в България на GfK като част от глобалната програма Superbrands за 2019 г. Добрата реклама и положителният медиен образ на марката, заедно с нейната популярност са сред важните фактори при вземане на решение за покупка при малко над 40% от анкетираните. Мненията на приятели, които ползват марките, са важни за 71 на сто от участниците. за 61% е важна конкурентната цена. За едва 30% от отговорилите е важно дали марката има програми за лоялни клиенти, само 9% се ръководят в избора си от мнението на известни личности. Участниците в анкетата са давал повече от 1 отговор. В допълнение, мнението на приятелите, положителният медиен образ и лесното намиране на марката в магазина са по-важни за избора на 18-25 годишните участници, докато известността на марката има по-силно влияние сред по-възрастните участници (над 45 г.). Дори когато се търси най-добрата цена е важно марката да се харесва от пазаруващия (според 79% от попълнилите онлайн оценката). На трето място при характеристиките, определящи покупката на маркови продукти се нарежда сигурността, която марката дава, когато потребителят не познава добре стоката или услугата. Участвали са 2095 мъже и жени, ползващи интернет. Средният брутен месечен доход на домакинството на включилите се в изследването е 1664 лв., като при 40% от участниците доходът на домакинствата им е над 1500 лв. Ето кои са най-силните марки на българския пазар според Superbrands: GOOGLE       1 Интернет (търсачка) COCA-COLA 2 Напитки – безалкохолни ADIDAS         3 Облекло и обувки FACEBOOK   4 Социална мрежа OMV               5 Търговия с горива ARIEL             6 Стоки за бита BOSCH          7 Електродомакински уреди BTV                8 Медии – телевизия и радио LAVAZZA        9 Напитки – кафе и чай ДЕВИН          10 Напитки – безалкохолни LIDL               11 Търговски вериги и центрове HEINEKEN    12 Напитки - бира SAMSUNG    13 Технологии BMW              14 Автомобили NIKE              15 Облекло и обувки NESCAFE      16 Напитки – кафе и чай APPLE           17 Технологии КАУФЛАНД    18 Търговски вериги и центрове VIBER            19 Интернет (комуникация) SHELL            20 Търговия с горива", "date": "2019.04.08", "title": "Проучване: При покупка цената и съвет от приятел са решаващи"}
{"url": "https://www.monitor.bg:443/bg/a/view/ksns-bez-reshenie-za-borbata-s-korupcijata-obzor-161978", "text": "Властта не успя да постигне консенсус за борбата с корупцията след свикания при президента Консултативен съвет по национална сигурност. Съветът, посветен на борбата с корупцията по високите етажи на властта, приключи без обща декларация на участниците в него. Вместо това управляващи и опозиция си размениха взаимни обвинения, а президентът Румен Радев изчете документа, без той да е приет от участниците в съвета. В началото на заседанието управляващите и „Воля“ предложили да бъде дебатирани и темата с приватизацията, но искането им било отхвърлено. При изявлението си след съвета президентът Румен Радев обяви, че е предложил на участниците в съвета три стъпки за борба с корупцията по високите етажи на властта. Те включват Народното събрание както и да се създаде временна комисия за дейността на КПКОНПИ. „В кратък срок да се направи пълна проверка на всички изнесени в публичното пространство факти и документи, които касаят лица, заемащи висши публични длъжности“, изреди Румен Радев. И поиска резултатите от проверките да станат публични. Президентът обяви също, че е недоволен от разминаване в оценката за работата на антикорупционната комисия и ефективността от парламентарния контрол върху нея. И обобщи, че скандалът с апартаментите е само върхът на айсберга. Думите му станаха повод премиерът Бойко Борисов да свика извънреден брифинг в Министерския съвет, на който заяви, че декларацията, предложена от държавния глава, била „предизборен подарък“ за лидера на БСП Корнелия Нинова. По думите му на срещата станало ясно също, че червените и държавният глава целят смяна на ръководството на антикорупционната комисия с човек, посочен от президента. „Нямаше да правя изявление, защото това си е съвет на президента и той има право да излезе и да каже. заяви обаче малко след това Борисов. „Нека да видим недъзите в този антикорупционен закон и кое не работи. Ако има такива неща, да влязат в парламента и да ги решат“, призова премиерът червените. „Даже се обърнах към тях - „Какво сега, давате ни нов закон, стоите си вкъщи и си почивате, и като чираци ни възлагате работа“, коментира Бойко Борисов към БСП. по същия начин, по който е била направена и за избора на изтребител. Той благодари и на медиите за разследванията им, като посочи, че те са показали, че не е вярно клишето, че медиите у нас не са свободни. Ние имаме абсолютно свободни медии и нищо не остава скрито, посочи Борисов. В същото време обаче заяви, че истината се изопачавала от „олигарси, собственици на медии и войната помежду им“ и ситуацията ставала трудна за ориентиране. Коментира и думи на заместника Цветан Цветанов казани в негово интервю, че нямало кой да го накаже. „Първо може да ни накаже господ, после да го накажат хората, мога да го накажа и аз. Към моите съм много строг“, заяви Борисов От своя страна соцлидерът Корнелия Нинова освен, че и на влизане, и на излизане от \"Дондуков\" 2 се обяви за нов антикорупционен закон, поде и поход срещу прокуратурата. В графата \"мерки срещу корупцията“ тя поиска ограничаване на правомощията на главния прокурор. Заповедта за спирането на строителството на небостъргача \"Златен век\" ще бъде издадена след 7 дни, а и протестите, които организира Инициативният комитет \"Лозенец\" ще спрат през това време. Това стана ясно след среща на премиера Бойко Борисов с представители на протестиращите. \"Ние следваме законовата процедура за спиране на строежа на \"Златен век\", не го правим под обществен натиск. Ще спазим законовата процедура – след изтичане на 7-дневния срок на ДНСК ще издадем заповед за спиране на строителството. След това съдът ще каже. Ние смятаме, че законът няма ретроактивно действие – това е становището на всички нас и на премиера и според нас тази заповед ще бъде стабилна във времето\", обясни строителният министър Петя Аврамова. Според Никола Вапцаров срещата с премиера не е била лесна.  \"Ние сме категорични в нашите искания относно спирането на строежа. Обяснихме много внимателно позицията си, разгледахме, че има един определен буферен период, в който те имат право да си подадат наново документите, но не са го направили. Следователно през 2018 г. строителното разрешение спира действието си и всичко, построено след това, е без разрешение\", каза той. Междувременно Столичната община в лицето на районната администрация „Слатина“ ще провери как точно фигурира в документите и реално терасата на шефа на КПКОНПИ Пламен Георгиев. Общинските служители ще проследят статута на пространството, което се води за общо ползване.", "date": "2019.04.08", "title": "КСНС без решение за борбата с корупцията (ОБЗОР)"}
{"url": "https://www.monitor.bg:443/bg/a/view/ekzarh-hristo-projkov-cjal-svjat-shte-gleda-kym-bylgarija-pri-poseshtenieto-na-papa-francisk-161970", "text": "„Мъж и жена Ги сътвори“, се казва в Библията, а не „родител 1 и родител 2“, коментира в интервю за \"Монитор\" председателят на Епископската конференция на Католическата църква в България - Като българи и като католици, радостта от предстоящото посещение на папа Франциск в нашето Отечество е голяма. Събитието е в рамките на една богата история, каквато е тази на България – 1300 години като християнска държава. За 20 години втори папа ще посети страната ни. Това е изключителна привилегия. Ние сме свидетели, че още с встъпването си в длъжност се оформи по-различен стил на неговия понтификат. Папата обръща внимание на тези, които са по-отдалечени, по-далече от центъра, от притегателната сила. Той обръща внимание на по-малките държави като България. Вече беше в Босна, Херцеговина, Албания. Идва моментът да посети нашата страна, която е втората православна след Грузия, където вече беше. Това също е многозначително. Ние, освен че сме далече от центъра, сме вратата на Европа. Като такава страна той обръща особено внимание на малката общност католици тук, но идва не само за нас, но и за всички българи. Самото лого на посещението му говори за това – земното кълбо в ръцете на Бог, опасано с трикольора.    - България наистина е едно избрано място на мир. Ние преминаваме през толкова много трудности в последните години, в които немалко държави се сблъскаха помежду си. В нашата страна има мир, защото има толерантност и търсене на разбирателство. Затова и папа Франциск си избра този мир за бъде излъчен от България. За това говори трикольорът върху земното кълбо, който сякаш обгръща целия свят. От Балканите, където мирът наистина съществува, може да бъде направен апел към целия свят и народите, които жадуват мира, защото той липсва в техните държави. Неслучайно той избра за мото на посещението си Pacem in terries (\"Мир на земята\"), както е озаглавена едноименната енциклика на папа Йоан XXΙΙΙ, който в качеството си на папски легат е живял 10 години в България. Това е монсиньор Ронкали, престоят му тук е от 1925 до 1944 година. В служебната си дейност той преминава през Гърция, Турция, Париж и Венеция, а след това е избран за папа. Сигурно е, че за енцикликата си Pacem in terries той е бил вдъхновен от земите, в които е бил. - В Раковски повече от 200 деца ще участват в Литургията на папата, в която те за първи път ще приемат Исус Христос под вида на тялото Христово, което ние наричаме първо причастяване. За този акт те се подготвят в продължение на години. Това е голямо събитие за тях. Исус Христос е същият както и в Литургията, отслужена от един обикновен свещеник, но тук събитието съвпада с посещението на папата и това ще бъде събитие за целия им живот, както и за техните семейства. Те са поколението, което за пръв път посреща папа в България и за втори път при по-възрастните. - Връзките на България със Светия престол са хилядолетни. Не трябва да забравяме мисията на светите братя Кирил и Методий, които ни дават нашата славянска писменост и култура, и техният прием от папа Адриан ІІ. През ІХ век цар Борис І третира въпроса за покръстването на българите с папа Николай І. Това е дълъг период от време, преминаващ през дейността на кардинал Формоза, който е бил по нашите земи, а сетне също е станал папа. По времето на цар Калоян (ХІІ-ХІІІ век) е сключена уния, която продължава дълги години. Кореспонденцията между него и папа Инокентий ІІІ съдържа въпроси и наставления за структурата и етиката, които следва да се установят в държавата. В тези връзки между България и Светия престол трябва да отбележим българите католици, които имат значително отношение в историята на страната ни. Това са Петър Парчевич, участвал в подготовката на първото въстание за освобождаването на България, Петър Богдан Бакшев с първата История на България през 1667 г., Филип Станиславов с първата българска книга „Абагар“, Стефан Княжевич, Франческо Сомирович, а Петър Парчевич и Петър Бакшев са заемали високи църковни санове. Всички те са във висшия клир на Католическата църква в България. След 1989 г., когато дипломатическите отношения със Светия престол бяха възстановени, се оформиха официални връзки. За посланици във Ватикана имахме Кирил Маричков, Светлозар Раев, Владимир Градев, проф. Кирил Топалов – личности, които също оставиха своите следи в дипломатическите ни отношения със Светия престол. Ако трябва да обобщим, връзките ни датират още от ІХ век. - Ще отговаря пределно кратко и ясно. Ние сме вярващи. За нас, християните, настолна книга е Библията, а още в първите й страници в глава Битие е казано „мъж и жена ги сътвори“, а не „едно и две ги сътвори“. Това е истината. Затова и ще държим винаги на истинското начало, което Бог е поставил. Ако някой има проблеми с тези въпроси или има друго мислене, когато се срещне с Твореца на творението, да разговаря с Него и да Му изложи своята теза. Тогава той ще получи Неговия отговор. - Действащият до сега Закон за вероизповеданията функционираше правилно и беше достатъчен. Държавата намери за необходимо да внесе промени, които поставят в някаква привилегирована страна по-големите религиозни общности, но не и по-малките като нас, които сме под 1%. Така ние сме лишени от някои привилегии и възможности, с които можем да живеем един по-нормален живот. Въпреки всичко ние сме доволни, че сме част от цялото присъствие на религиозни общности в България и сме част от един християнски народ. - Прави впечатление, че папата увеличава своите пътувания. За първите пет-шест месеца на 2019 година той посети Панама, Емиратите, Мароко, предстоят България и Македония, следва Румъния. Те стават все по-интензивни. Вижда се, че той поставя в центъра на своите визити мира, братството, добрите взаимоотношения и толерантността между народите дори в мюсюлманския свят. В България той отново поставя в центъра мира на земята. От тук, преди заминаването си, папата ще участва в емблематично събитие. От малкия Йерусалим, както ние наричаме центъра на София заради близостта на храмовете на различни вероизповедания и толерантността на вярващите, ще бъде отправен апел към света за мир. Така фокусът на целия свят ще бъде насочен към нашата страна. С тази своя мисия за мир той ще даде своя благослов и ще си тръгне от България. Ние, българите католици, още отсега се молим за мир, всяка наша служба завършва с думите: „Боже на мира, дай ни мир в душите, за да може с живота си да покажем, че мирът е възможен на земята!“ Екзарх Христо Николов Пройков е роден на 11 март 1946 г. в София На 6 септември 1970 г. е ръкоположен за дякон от епископ Кирил Куртев, а на 23 май 1971 г. за свещеник от епископ Методий Стратиев През 1980-1982 г. специализира каноническо право в Григорианския университет в Рим  От 1982 г. е енорийски свещеник в катедрален храм „Успение Богородично” – София  През декември 1991 г. възобновява издаването на вестник „Истина - Veritas” – продължител на вестник „Истина”  На 18 декември 1993 г. е номиниран за помощник-епископ на Католическа апостолическа екзархия и титулярен епископ на Бриула На 6 януари 1994 г. е ръкоположен за епископ в патриаршеската базилика „Свети Петър” в Рим от папа Йоан Павел ІІ.  Ръководи Католическата апостолическа екзархия от 5 септември 1995 г. Понастоящем е председател на Епископската конференция на Католическата църква в България. В епископската конференция е председател на комисиите: за духовенството; за католическото възпитание и званията; за пастирската грижа над емигрантите и пътуващите; за пастирската служба над здравната служба На 15 май 2009 г. е назначен от папа Бенедикт XVI за консултант на Конгрегацията за Източните църкви на Римската курия На 15 ноември 2007 г. на специална церемония му бе връчен Големият кръст на Малтийския орден Pro piis meritis Melitensi", "date": "2019.04.08", "title": "Екзарх Христо Пройков: Цял свят ще гледа към България при посещението на папа Франциск"}
{"url": "https://www.monitor.bg:443/bg/a/view/angelkova-sybira-ministri-i-eksperti-na-konferencija-v-slynchev-brjag-161980", "text": "Туристическото министерство организира международната конференция за устойчиви инвестиции в туризма, която ще се проведе в края на месец май тази година в Слънчев бряг. Това стана ясно от съобщение до медиите на ведомството за среща на туристическият министър Николина Ангелкова с посланика на Италия в България Н.Пр. Стефано Балди. Ангелкова е поканила италианския министър на земеделието, храните, горите и туризма Джан Марко Чентинайо да участват във форума. Специален гост на събитието ще бъде Талеб Рифай, генерален секретар на СОТ от 2009 до 2017 г. „Нашата цел е да представим България не само като интересна дестинация на туристическата карта за четири сезона, но и като перспективно място за правене на бизнес и предлагане на висококачествени туристически услуги“, е казала още Ангелкова. Италия е много важен пазар за българския туризъм и двустранните ни отношения имат дълги традиции, особено в промотирането на културно-историческите маршрути и забележителности, е подчертала туристическият ни министър. През миналата година близо 158 хил. граждани на Италия са посетили страната ни като туристи, което е 15-о място в класацията ни за входящ туризъм, и увери дипломата, че ведомството работи последователно за увеличаване на техния брой.", "date": "2019.04.08", "title": "Ангелкова събира министри и експерти на конференция в Слънчев бряг"}
{"url": "https://www.monitor.bg:443/bg/a/view/maja-manolova-prizova-evrodeputatite-da-glasuvat-sreshtu-dvojnija-standart-161979", "text": "Омбудсманът Мая Манолова призова всички български и чужди евродепутати да подкрепят правила срещу двойните стандарти при храните, които ще бъдат гласувани на последната пленарна сесия на Европейския парламент следващата седмица в Страсбург.  Манолова участва днес в Брюксел в годишната среща на Европейската мрежа на омбудсманите, на която обсъждаха дали се чува гласът на гражданите в Европа. Тя се обърна към колегите си омбудсмани от ЕС с послание да подкрепят забраната с  , която ще бъде гласувана на 16 април в Европейския парламент. Манолова подчерта, че битката не е между Западна и Източна Европа, независимо че темата за по-лошото качество на храните от един и същи бранд бе повдигната от Вишеградската четворка, а в България от институцията на Омбудсмана. „Това е битка на всички европейски граждани срещу обидната практика на икономически силните мултинационални компании да третират хората различно, като им продават по-лошо качество храни“, заяви Манолова. По думите й, темата е показателна колко дълго време и усилия са необходими на администрацията в Брюксел да чуе гласа на гражданите и доказва, че механизмите за тяхното участие при вземане на решения са неефективни.", "date": "2019.04.08", "title": "Мая Манолова призова евродепутатите да гласуват срещу двойния стандарт"}
{"url": "https://www.monitor.bg:443/bg/a/view/za-mishkata-i-planinata-161973", "text": "Нищо ново: както Иван Костов, така и неговите наследници обичат да размахват пръст, да сочат изедниците на народа и да зоват към бунт, но всичко е като в притчата – напънала се планината и родила мишка. Дори по-лошо, самите те се оказват разследвани и съдени за далавери. Затова не се учудваме, че главният секретар на ДСБ Емил Мачиков, се оказа издирван за имотни измами, според разследването на ТВ Европа. Отдавна е известно, че костовистите едно говорят, друго вършат. Затова вместо да изринат собствените си авгиеви обори, те предпочитат да обслужват подсъдните олигарси. И търсят начини да се върнат отново на софрата, заради която бяха изхвърлени от парламента. Не е случайно, че Мачиков е сред основните упълномощени лица на ДСБ в Централната избирателна комисия и е организатор настоящата кампания на „Демократична България“ както и на предишните на ДСБ. Трябва обаче да си голямо перде, за да си мислиш, че капанът, който слагаш за други, няма да щракне за теб. Нека само си припомним, как Елена Костова се оплакваше, че заради фалирането на КТБ и блокирали банковата карта и тя изпаднала в конфузно положение, защото не могла да си плати хляба в магазина. А после се оказа, че всеки месец по сметки на фамилията банката е превеждала хиляди безотчетни левове. Изводът също не е нов – колкото и да се напъват, няма как да излъжат избирателите.", "date": "2019.04.08", "title": "За мишката и планината"}
{"url": "https://www.monitor.bg:443/bg/a/view/izpitnijat-turizym-gylta-ot-500-do-1000-lv-temata-161975", "text": "От 500 до 1000 лева излиза изпитният туризъм на кандидат-студентите по медицина, право и информатика, на които най-често се налага да обикалят от град на град, за да се явяват на приемни изпити. Това показват изчисления на „Монитор“ за харчовете, които е необходимо да направят. Родителите на кандидат-медиците трябва да броят хилядарка, за да могат децата им да пробват късмета си в трите най-желани медицински университета у нас. Сумата се образува от таксите за изпитите, нощувките в хотели, пътя до различните градове и джобните на децата им. Бъдещите лекари в Медицинския университет-София трябваше да платят 100 лв. за двата си кандидатстудентските изпити по биология и химия, които обаче се проведоха през две седмици - на 24 март и 7 април. Това налага да се предвидят двойни разходи за път и спане. Ако кандидат-студентът е например от Стара Загора, двупосочният автобусен билет му струва 25 лв. Преспиването в нощта преди изпита пък излиза между 20 лв. за хостел и 60-70 за стая в хотел. Сметката набъбва с още 30-40 лв. за джобните и разходите за транспорт в столицата. Общо само явяването на пробните изпити в МУ – София на старозагореца излиза над 300 лв. Още толкова гълта кандидатстването по медицина в Софийския универститет, където обаче самите изпити излизат общо 60 лв. С други 350 лева набъбват харчовете, ако кандидат-студентът реши да увеличи шансовете си за прием в медицинска специалност, като се разходи и до Варна. Двата изпита там излизат общо 120 лв., пътят между Стара Загора и морската столица струва 80 лв., а нощувките - още 60 лв. С джобните цялата сметка достига 340 лв. Така ако родителите на кандидат-лекаря от Стара Загора теглят чертата, за шест изпита в три ВУЗ-а и разходите покрай тях ще трябва да подготвят хилядарка. Кандидат-прависти също често обикалят няколко града, за да се явят на приемни изпити. При кандидатстване например в Софийския университет „Св. Климент Охридски“, великотърновския „Св. Кирил и Методий“ и пловдивския „Паисий Хилендарски“ ще трябва да заделят 500 лв. В Алма матер ситуацията при правистите е аналогична като при бъдещите лекари. За да могат да кандидатстват в специалност право, трябва да положат успешно два изпита – по български език и литература и история на България. Така за пробните изпити и бъдещият юрист от града под липите трябва да извади над 300 лв. за такси, път, нощувки и джобни. Кандидатстването в старата столица излиза по-евтино, тъй като мераклията може да се яви на тестовете по български език и литература и история на България в един и същи ден. За тях трябва да плати общо 80 лв., а пътят с влак от Стара Загора до Велико Търново и обратно излиза 14 лв. Нощувката преди изпит в хотел пък може да излезе между 21 и 49 лв. Общият харч е 150 лв. Ако кандидат-студентът от Стара Загора се пробва в Пловдивския университет, ще трябва да мисли основно за таксите за двата изпита - 50 лв., тъй разстоянието между двата града е малко. Сметките показват, че тези, които се пробват и за трите ВУЗ-а, трябва да подготвят около 500 лв. Малко повече излиза кандидатстването по направление „Информатика и компютърни науки“ едновременно в столицата и в Пловдив. Изпитите, пътят и престоят за СУ излизат 300 лева, колкото би глътнало и кандидатстването в същото направление в УНИБИТ в столицата. Кандидатстването в Пловдив излиза около 70 лева за изпитите на старозагореца, тъй като разходът му за път би бил минимален и може да се „прескочи“ нощувката. Част от родителите на кандидат-студенти могат да се разминат с големите разходи покрай борбата за вход в най-желаните университети, ако децата им са се насочили към специалности, при които приемът е с оценката на матурата след 12-и клас.", "date": "2019.04.08", "title": "Изпитният туризъм гълта от 500 до 1000 лв. (ТЕМАТА)"}
{"url": "https://www.monitor.bg:443/bg/a/view/100-roditeli-otnesoha-aktove-za-kryshkane-ot-preduchilishtna-v-plovdiv-161972", "text": "Издадени са 100 акта на родители от пловдивския район „Източен“, чиито деца не посещават задължителните предучилищни групи. Експертите са санкционирали вече 13 от тях с глоби между 50 и 250 лева. Специален софтуер на Министерството на образованието обхваща всички деца между 5 и 16 години, които подлежат на задължително предучилищно и училищно образование. „До миналата година работата беше, без да се използва такъв специализиран софтуер, много по-трудно е на хартия, с много документи, с обхождания в детски градини и в училищата“, коментира пред БНТ кметът на район „Източен“ Николай Чунчуков. Заради големия брой отпадащи деца в Пловдивския район, където е концентрирана най-голямата ромска група у нас, и детските градини ще имат свои профили в системата. Една от осемте градини, която вече разполага със специален профил в системата за мониторинг на отпадащите от предучилищните групи деца, е ДГ „Чайка“. За да се гарантира сигурността на личните данни на малчуганите и техните родители, за обработването на данните ще се грижи специално назначен служител. „Този човек подписва специална декларация, тъй като обработва чувствителни лични данни и компютърът е изцяло на негово разположение, този компютър не се ползва за нищо друго“, обясни директорката на градината Мария Петрова. От септември на задължително предучилищно обучение подлежат 803 деца от района, които до момента не са посещавали детска градина. Още от сега екипите започват да правят обходи по адресите на семействата.", "date": "2019.04.08", "title": "100 родители отнесоха актове за кръшкане от предучилищна в Пловдив"}
{"url": "https://www.monitor.bg:443/bg/a/view/karajancheva-bylgarija-shte-byde-sred-naj-postradalite-ot-paketa-mobilnost-161976", "text": "България е една от страните, които ще бъдат най-сериозно засегнати от приетия миналата седмица от Европейския парламент пакет „Мобилност“. Това заяви председателят на Народното събрание Цвета Караянчева в изказване na Конференцията на председателите на парламенти на страните-членки на ЕС, предадоха от правителствената информационна служба. Пакетът „Мобилност“ поставя под изпитание хиляди български семейства и застрашава цял един бранш, подчерта тя. Над 60 000 – толкова са домакинствата в България, в които поне едно лице работи като водач на тежкотоварен автомобил, и пакетът „Мобилност“, освен че застрашава тяхното препитание, излишно подхранва евроскептицизма в навечерието на европейските избори, допълни председателят на българския парламент. Форумът се провежда в австрийската столица Виена, а изказването си председателят на Народното събрание направи в рамките на сесията „Европейският съюз и неговите съседи“.  Цвета Караянчева подчерта, че ощетяващият България пакет „Мобилност“ е индикатор за много по-дълбоки и тревожни проблеми, свързани с бъдещето на Европейския съюз. „Стремежът към консенсус по никакъв начин не трябва да предизвиква разделение – и то не по партиен, а по национален признак. Никоя политика на ЕС не трябва да оставя лош привкус за протекционизъм и за рестрикции, които противоречат на основните ценности на ЕС. Разделението на център и периферия, както и Европа на две скорости, са неприемливи“, категорична бе Караянчева. В духа на днешната сесия „Европейският съюз и неговите съседи“ председателят на Народното събрание отчете, че определянето на европейското бъдеще на страните от Западните Балкани като основен приоритет на първото Българско председателство на Съвета на ЕС е геостратегическа инвестиция в стабилна, силна и обединена Европа. „Именно европейската перспектива е двигател за демократизация и икономическа трансформация. Гарантирането обаче на такава перспектива не е кратък процес. Ето защо е необходима приемственост и съм радостна, че и Австрийското, и Румънското председателство свършиха много работа в тази насока“, каза още Цвета Караянчева. Тя обърна специално внимание на темата за дигиталния дневен ред на Западните Балкани, повишаването на възможностите за комуникация между хората и бизнеса, както и на подобряването на цялостния инвестиционен климат за дигитални проекти в региона. По думите й всичко това ще доведе до подобряване на качеството на живот на жителите на региона. Според председателя на парламента ЕС в момента преживява тежки времена и това окуражава популистите да заливат обществеността с мрачни прогнози за залез на европейския проект. „ЕС обаче не е в безпътица. Необходим е стратегически дебат за бъдещето на европейския проект, искрен и откровен разговор с гражданите“, коментира още Цвета Караянчева.", "date": "2019.04.08", "title": "Караянчева: България ще бъде сред най-пострадалите от пакета \"Мобилност\""}
{"url": "https://www.monitor.bg:443/bg/a/view/rojters-london-se-gotvi-da-uchastva-v-evroizborite-161977", "text": "Британското правителство е предприело необходимите правни действия, за да участва в изборите за европейски парламент през май, ако това се наложи, съобщи Великобритания трябва да напусне ЕС в петък, но премиерът Тереза Мей поиска отлагане на датата, докато търси компромис с консервативната опозиционна партия за сделката с Европейския съюз. \"Като отговорно правителство днес предприехме законови стъпки да участваме\", се казва в изявление на правителството. \"Това не означава, че изборите са неизбежни, ако напуснем ЕС, ангажиментът ни да участваме в избори автоматично отпада\", пише Ройтерс, цитирайки твърдението на правителството. Датата за вота е 23 май.  Тереза Мей ще се срещне с френския президент Емануел Макрон и с германския канцлер Ангела Меркел.", "date": "2019.04.08", "title": "Ройтерс: Лондон се готви да участва в евроизборите "}
{"url": "https://www.monitor.bg:443/bg/a/view/kakvo-oznachavat-shantavite-lubovni-synishta-161974", "text": "\"Най-напред изясни чувствата си. Макар че в сънищата ни се разиграват чудати сценарии, на емоционално ниво те хармонират с реалния свят\", изтъква Балкли. На второ място, опитай да придадеш смисъл на образите от съня (например - среща с предишна тръпка в исторически музей може да означава, че чувствата трябва да останат погребани). Тъй като те са силно субективни, е невъзможно да се даде шаблон за разгадаване на смисъла им. Но като начало, ето няколко интерпретации на често срещани любовни сънища: Това не означава задължително, че копнееш връзката ви да се повтори. Но на някакво ниво той още ти влияе. \"Ако е бил от \"запомнящите\" се бивши, значи изживяното с него и до момента има позитивно въздействие в живота ти\", обяснява Балкли. Може би ти е помогнал да се почувстваш по-уверена. А ако е бил задник... Тогава вероятно се чувстваш емоционално впримчена в старата връзка или пък в момента си с някой, който проявява сходни черти. Твоят човек случайно да се е изплъзвал напоследък? Като онзи път, когато не се и опита да те успокои след тежък ден? \"Подобен сън се появява, когато половинката ни не реагира както сме очаквали\" - казва Джилиан Холоуей, автор на \"The Complete Dream Book of Love and Relationships\" - \"Осъзнаваме колко сме раними във връзката си и тази несигурност се поражда в съня.\"  (секс за една нощ, брутален скандал или друго) Когато връзката придобива по-голяма значение - например осъзнаваш, че се влюбваш в добър приятел или вече си влюбена в човека, с когото излизаш отскоро - може да се появи подобен сън. \"Той е предупреждение, че връзката е значима и е важно да бъдеш внимателна\", казва Холоуей. В сънищата сложни идеи приемат прост облик. А какво може да е по-ясен знак за обвързаност от сватбата? \"В този сън опитваш да си представиш как би изглеждала следващата стъпка и дали е удачно да я направиш с мъжа, с когото се срещаш от време на време или с дългогодишния си приятел\", разкрива Холоуей - \"Смущаващият елемент означава, че не бива да прибързваш\". Има още трески за дялане, затова изчакай, докато си сигурна. Обърни им особено внимание! Те са алармата на подсъзнанието ти - не натискай бутона за изключване.", "date": "2019.04.08", "title": "Какво означават шантавите любовни сънища"}
{"url": "https://www.monitor.bg:443/bg/a/view/lud-smlja-ot-boj-ohranitel-na-stolichnata-biblioteka-161963", "text": "Психично болен мъж нападна и преби охранител в сградата на Столичната библиотека, който след побоя беше настанен с рани по главата в „Пирогов“. Към 8,30 часа в понеделник 33-годишният мъж влязъл в сградата на библиотеката на площад „Славейков“, за да отиде до Комисията за защита на потребителите, която се намира на същия адрес. Той обаче е заседнал в асансьора и на помощ му се притекли няколко човека. След като е изваден от заседналото съоръжение, посетителят изненадващо нападнал и пребил 70-годишния охранител на сградата. Мотивът за атаката му над гарда не е ясна. По първоначални данни нападателят е в нестабилно психично състояние. Пристигналите на място екипи на МВР са задържали разбеснелия се мъж за 72 часа, обясниха от столичната полиция пред „Монитор“. Заради побоя сградата беше отцепена от униформените в продължение на няколко часа. След побоя пребитият възрастен охранител е закаран в противошокова зала на „Пирогов“. „Направени са подробни прегледи и изследвания. Има фрактури и контузии по лицето и главата, които са обработени. Предстои му оперативна интервенция от страна на хирурзите. Пациентът е без непосредствена опасност за живота към момента. Остава за лечение и наблюдение в болницата за толкова време, колкото изисква състоянието му“, съобщиха от спешната болница. Болшинството от охранителите у нас са над средна възраст, приета за страната, т.е. над 50-годишна възраст. Често за частни охранители се наемат пенсионирани полицаи и военни. Младите хора пък предимно се назначават в обекти, като банки, електрически дружества, но няма публични данни какъв е процентът им, нито компаниите предоставят такава информация. Общо около 156 хил. души работят в охранителния бранш, показва статистиката на браншовата асоциация. През последните две години има ръст на дружествата, които изпълняват частна охранителна дейност. Тенденцията според експертите е да излизат на светло, като регистрират наетите на трудови договори. В бранша има много голямо движение на назначените и освободените от работа.", "date": "2019.04.08", "title": "Луд смля от бой охранител на Столичната библиотека "}
{"url": "https://www.monitor.bg:443/bg/a/view/90-ot-dejnostite-po-bul-vasil-levski-vyv-varna-sa-gotovi-161966", "text": "90% от строителните дейности по булевард „Васил Левски“ във Варна са приключили. Продължава работата по четирите пешеходни пасарелки по новото трасе от ул. „Подвис“ до ул. „Г. Пеячевич“, съобщиха от дирекция „Инженерна инфраструктура и благоустрояване“ към Община Варна. Съоръжението в участъка между булевард „Цар Освободител“ и булевард „Сливница“ е с изградени кули и монтирани ферми, работи се по стълбищата, площадките, както и изграждането на осветлението. Предстои доставка и монтаж на асансьори. Пасарелката в участъка между бул. „Сливница“ и бул. „Владислав Варненчик“ е с изградени кули и монтирана ферма, а на „Ян Палах“ – с изградени кули, като предстои монтаж на стоманената ферма. Приключен е монтажът на пасарелката на ул. „Капитан Райчо Николов“. 99% от ВиК-инфраструктурата по най-мащабния за Варна строителен обект е изградена, остават довършителни работи с монтажа на капаците за дъждоотводнителните шахти, на облицовки, на парапети, мантинели и др. Около 90% е готово уличното осветление, реконструкцията на електро- и телекомуникационните мрежи. В готов вид са мостовите съоръженият, пресичащи бул. „Владислав Варненчик“, бул. „Сливница“, бул. „Цар Освободител“ и ул. „Свобода“. Довършителни дейности се извършват по мостовото съоръжение и по конструкцията на дерето в участъка на ул. „Прилеп“. При изграждането на новото трасе на бул. „Левски“ са положени около 50 000 тона асфалт. Работи севеч и  по програмата за озеленяване, уточняват още от общинската дирекция „Инженерна инфраструктура и благоустрояване“.  ", "date": "2019.04.08", "title": "Новият булевард „Васил Левски“ във Варна на 90% готов"}
{"url": "https://www.monitor.bg:443/bg/a/view/kogato-nishkata-po-labirinta-se-kysa-161969", "text": "Понякога имам чувството, че живеем в омагьосан свят. В лабиринт, от който няма излизане. Говоря за онази объркана система, наречена здравеопазване. И излизане няма. Сякаш е без изход и се луташ като мишка, използвана в пореден експеримент. Общо взето го изпитваме върху гърба си ежедневно. Най-вече, когато се наложи да ни хоспитализират. Заради заразата с морбили обаче ситуацията у нас стана доста напечена. И нажежи настроенията около темата за ваксините. Защото и тук буквално се оплетохме. Пак попаднахме в онзи лабиринт, от който няма излизане. Нишката се скъса и върви търси кой виновен за това, че децата не са имунизирани. А това си е сериозен проблем. Въпреки че лично аз се питам как може да се стигне до тук, при условие че от години си имаме действащ имунизационен календар. И не си спомням пред моята майка да е стоял въпросът дали да ми постави ваксина. През последните години антиваксърските движения набраха сила и бих казала дори, че станаха опасни. Все пак застрашават здравето и живота на собствените си деца и за мен това е недопустимо. Питам се обаче как е възможно да нямаме стройна система, която да отчита неимунизираните лица. Глобени родители има, но те са малцина, само 112. Лекари няма - те не подлежат на санкции. Обаче колко от вас си спомнят джипито да му е звъняло, защото ви предстои имунизация? Истината е, че са малцина тези, които предупреждават. Другото остава на собствената ти съвест. В същото време ситуацията с морбили у нас и около страната ни е доста притеснителна. Питам се как е възможно в 21-ви век да се връщат болести от миналото само защото някой е преценил, че имунизацията е по-опасна от самото заболяване. Парадоксално е да стигаме дотук, че деца на антиваксъри да се имунизират за рождения си ден по случай пълнолетието си. Не за друго, а защото досега никой не им е позволявал това и са си играли със съдбата. Антиваксър политик в Италия пък бе хоспитализиран в тежко състояние, след като пипна варицела. Но както се казва, животът поднася изненади. След всичко случващо се напоследък обаче мисля, че е крайно време да ни светне червената лампичка и да се предприемат строги мерки. Може би и много по-солени санкции, защото и сега антиваксърите предпочитат да си платят глобата от 50 или 100 лева, в зависимост от това дали е първи или втори отказ от ваксина, и си правят каквото са си наумили. Никой обаче не е длъжен да носи последствия заради хора, които са безотговорни към здравето и живота на околните. И после кой ще понесе вината за това? Родителите? Личните лекари? Явно, за да бъде прекратена тази порочна практика, е необходимо да са санкционирани всички по веригата. Иначе спасение няма. Най-вече от глупостта и тези, които създават митове. Не е ли крайно време да ги развенчаем и да намерим изхода на лабиринта?", "date": "2019.04.08", "title": "Когато нишката по лабиринта се къса"}
{"url": "https://www.monitor.bg:443/bg/a/view/borisov-sled-ksns-pri-gerb-rastat-i-zaplatite-i-pensiite-i-bvp-161971", "text": "При управленията на ГЕРБ растат и заплатите, и пенсиите, и БВП. Това заяви премиерът Бойко Борисов в отговор на поредната критика към кабинета от страна на соцлидера Корнелия Нинова, заедно с която присъства на заседанието на КСНС при президента Румен Радев. „Написаха за КСНС неща, на които ако не бях там нямаше да повярвам. Най-добронамерено отидохме да участваме, но не очаквахме такова поведение. Чух преразкази, които не отговаряха на истината. Това което чух беше предизборен подарък за г-жа Нинова. Взех думата и обясних, че се надявам да са разбрали всички. Още с влизането си г-жа Нинова даде тон с това, че се крадели по 10 млрд. на година. Капиталовите разходи за миналата година са 3,7 млрд. а за тази над 5, откъде взе тази сума 10 млрд.? Аз дори не бих си позволил да кажа, че те са крали по 10 млрд.“, възмути се премиерът в изявление в МС, няколко часа след приключването на сбирката на „Дондуков“ 2. След което подчерта с категоричност, че БСП никога не е имала по-добър държавен бюджет от ГЕРБ и постави въпроса какво ли би било при управленията на червените, ако са разполагали с 10 млрд. лв. отгоре. подчерта министър-председателят. „Отчет за прихода от приватизацията – касова, бонова, РМД-та, беше отхвърлено. Много добре беше скрито и не пожелаха да се говори по темите за приватизацията. Не мога да разбера как при всяка негова командировка кани министри, те организират форумите му и всичко е прекрасно, а тук казва, че министрите са корумпирани. Тя казала, че аз брутално съм й казал да пита Румъния за г-жа Кьовеши, аз й казах в Румъния управлява социалистическо правителство, обадете се на своята колежка и я питайте какво тя ми разказа, какво се е случвало в Румъния, аз не се меся в чужди работи. Европейският съвет реши новият ЕП да се произнесе след изборите. Беше визирано, че всичко това се върши по медийни публикации - ако е вярно това, да махнем другото клише, че не са ни свободните медиите“, коментира Борисов. По отношение на казуса с евтините жилища на властта пък, премиерът каза: „Скандалът с апартаментите е вече от 20 дни. От сутрин до вечер е, нищо не е останало скрито. И другият министър ще си отиде ако има нарушения, сега се проверява от прокуратурата. На Цачева не й позволих дори да се върне като депутат в НС, заради апартамента. Цветанов как може да каже, че няма кой да го накаже? Първо може да ни накаже Господ, после да го накажат хората, мога да го накажа и аз. Към моите съм много строг.“. Той се обяви в подкрепа на идеята за създаването на анкетна комисия в НС, която да нищи казуса, по примера на тази за избора на нови изтребители за ВВС. \"Аз съм за анкетна комисия, такава като тази за грипените. Трябва да се направи същата за всички замесени лица\", категоричен бе премиерът. Във връзка с  , Борисов посочи: „Като гледах как се споглеждаха Нинова и Иво Христов ми е ясно кой е писал тази декларация. Радев не спомена как на практика външният дълг от 28% го свалихме на 18%. В момента е рекордно нисък, как успяхме да съберем пари и откъде!“. Той подчерта, че позицията, изразена от Радев не е плод на приемането на обща декларация на заседанието. „На КСНС си говорихме добронамерено. Нямаше да правя изявление, защото това си е съвет на президента и той има право да излезе и да каже. Редно е обаче да каже всичко, което се е говорило. Нека да видим недъзите в този антикорупционен закон и кое не работи. Нов закон да компилираме - нека видим какво не работи в този, да влезе в парламента и да го променим. Даже се обърнах към тях: „Какво сега давате ни нов закон, стоите си вкъщи и си почивате и като чираци ни възлагате работа. По начина, по който са тръгнали олигарсите, независимо какви са, собственици на медии и войната помежду им, до такава степен се изопачава истината, от едните и от другите, че трудно се ориентираме кое е обективната истина. Ако не ни покажат апартамент с асансьор, трудно се ориентираме. Не може, когато митниците са задържали рекордно количество наркотици, босове влязоха в ареста и приходите скочиха, пак е на излишък бюджетът... Последните 10 години и БСП беше мандатоносител при правителството на Орешарски и заварихме бюджета на дефицит\", изтъкна министър-председателят.", "date": "2019.04.08", "title": "Борисов след КСНС: При ГЕРБ растат и заплатите, и пенсиите, и БВП"}
{"url": "https://www.monitor.bg:443/bg/a/view/varna-aplodira-na-kraka-loshoto-momiche-na-marian-vylev-161961", "text": "Особено трогателна се оказа за актьорът и режисьор Мариан Вълев първата предпремиерна прожекция на филма му „Лошо момиче' в родния му град Варна, в петък. След прожекцията на лентата в голямата зала на Фестивален и конгресен център – Варна, публиката, скочи на крака и аплодира Мариан, който пък от своя страна падна на колене и се поклони на всички тези хора, които оцениха труда му и буквално препълниха залата. След официалната част, Мариан раздаваше автографи и се снимаше с фенове и приятели около час. Той не скри радостта си от похвалите, които получаваше, а от своя страна публиката го дари с безброй комплименти за чудесната работа. Предпремиерното турне на „Лошо момиче“ предизвика еуфория през уикенда и в Търговище. Обиколката продължава на 9 април във Велико Търново, Пловдив (10 април), Враца (13 април), Видин (13 април), Габрово (14 април), Карлово (14 април), Благоевград (15 април) и Ловеч (16 април). Гала-премиерата на продукцията в София ще бъде на 11 април (четвъртък), когато Вълев ще отпразнува и рожден ден.", "date": "2019.04.08", "title": "Варна аплодира на крака \"Лошото момиче\" на Мариан Вълев"}
{"url": "https://www.monitor.bg:443/bg/a/view/vss-se-sreshtna-s-novija-otgovornik-za-monitoringa-na-bylgarija-161965", "text": "Членове на Висшия съдебен съвет се срещнаха с представители на Европейската комисия и с новия отговорник по Механизма за сътрудничество и оценка за България Томас Гарсия, съобщиха от ВСС. Домакини на срещата са били Боян Магдалинчев - представляващ ВСС, Вероника Имова и Атанаска Дишева – членове на Съдийската колегия, Даниела Машева и Светлана Бошнакова - членовете на Прокурорската колегия. В екипа на Експертната мисия на Европейската комисия участвали Жулиен Мусние – началник на отдел, Генерален секретариат и Туе Фосдал – Генерален секретариат. Гостите посочили, че посещението им се провежда след положителния доклад за България от месец ноември 2018 г., във важен етап от изпълнението на Механизма за сътрудничество и оценка“, и първата им цел са поставените по него задачи. Те обърнали внимание на възможността ВСС да осъществява директен контакт с ЕК чрез нейния представител за България. Заявено било желание ЕК да работи в един момент с България както с другите държави членки на Европейския съюз. „Съзнаваме отговорността на нашата работа и ще създадем условия за непрекъснат контакт с г-н Гарсия по всички дейности на ВСС, които представляват интерес за Европейската комисия“, заявил Боян Магдалинчев - представляващ ВСС. Членовете на Съвета представили свършеното след последната съвместна среща от 12 март 2019 г. в областта на конкурсните процедури, атестирането, за намаляване на натовареността на магистратите, реформата на съдебната карта. Споделени били положителните резултати от преструктурирането на районни прокуратури в страната.", "date": "2019.04.08", "title": "ВСС се срещна с новия отговорник за мониторинга на България "}
{"url": "https://www.monitor.bg:443/bg/a/view/hose-kareras-doktor-honoris-kauza-na-muzikalnata-akademija-161958", "text": "Един от легендарните оперни певци на нашето време, Хосе Карерас, ще бъде удостоен със званието доктор хонорис кауза на Националната музикална академия „Проф. Панчо Владигеров“ – най-високото отличие на престижната образователна институция. Специалната церемония в академията ще се състои при пристигането на Хосе Карерас за последния му концерт в София на 11 май (събота) в „Арена Армеец“, с който великият изпълнител, един от „Тримата тенори“, ще се сбогува с българската публика. Лично ректорът на НМА проф. д-р Димитър Цанев ще връчи отличието на маестро Карерас. В грандиозния концерт ще вземат участие над 120 души сценичен, технически и музикален екип. Ключова ще бъде ролята на младия български тенор Росен Ненчев и сопраното Илина Михайлова, които ще застанат на сцената редом с Карерас и ще изпълнят заедно с него най-популярните арии, с които испанецът си е спечелил вечно място в пантеона на оперната музика.  ", "date": "2019.04.08", "title": "Хосе Карерас – доктор хонорис кауза на Музикалната академия"}
{"url": "https://www.monitor.bg:443/bg/a/view/zvezdnite-bratja-panteleevi-s-obsht-koncert-v-zala-bylgarija-161956", "text": "Цигуларят Веско Пантелеев-Ешкенази се завръща на 18 април в зала „България“ за единствения си концерт в родината през този музикален сезон. На сцената с него ще излезе и брат му – известният диригент Мартин Пантелеев. Двамата се включват в 90-ия юбилеен сезон на Софийската филхармония, а концертът е посветен на нейния основател – Саша Попов, смятан за най-големия български диригент на всички времена, ярка фигура в културата на ХХ век. Двамата братя ще поздравят и рожденика Пантелей Пантелеев – дългогодишен музикант на Филхармонията и техен баща. Братята Веско Пантелеев-Ешкенази и Мартин Пантелеев са безспорни любимци на родната публика. Съвместните им изяви винаги предизвикват огромен интерес не само заради виртуозните изпълнения, но и заради топлите чувства, които буквално струят от единия към другия и от сцената към залата. В този концерт диригентът Мартин Пантелеев ще остави за малко палката и ще се включи като солист в Концерта за две цигулки на Бах. В програмата са включени и шакона „Червената цигулка“ от Корлиано (шакона – старинен испански танц, б.р.), „Севдана“ на Георги Златев-Черкин и Симфоничната сюита „Бай Ганьо“ от Веселин Стоянов. Билетите за концерта на цени от 25 до 50 лева са почти изчерпани, но все още може да се намерят ограничен брой единични места на касата на зала „България“ и на epay.bg.", "date": "2019.04.08", "title": "Звездните братя Пантелееви с общ концерт в зала „България“"}
{"url": "https://www.monitor.bg:443/bg/a/view/nad-300-sluchaja-na-morbili-v-stranata-161967", "text": "Случаите на морбили в страната вече надхвърлят 300. Увеличават се в Самоков, Ихтиман и София. За това алармира проф. Тодор Кантарджиев – национален консултант по микробиология и директор на Националния център по заразни и паразитни заболявания. Първи случай на шарката във Велико Търново беше регистриран в петък. Заразен е мъж, за когото се предполага, че се е инфектирал в чужбина, тъй като през последната година е пътувал на много места. 35 деца, болни от морбили и за които има медицински документ, че са ваксинирани са били тествани в референтна лаборатория и само при едно се е оказало, че има антитела, каза още проф. Кантарджиев. Кантарджиев за пореден път предупреди семействата с малки деца да внимават и да не водят неваксинирани малчугани в държави, където има морбили – например Македония, Сърбия, Гърция. Напада ни най-опасната западнонилска треска в предстоящото лято, съобщи още той пред БНТ. Затова е най-важно мерките да се взимат, преди да започнат проблемите. Сега е моментът те да се предприемат, за да няма комари във водоемите, тъй като точно те пренасят инфекцията, допълни специалистът. По думите му отрано трябва да се пръскат тревните площи и срещу кърлежи. Той обяви, че през 2018 г. в Европа са боледували около 1500 души. Проф. Тодор Кантарджиев подчерта, че в страните около нас има огнища на заразата и това е още една причина санитарните власти да предприемат мерки отрано. Това е заболяване, свързано с възпаление на мозъка. За съжаление, то причинява доста висока смъртност. Миналата година около 400-450 души са боледували в Гърция, над 450 в Сърбия, 260 в Румъния, каза проф. Тодор Кантарджиев. Ние засега ще се хвалим, защото има с какво да се хвалим. Само 13 случая хванахме миналата година. Тази година Италия, Франция и България са предупредени от европейските здравни служби за висок риск от западнонилска треска. Причината - миналата година, ако в Европа 7 пъти са се увеличили случаите на това заболяване, то в България се увеличиха 10 пъти, допълни той. От 200 души, ухапани от комари, които носят западнонилска треска заболява само един. Пикът на заболяването е през есента, след като инфекцията се развие, припомниха микробиолози. То засяга централната нервна система. Човек губи съзнание или се дезориентира. Не може да каже дори името си и не знае къде се намира. Лечението е болнично, като терапията се осъществява в неврологичните клиники или отделения. Обикновено от 10 заболели с възпаление на мозъка, 8 или 9 оздравяват след няколко месеца. 80% от хората, заразени с нилска треска, нямат никакви симптоми. Няма и да разберат, ако не се изследват. При останалите 20% най-често ще протече като летен грип. Само 1% ще развият някаква форма на менингит или енцефалит.", "date": "2019.04.08", "title": "Над 300 случая на морбили в страната"}
{"url": "https://www.monitor.bg:443/bg/a/view/njama-migrantski-natisk-po-more-kym-stranata-ni-kategorichen-e-komandiryt-na-vms-161960", "text": "Към момента няма засилен мигрантски натиск към страната ни по море, категорично заяви във Варна командирът на ВМС, контрадмирал Митко Петев. Той обясни, че няма данни и не се очаква нещо подобно да се случи по морската ни държавна граница. „Има обаче готовност за реагиране. „Предприетите мерки по зелената граница са адекватно реагиране на съответните институции по индикатори. Все пак, е добре да бъдем готови. Но преминали мигранти няма”, каза командирът на ВМС. Контрадмирал Петев представи Програмата за провеждане на националната информационна програма на Министерство на отбраната „Бъди войник“. Във Варна тя ще е в сряда, 10 април. Военноморските сили обявиха конкурс за 100 работни места във формированията си във Варна и Бургас. 75 са вакантните длъжности за матроси в морската столица, а останалите 25 са в южния морски град. 15 от свободните места са за Силите за специални операции на ВМС, посочи Петев. Той разкри какви заплати ще получават кадровите военни  и какви са изискванията за назначаване на работа като матрос в бреговите подразделения и корабните екипажи. Кандидатите минават 3 нива на изпитване - физически тест, обща култура, като се изискват средно образование и познания по български език и литература, математика, логика, история на България и компютърна грамотност, а третото изпитване представлява медицински и психологически тестове. Преминалите трите изпитания се допускат до събеседване. Кандидатите за командоси към спецчастите на флота са с по-специални изисквания. Всички кандидати за кадрова военна служба трябва да са на възраст до 28 години. Няма ограничения за пол, но физическите изисквания за жените са различни от тези за мъжете. Стартовата заплата за матрос е 700 лева, но с надбавките за храна и други става около 900 лева. Допълнително има надбавки, които могат да вдигнат заплатата с още 25 на сто. „Кандидатите могат да разчитат на една сигурна професия, която ще им донесе удоволствие, чест и достойнство, заяви контрадмирал Петев. Това е сложна задача е в днешния консуматорски свят, да се опитваме да пропагандираме нашите морални ценности. Но, това е единственият верен път, ако желаем България да има бъдеше“\", посочи още командирът на ВМС. На 10 април от 15 часа в района на пристанището ще има демонстрация на операция по овладяване на кораб, завзет от терористи. В демонстрацията ще се включат вертолет „Пантер” от морската авиобаза „Чайка”, катер и бързоходни лодки. Програмата предвижда още разглеждане на Морска гара на минен ловец „Цибър”. Пред входа на Морската градина пък ще бъдат показани въоръжение и бойна техника. Варненци ще могат да разгледат отблизо „пустинните котки” на Военна полиция и водолазна лодка. Клуб „Миноносец” пък ще покаже образци на старо оръжие и униформи от началото на миналия век. От 18,30 в зала 1 на ФКЦ ще има концерт на Представителния ансамбъл на Въоръжените сили и Националната гвардейска част и Представителния духов оркестър на ВМС.", "date": "2019.04.08", "title": "Командирът на ВМС: Няма мигрантски натиск по море"}
{"url": "https://www.monitor.bg:443/bg/a/view/irini-jambonas-i-valio-tanev-naj-dobri-v-komedijata-161953", "text": "Ирини Жамбонас и Валентин Танев бяха обявени за най-добри комедийни актьори при третото раздаване на годишните награди „Златен кукерикон“, учредени от директора на Сатиричния театър Калин Сърменов за високи постижения в комедийното изкуство. Ирини бе отличена за шеметното си изпълнение като мафиотската дъщеря Елизе в спектакъла на Теди Москов „Аз обичам, ти обичаш, тя обича“ в МГТ „Зад канала“, изпреварвайки колежките си в категорията Параскева Джукелова („Един безумен ден“ в Народния) и София Бобчева („Ясна поляна“ в Театър 199). Валентин Танев спечели състезанието с роля в друг проект на Теди Москов – „Коя гад изяде кашкавала“ по Еторе Скола в Русенския театър, оставяйки зад гърба си Малин Кръстев („Аз обичам, ти обичаш...“) и Тончо Токмакчиев („Мрак“ в Бургаския театър). Призът за най-добър комедиен режисьор, логично, се падна на Теди Москов, но той не присъстваше на церемонията и Ирини, като участничка в спектакъла, взе и неговата награда – пано с емблемата на Сатиричния театър и За разлика от него, Вальо Танев, който също не смогна навреме да си прибере сувенирите, защото по същото време бе зает на друга сцена, се яви в Сатирата след официалната част и бе един от най-поздравяваните от колегите си лауреати. Христина Джурова прибра „Златен кукерикон“ за дебют за участието си в „Семеен съвет“ от афиша на „199“ под режисурата на своя професор Атанас Атанасов. В категорията номинирани бяха още двама не по-малко впечатляващи млади артисти – Каталин Старейшинска и Стелиан Радев. Най-добър комедиен спектакъл стана „Защото на мама така й харесва“, реализиран от Лилия Абаджиева в театър „Възраждане“, в съревнование с „Камъни в джобовете“ на режисьора Венцислав Асенов и сдружение „Арт перспектива“ и „Двама съвсем голи мъже“, поставен от актьора Николай Урумов в Русенския театър. Завърналата се неотдавна от Италия възпитаничка на проф. Крикор Азарян Ива Тодорова, която преди борени дни се окичи и с 2 Икара – за водеща женска роля и за драматургия, бе удостоена с извънредната награда за индивидуално театрално постижение за авторския си моноспектакъл „Приятно ми е, Ива“ в „199“. Чаровната комедиантка се зарече да не се взема прекалено на сериозно и да се разпише с нов проект...чак за 70-годишнината си. В изявлението си тя отдаде почит на своя идол „без аналог в света“ – неотразимата Татяна Лолова, която малко по-късно излезе на сцената, за да получи голямата награда за цялостно творчество на името на Георги Калоянчев Приветствана на крака от зрителите, които не седнаха на местата си, докато тя говореше, голямата актриса буквално открадна шоуто на по-младите, раздипляйки спомени за детството, за началото на кариерата си, за свои колеги... Лолова припомни как Калоянчев като „бурлак на Волга“ е теглел нагоре и представления, и колеги, и публика, как Стоянка Мутафова два пъти падала в оркестрината... Дълго хвали и Ива Тодорова, която се преобразява в хала на сцената, и призова всички да я гледат... Водещи на гала-вечерта, в която участваше почти целият актьорски екип на Сатирата, заедно с възстановилия се след инсулт любимец на зрителите Пламен Сираков, бяха Калин Сърменов и Александра Сърчаджиева. Находчивият ум на Сърменов, който бе и автор на сценария, изпрати зрителите в един забавен антиутопичен свят в далечната 2069 г. Всички европейци ще са се разселили в Космоса, ще сме останали само ние и англичаните, още чудещи се за Брекзит. Тогава България ще е не на 3, а на 23 морета, а „Даунинг стрийт“ ще е продължение на „Солунска“. Ремонтът на „Графа“ няма да е свършил, а плочките за него ще се внасят от съседна Русия... В препратките към актуални родни и международни събития се включиха звездите на трупата Ана Вълчанова като Тереза Мей, Албена Павлова като кмета Йорданка Фандъкова, Кирил Ефремов като Николай Банев и др. Музика и песни на АВВА на живо, изпълнени от бенд и група също от актьори, вдигнаха градуса на шоуто, за което ненамерилите билет могат само да съжаляват, че не се излъчваше по някоя от водещите ни телевизии...  ", "date": "2019.04.08", "title": "Ирини Жамбонас и Вальо Танев – най-добри в комедията"}
{"url": "https://www.monitor.bg:443/bg/a/view/grisho-poluchi-pokana-za-turnira-v-barselona-161946", "text": "Григор Димитров получи „уайлд кард“ за АТР 500 състезанието в Барселона и така ще участва в пет турнира на клей този сезон. Надпреварата в каталунската столица стартира на 22 април, а за нея са заявени също 11-кратният носител на титлата Рафаел Надал, Доминик Тийм, Кей Нишикори и Стефанос Циципас. Гришо ще открие серията си на червена настилка следващия понеделник в Монте Карло, след това за втори пореден път ще се пусне в Барселона, а после е планирал да играе на мастърсите в Мадрид и Рим, както и на „Ролан Гарос“. Първата ни ракета няма да бъде поставена в Княжеството за първи път от 3 г. Димитров запази 29-ото си място в света тази седмица, но схемата с поставените затваря 20-ият Денис Шаповалов. Преди година в Монте Карло Гришо загуби на полуфинал от Надал и има да защитава 360 точки. Не го ли направи, той може да изхвърчи от топ 50 за първи път от октомври 2012 г. В същото време испанката Гарбине Мугуруса защити титлата си на турнира на твърди кортове в Монтерей (Мек). На финала тя поведе срещу бившата номер 1 в световната ранглиста Виктория Азаренка (Блрс) с 6:1, 3:1, след което съперничката й се отказа поради контузия на десния крак. На финала в Чарлстън (САЩ) пък американката Медисън Кийс победи друга бивша номер 1 - Каролин Вознячки (Дан), със 7:6(5), 6:3 и спечели първа титла за годината и четвърта в кариерата си.", "date": "2019.04.08", "title": " Гришо получи покана за турнира в Барселона"}
{"url": "https://www.monitor.bg:443/bg/a/view/inspekcijata-po-truda-iska-falit-za-55-firmi-161955", "text": "Инспекцията по труда е поискала обявяване в несъстоятелност на 55 фирми заради забавени заплати .За една година контролните органи на агенцията са подали на това основание 55 искови молби, като 11 от тях са подадени през 2019 г. Решени на първа инстанция са 36 от образуваните съдебни производства. Сумата на установените от контролните органи на Инспекцията по труда забавени възнаграждения през първите три месеца на 2019 г. е почти наполовина по-малка в сравнение със същия период на 2018 г. За периода януари – март 2019 г. са установени 3.8 млн. лв. забавени възнаграждения, а изплатените след намесата на инспекцията, включително и за стари периоди, са 2.9 млн. лв. Година по-рано забавените възнаграждения са били 8.2 млн. лв., уточниха от ГИТ. Намалява и средният брой на ощетените работници, който през тази година е 2208 души, а през 2018 г. е бил 4191 души. Общо 23 дружества са обявени в несъстоятелност, а за 8 е открито производство по несъстоятелност според решенията на първа инстанция. Три молби са отхвърлени, защото работодателите са изплатили изцяло забавените възнаграждения.", "date": "2019.04.08", "title": "Инспекцията по труда иска фалит за 55 фирми "}
{"url": "https://www.monitor.bg:443/bg/a/view/cvetan-sokolov-i-lube-na-polufinal-v-italija-161949", "text": "Цветан Соколов ще играе на полуфинали в италианската Суперлига по волейбол със своя отбор \"Кучина Лубе\". Това стана ясно след втората победа на \"Лубе\" като гост над \"Калцедония\" (Верона) с 3:1 (10, 23,-21, 17) във втория мач от 1/4-финалните плейофи. В първия мач резултатът беше 3:2 за тима от Чивитанова. Соколов изигра поредния си силен мач, в който се разписа с 15 точки (1 ас, 2 блока и 67% ефективност в атака). Също с 15 т. (7 аса, 3 блока) завърши и Робертланди Симон, който беше избран за MVP. Османи Хуанторена пък беше най-резултатен с 16 т. (1 ас, 2 блока). За \"Калцедония\" Матей Казийски беше отново на много високо ниво и направи 17 т.5 аса1 1 блок), а французинът Стефан Бойе стана топреализатор с 20 (1 ас, 2 блока). На полуфиналите \"Лубе\" среща победителя от двойката \"Трентино\" (Тренто) - \"Киоене\" (Падуа), в която ще се играе трети мач, след като тимът на Падуа изравни резултата на 1:1 с 3:0 у дома. Капитанът на националите ни Виктор Йосифов и неговият \"Веро Волей\" (Монца) също стигнаха до трети двубой с шампиона на Италия \"Сър Сейфти\" (Перуджа), след като го надиграха с 3:2 (17,-25, 20,-22, 12) у дома. В първия мач тимът на Перуджа спечели с 3:0. Йосифов записа в актива си 11 т. (2 аса, 5 блока), а Олех Плотницкий заби цели 29 (5 аса). За \"Сър Сейфти\" Вилфредо Леон завърши с 23 т. (1 ас, 3 блока), а Александър Атанасийевич ими 19 (1 ас,1 блок). Третата среща е не 13 април. Виктор Йосифов е твърдо начело в класацията при блокировачите в Суперлигата на Италия. Той има 70 блока в 25 мача и 93 изиграни гейма или с по 0,75 точки на гейм от този елемент. Втори е Себастиан Соле от \"Калцедония\" със 73 т., но от 26 мача и 102 гейма или 0,72 на гейм, а трети - Стефано Менгоци от \"Тоно Калипо\" с 0,68 т. на гейм. Цветан Соколов е 15-и с 44 от 26 мача и 92 гейма с 0,47 т. на гейм. Междувременно националният селекционер на волейболистите ни Силвано Пранди обяви на пресконференция в София, че Матей Казийски е отказал да играе за България в Лигата на нациите и в олимпийската квалификация. Според италианеца предстои още един разговор, но не е сигурно, че той ще доведе до промяна. \"Посветих определено време, за да опитам да убедя Матей да се върне. Първоначално открих желание в него, но след два месеца изчакване той каза, че не може да се завърне и не е готов да направи това. Само на теория остава някакъв шанс да се върне. Би било добре за световния волейбол той да играе за българския национален отбор. Със сигурност ще проведа още един разговор с него\", коментира Пранди Силвано Пранди сподели, че е поканил Андрей Жеков в щаба си, в който вече има двама италианци. Той събира отбора на лагер на 6 май, на 24 и 25-и ще има 2 контроли със Сърбия в Белгия, а на 27 май отборът тръгва за Аржентина за първите срещи от Лигата на нациите. Селекционерът уточни, че Тодор Алексиев влиза в неговите планове и че нови имена като Мартин Атанасов, Красимир Георгиев и Алекс Грозданов също имат шансове за попаднат в състава.", "date": "2019.04.08", "title": "Цветан Соколов и \"Лубе\" на полуфинал в Италия"}
{"url": "https://www.monitor.bg:443/bg/a/view/dogodina-puskame-intekrkonektora-gyrcija-bylgarija-161957", "text": "Министърът на енергетиката на Република България Теменужка Петкова и министърът на околната среда, енергетиката и климатичните промени на република Гърция Йоргос Статакис обсъдиха необходимите последващи действия за реализация на проекта за изграждане на газовата връзка Гърция-България. Двамата бяха категорични, че ще се работи по актуализиран графикът по проекта, така че интерконекторът да бъде въведен в експлоатация през 2020 година, в сихнрон с пуска на Трансадриатическия газопровод. По време на визитата си в София министър Статакис потвърди, че интерконекторът Гърция-България е приоритет проект и за гръцката страна. Министрите Петкова и Статакис подчертаха, че основен приоритет е успешното приключване на обществените поръчки за избор на строител, за доставчик на тръби и за строителен надзор. Очаква се всички тръжни процедури по проекта да приключат до края на месец април. Обсъдено бе и предстоящо подписване на междуправителствено споразумение, което да стабилизира данъчно-правния режим на проекта за период от 25 години.", "date": "2019.04.08", "title": "Догодина пускаме интекрконектора Гърция-България"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-121-62-lv-za-megavatchas-161948", "text": "При средна цена 121.62 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /9 април/. Средната цена на пиковата енергия /9.00-20.00 ч./ e 144.05 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 99.18 лв. за мегаватчас. Най-ниската цена в рамките на днешната сесия, при утрешен ден на доставка, е 56.54 лв. за мегаватчас, достигната за 3.00-4.00 ч., а най-високата е 162.26 лв. за мегаватчас - за 8.00-9.00 часа. Данните от БНЕБ показват, че са продадени общо 20 613.90 мегаватчаса електроенергия. Енергийната борса вчера затвори при средна цена 118.30 лв. за мегаватчас. В сегмента \"пазар в рамките на деня\" за днес, 8 април, БНЕБ отчита до момента общ търгуван обем от 409.70 MWh. Среднопретеглената дневна цена е 97.52 лева за мегаватчас.", "date": "2019.04.08", "title": "Енергийната борса затвори при средна цена 121.62 лв. за мегаватчас"}
{"url": "https://www.monitor.bg:443/bg/a/view/indonezija-i-malajzija-sreshtu-planovete-na-es-za-palmata-161947", "text": "Президентът на Индонезия Джоко Вододо и премиерът на Малайзия Махатхир Мохамад подписаха съвместна протестна нота във връзка с плановете на ЕС да ограничат вноса на палмовото масло, съобщи „Синхуа“. Двете страни произвеждат 90% от суровината в света. През януари 2018 г. ЕП одобри пакет от мерки, целящи да реформират енергийния пазар, за да се съкрати потреблението на енергия и да се запази климатът. Сред предложените мерки е и забраната за използване на палмово масло при производството на биогориво, които ще бъдат разгледани до края на май.", "date": "2019.04.08", "title": "Индонезия и Малайзия срещу плановете на ЕС за палмата"}
{"url": "https://www.monitor.bg:443/bg/a/view/astronavti-ot-sa-sht-i-kanada-izljazoha-v-otkritija-kosmos-161950", "text": "Астронавтката от НАСА Ан Макклейн и астронавтът от Канадската космическа агенция Давид Сен-Жак пристъпиха към излизане в открития космос, за да продължат работата по усъвършенстване на системите на енергозахранване на Международната космическа станция (МКС), съобщи АП. Люкът на \"Куест\" беше отворен в 14:31 часа българско време, като прякото предаване от борда на МКС се излъчва на сайта на НАСА. Една от задачите, поставена пред астронавтите, е смяната на адаптера на една от секциите на станцията, в която излезе от строя неотдавна монтиран литиево-йонен акумулатор. Освен това екипът трябва да положи резервен кабел за захранване на 17-метровата роботизирана ръка \"Канадарм-2\". Извънбордовата работа предвижда и монтирането върху корпуса на американския лабораторен модул средства за безжична връзка. Очаква се \"космическата разходка\" на Макклейн и Сен-Жак да продължи 6 часа и 30 минути. Това е третото поред излизане в открития космос от борда на станцията за последните 17 дни. Предишните две, при които беше извършена смяна на акумулатори, бяха осъществени на 22 и 29 март.", "date": "2019.04.08", "title": "Астронавти от САЩ и Канада излязоха в открития космос"}
{"url": "https://www.monitor.bg:443/bg/a/view/vseki-treti-shpionira-telefona-na-polovinkata-si-161951", "text": "Всеки трети човек шпионира половинката си, като проверява информацията в телефона й, прониквайки и в профилите й в социалните мрежи. Това сочи ново проучване, според което боят на хората с липса на така важното за връзката между партньорите доверие, се увеличава. Резултатите от направеното във Великобритания и обхванало 2000 души допитване, цитирани в. \"Дейли стар\", показват, че една трета от хората \"надничат\" в смартфоните или профилите в социалните медии на партньорите си, търсейки доказателства за изневяра. Една пета от мъжете пък са направили шокиращото признание, че докато партньорките им спят, използват пръстовите им отпечатъци, за да отключат телефоните им. 40% от участниците в допитването не крият на свой ред, че шпионират половинките си поне веднъж седмично. Оказва се също, че се увеличава броят на хората, които задействат бракоразводни процедури във основа на информация, на която са попаднали в телефоните или профилите на партньорите си. Според проучването над половината от \"романтичните шпиони\" са попадали на информация, която ги е накарала да вярват, че са се сдобили с „рога“. В резултат на това 45% от тях са прекратили връзката си. \"В наши дни технологиите ни дават по-големи възможности да се правим на шпиони. Социалните медии създадоха свят, който окуражава хората да търсят уличаваща информация за романтичните си партньори\", казва Мартин Граф, експерт по киберпсихология от университета на Южен Уелс.", "date": "2019.04.08", "title": "Всеки трети шпионира телефона на половинката си"}
{"url": "https://www.monitor.bg:443/bg/a/view/sprjaha-259-asansiora-za-godina-i-polovina-161940", "text": "259 асансьора са били спрени от общо проверените за последните 15 месеца 11 600, съобщиха за „Монитор“ от Държавната агенция за метрологичен и технически надзор (ДАМТН). От агенцията напомнят, че осъществяват технически надзор на асансьори, монтирани в административни и обществени сгради, както и внезапни технически прегледи на асансьорите в жилищни и промишлени сгради при получаване на сигнали, жалби или предложения от други контролни органи, граждани и организации. За подемниците, монтирани в жилищни и промишлени сгради, контролът се осъществява от лица, получили лицензия за технически надзор на съоръжения с повишена опасност от председателя на ДАМТН. По данни на контролното ведомство към края на миналата седмица асансьора. От тях в жилищни и промишлени сгради регистрираните подемници са 13 269, а останалите - в обществени. По данни от бранша общият брой на подемниците в страната е около 120 хиляди. Дигиталната база данни се попълва освен от агенцията и от лицата, осъществяващи технически надзор на въпросните съоръжения с повишена опасност. За цялата минала година и първото тримесечие на 2019 г. са издадени 72 актове за установяване на административни нарушения на лица, отговорни за настъпили неизправности и/или несъответствия с асансьори, сочат още данните предоставени от ДАМТН. Относно наличието на сив сектор в поддръжката, ремонта и надзора на асансьорите от агенцията информират, че при проверките за последните 15 месеца от началото на миналата година не са установени и няма информация за асансьори, които се поддържат от лица, които не са вписани в регистъра на ДАМТН, нямащи удостоверение за дейности по поддържане, ремонтиране и преустройване на асансьори. Лицата, които са получили заповед за обезсилване на издаденото им удостоверение трябва да преустановят дейността си по поддържане, ремонтиране и преустройване на асансьорите, за които имат сключен договор с ползвателите в 14-дневен срок от получаването й. Разпореждането, с което се допуска предварително изпълнение, чрез административния орган пред съда в тридневен срок от съобщаването му. Жалбата не спира допуснатото предварително изпълнение, но съдът може да го спре до окончателното решаване, уточняват от ДАМТН.", "date": "2019.04.08", "title": "Спряха 259 асансьора за година и половина"}
{"url": "https://www.monitor.bg:443/bg/a/view/vuchich-prishtina-prekrati-dialoga-s-belgrad-161938", "text": "Косово прекрати преговорния процес с официален Белград, без да изпълни своите задължени от Брюкселското споразумение и формирайки собствена армия. Това заявил сръбският президент Александър Вучич на среща с американския посланик в Белград Кайл Скот, предаде АФП. В съобщение на пресслужбата на сръбския президент се казва, че с неизпълнението на своя единствен ангажимент, а това бе формирането на Съюз на сръбските общини, с приемането на платформата (за преговорите с Белград), с формирането на армия и въвеждането на мита за сръбските стоки Прищина е прекратила диалога. Той посочил, че международната общност е трябвало по-рано да се заеме с проблемите, които доведоха до застой в диалога, се казва в съобщението на пресслужбата на сръбския лидер.  Аз не съм оптимист, но ако Прищина отмени митата, Сърбия е готова да разговаря, заявил сръбският президент.  От своя страна посланик Кайл Скот заявил, че САЩ подкрепят възобновяването на диалога и посочил необходимостта да бъде намерен начин за продължаване на преговорите, тъй като общ интерес на Сърбия, Прищина и международната общност е постигането на компромис.", "date": "2019.04.08", "title": "Вучич: Прищина прекрати диалога с Белград"}
{"url": "https://www.monitor.bg:443/bg/a/view/vangelov-na-polufinal-na-evropejskoto-po-borba-161937", "text": "Георги Вангелов се класира на полуфинал в категория до 57 килограма на европейското първенство по борба в Букурещ, Румъния. По-късно днес българският национал в свободен стил ще срещне бронзовия медалист от последния световен шампионат Сюлейман Атлъ от Турция. Вангелов започна турнира с победа с 4:1 срещу грузинеца Отари Гогава, а на четвъртфиналите българинът надви Джимчук Ринчинов от Беларус с 2:1. Така той стигна до схватката с Атлъ, който има бронз от световни финали за мъже и до 23 години, както и трето място на европейското първенство в Нови Сад през 2017-а. Николай Щерев започна турнира в категория до 97 килограма в квалификациите и победи гръцкия борец Христос Самарцидис с 4:0, но след това загуби с 1:7 срещу бронзовия медалист от последните три европейски първенства Елизбар Одикадзе. Той обаче стигна до полуфинал и по-късно днес може да изтегли Щерев на репешаж. Шансове за медал има и Али Умарпашаев в категория до 70 килограма. Той победи с техническо превъзходство германеца Кевин Хенкел, а в следващата схватка отстъпи с 2:5 на Магомедмурад Гаджиев. На полуфиналите полякът ще срещне турчина Мустафа Кая.", "date": "2019.04.08", "title": "Вангелов на полуфинал на европейското по борба"}
{"url": "https://www.monitor.bg:443/bg/a/view/otkriha-obnoveno-kilijno-uchilishte-161941", "text": "С водосвет за здраве и благоденствие днес бе открита сградата на обновеното първо килийно училище към църквата „Свети Георги” в Горна Оряховица. Службата бе водена от предстоятеля на храма отец Тодор. Килийното училище пази спомени за някои от най-важните исторически събития от обществения живот на Горна Оряховица. Към храма „Свети Георги” през 1822 година отваря врати първото килийно училище в града. Създадено е от отец Зотик – монах, който идва от Атон в Преображенския манастир и разнася просвещението в целия регион. Половин век по-късно тук е създадено начално мъжко училище, което е огнище на революцията. Преподаватели са Атанас Бендерев, Георги Бошнаков, Петър Василев – все дейци на готвеното въстание в средата на 70-те години на XIX век. В тази сграда Вичо Грънчаров и Радко Радославов учредяват и първото читалище в града. „Народен олтар“ му казват те и го наричат „Напредък”, за да води оряховчани напред. Тук са играни първите пиеси. В килийното училище се е отбивал и Левски. В двора на църквата по-късно Георги Измирлиев учи младите си последователи да стрелят. Тук се настанява и ръководството на Първи революционен окръг, подготвящо Априлското въстание. Сградата представлява едноетажна паянтова постройка с обемно-пространствена композиция, присъща за изгражданите в този период църковни килии в дворовете на църквите. Изминали са близо два века от построяването й. Атмосферните условия и влошеното състояние на покрива оказват негативно влияние и върху кирпичените стени с паянтова конструкция, които се овлажняват и постепенно започват да се рушат. С цел преустановяване на течовете и спиране разрухата на цялото килийното училище, възниква необходимостта от укрепване на сградата и неотложни ремонтно-възстановителни работи. По молба на църковното настоятелство през 2013 г. е изготвен проект и е депозирано искане за финансиране от Междуведомствена комисия за възстановяване и подпомагане към Министерски съвет. През 2018 година Междуведомствена комисия за възстановяване и подпомагане към Министерски съвет отпуска 166 844лв. След проведена обществена поръчка за изпълнител е избрана фирмата „Раховец архитектура и строителство” ЕООД, гр. Велико Търново. Извършените строително-ремонтни дейности на стойност 154 931лв.Те включват възстановяване на покривната, стенната и подовата конструкции; изграждане на отводнителна система за отвеждане на повърхностните води; реставриране на прозорци и врати и др.  Тук на малко като площ място е събрана много голяма част от историята и културата на Горна Оряховица. Идеята на общинското ръководство, заедно с Историческия музей е да възродим това място и то да е свидно за поколенията горнооряховчани, които идват след нас. Нека те да знаят от къде е тръгнало просвещението в нашия град, защото образованието е най-вайжно за просперитета на нацията, каза при откриването кметът инж. Добромир Добрев. Градоначалникът благодари на всички, които по един или друг начин са били съпричастни към обновяване на сградата на килийното училище. Храмът „Св. Георги“, в чийто двор се намира то е бил важно средище на просветно, културно и революционно развитие в града през Възраждането. Църквата е построена в края на XVI век, под името „Свети Димитрий Солунски“, а по-късно през ХІХ в. приема името на християнския светец, мъченик „Свети Георгий Победоносец“. Това наименование е оставено и през 1927 г., когато е построен сегашния храм.", "date": "2019.04.08", "title": "Откриха обновено килийно училище"}
{"url": "https://www.monitor.bg:443/bg/a/view/glavsekyt-na-dsb-smenil-imeto-si-izdirvali-go-za-imotni-izmami-161939", "text": "Главният секретар на заченатата в лабораторията на драгалевския гуру Иван Костов партия ДСБ Емил Мачиков е сменил фамилията си, като е бил издирван за имотни измами, преди да започне политическа кариера под новото си име. Това съобщи  , позовавайки се на разследване на ТВ Европа и сайтът breaking.bg. Историята стартира през далечната 2006 г. Тогава настоящият партиен ръководител Емил Мачиков, известен по това време с името Емил Ивов Илиев, се запознава с живелия дълги години в Германия Константин Мавродийски. Под предлог, че ще му помогне за изграждане на строителен бизнес, Емил Илиев сключва договор с компанията на Константин Мавродийски \"Кристиан 98\" ЕООД и заедно създават дружеството \"Здравен инженеринг\" ООД. Управител е именно Илиев, както и собственик на 90% от капитала от 5000 лв. Дейността на дружеството се съсредоточава около изграждането на два строителни обекта в столичния квартал \"Манастирски ливади\" – \"Здравец 1\" и \"Здравец 2\". Технически директор на строежите е бащата на Емил – Иво Илиев. С което започват и проблемите… за Константин Мавродийски. Борислав Вълчев, адвокат на Константин Мавродийски: И ми разказа една история, която, ако мога да преразкажа с две думи – неговите партньори го бяха измамили. Измамата се състои в това, че той е дал едни пари, които се харчат за други неща и не влизат в проекта\". Според Мавродийски 420 000 лв. фирмен капитал е използван от Емил Илиев и баща му за извършване на основен ремонт на негов апартамент на ул. \"Гурко\" 25 в София, комплексно саниране на фасадата на 5 етажна сграда на същия адрес и ремонт на вила, намираща се в село Коняво, област Кюстендил. \"Имаше слухове, че е организирал саниране на сградата и съм чувал, че са възникнали някакви проблеми\", обясни съсед на Емил Илиев. Нещо повече, отново с фирмен капитал е закупен луксозен джип на лизинг, чиято стойност с лихвите надхвърля 200 000 лв. Според Мавродийски техническият директор Иво Илиев е оправдал изразходването на 264 000 лв. от капитала на \"Здравец инженеринг\" ООД с \"изплащане на задължения към \"опасни лица\". Кои са опасните лица, на които фамилията Илиеви е изплатила над 260 000 лв. – не става ясно. През август 2010 г. Емил Илиев, известен днес като Емил Мачиков, е изключен от дружеството, на което допреди това е бил управител. След това от фирмата губят връзка с Илиев, въпреки, че завеждат гражданско дело за част от сумите, за които се твърди, че са били отклонени. Борислав Вълчев, адвокат на Константин Мавродийски: \"Получихме изпълнителен лист, но ЧСИ-то не успя да го намери. Така или иначе не последва нищо, защото това лице нямаше нищо на свое име, нямаше имущество.\". С излизането на Илиев от касата на дружеството изчезва и сумата от 370 000 лв. Заради изчезналите суми срещу бившият строителен предприемач и настоящ политик е образувано и досъдебно производство през 2012 г. Борислав Вълчев, адвокат на Константин Мавродийски: Защо Илиев не е могъл да бъде открит? Според разкази на негови съпартийци в ДСБ в този период той не е присъствал в страната. Така се стига до 6 юни 2013 г., когато Емил Ивов Илиев става Емил Ивов Мачиков. Самоличността му бе потвърдена и от Вероника Цветкова, бивш счетоводител на ужиления Кристиян Мавродийски. Разпознавате ли това лице и с какво име ви е известното? Вероника Цветкова: Да, това е господин Емил Ивов Илиев. Познавам го като управител на фирма \"Здравец инженеринг\" ЕООД\". След смяната на името през 2013 г. Илиев, вече Мачиков, се впуска в политиката. Още през февруари 2014 г. е назначен от Радан Кънев за главен секретар на на партията Демократи за силна България. Преди дни Кънев категорично отхвърли възможността в редиците на \"Демократична България\" да има извършители на престъпления. Радан Кънев: \"Хората, които са на отговорни позиции в \"Демократична България\" в момента нямат престъпни петна в миналото си, включително тези, които са участвали във властта\". Освен близък до Радан Кънев, Мачиков придружава Атанас Атанасов на конференциите на Европейската народна партия. Близък е и до общинският съветник от ДСБ Марта Георгиева, както и до колегата й Иво Божков. В събота пък Мачиков, известен преди като Емил Илиев, бе сред основните лица по време на регистрацията на Демократична България за европейските избори. Така Мачиков/Илиев отговаря на разследването на двете медии. Той твърди, че промяната на името е извършено заради паметта на дядо му, който е бил политически затворник в \"Белене\".", "date": "2019.04.08", "title": "Главсекът на ДСБ сменил името си, издирвали го за имотни измами"}
{"url": "https://www.monitor.bg:443/bg/a/view/levski-ostana-bez-zashtita-za-derbito-s-ludogorec-161935", "text": "Треньорът на „Левски“ Георги Дерменджиев ще има сериозни проблеми със защитниците преди дербито с „Лудогорец“. Мачът на „Герена“ е в неделя от 19 ч., като разликата между двата отбора е само 6 точки. За ключовия мач единствените централни бранители на разположение са младоците Деян Иванов и Томислав Папазов. Нуно Рейш получи пети жълт картон срещу „Черно море“ и е наказан, а Седрик Унтонджи се контузи в рамото и по всяка вероятност също ще отсъства. Давид Яблонски бе освободен преди дни, а Луис Нганиони също а аут, защото получи червен картон при победата над „моряците“. Допълнителен удар за „Левски“ може да е и отсъствието на капитана Живко Миланов. След края на мача във Варна той бе изловен да показва среден пръст на агитката на домакините. От „Черно море“ са сезирали делегата на мача и са изпратили видеото в БФС, като се очаква Дисциплинарната комисия да се произнесе. От кадрите се вижда как защитникът отправя нецензурния жест, а треньорът Георги Дерменджиев се опитва да го укроти и да потуши страстите.", "date": "2019.04.08", "title": "“Левски“ остана без защита за дербито с „Лудогорец“"}
{"url": "https://www.monitor.bg:443/bg/a/view/p-i-f-napisaha-ponjakoga-za-horata-s-mnojestvena-skleroza-161934", "text": "Познавате ли симптомите на Множествената Склероза? Най-често срещаният отговор според група P.I.F. е: „Понякога“. Песента е част от кампанията „Невидимата МС“ на фондация „Множествена склероза за България“, а премиерата й ще се случи с мини турне във Варна, Плевен, Шумен, Русе и Бургас. За P.I.F. участието в „Невидимата МС“ е колкото част от мисията им за социална отговорност като творци, толкова и лична кауза. Пътищата на председателя на фондацията Здравка Цветарска и Димо Стоянов се пресичат с помощта на неговата съученичка от Варна Кристина. „Тя е диагностицирана с МС от доста време, но е изключителен боец по дух – движи собствен бизнес, ходи на бокс, въобще - живее активно. Здравка я помолила да препоръча артист, който да запише песен по случай световния ден на заболяването - 30 май. разказва Димо. „Понякога“ е песен, която отлежава в архивите му близо десетилетие. „И все не намираше повод да излезе на бял свят. Пуснах я на Здравка и текста зазвуча в пълен синхрон с идеята за съпричастност към хората с МС и изпитанията, пред които ги поставя болестта“, споделя фронтменът на P.I.F. Съвсем скоро „Понякога“ ще се сдобие и с клип, в който ще видим лицата на МС през вдъхновяващите истории на хора с различни професии. По този начин всеки съпричастен към хората с МС в България ще може да осигури адекватна и правилна подкрепа.“, убедена е Здравка Цветарска. Целта на кампанията „Невидимата МС“ е повишаване информираността на обществото за невидимите МС симптоми и тяхното въздействие върху качеството на живот на диагностицираните. В България по последни неофициални данни има над 10 000 души с това заболяване, като всяка година тяхната бройка се увеличава приблизително с нови 80 пациента. Множествената склероза е едно от най-честите неврологични заболявания, като нейните първи прояви обикновено се регистрират в най – активната възраст – между 20 и 40 години. За съжаление, има тенденция към намаляване на възрастовата граница и към днешна дата най – младият диагностициран пациент в България е на 12 години.   - Menthol (unplugged)  - Galaxy Bowling Club Pleven  - Merock & Blues Club  -  MAX Club Ruse  - Bar Target", "date": "2019.04.08", "title": "P.I.F. написаха \"Понякога\" за хората с множествена склероза"}
{"url": "https://www.monitor.bg:443/bg/a/view/daritkova-sled-ksns-pokazali-sme-politicheska-volja-za-borbata-s-korupcijata-161942", "text": "След три часа заседанието на КСНС завърши без общо решение и декларация какви мерки да се набележат за борба с корупцията. На брифинга на \"Дондуков 2\" се появи само държавният глава Румен Радев, а премиерът Бойко Борисов излезе без да коментира темата.  Радев поясни, че е имало разминавания около проекта на декларация, която той предлагал и основно върху това какви са измеренията на корупцията по високите етажи на властта, доколко е ефективна борбата с нея, както и ефективността на самата КПКОНПИ и дали НС изпълнява реален контрол върху дейността на антикорупционната комисия. От думите на Радев стана ясно, че не е доволен и от начина, по който е избрано ръководството на КПКОНПИ.  Радев предложил няколко неща - нов антикорупционен закон, НС да сформира временна анкетна комисия за дейността на КПКОНПИ, която да предложи кадрови решения, поискал и пълна проверка на изнесените в медиите факти за лица, заемащи публични длъжности. Радев визира скандалата \"апартаментгейт\", като уточни, че е предложил протоколите от тези проверки да са публични. Наред с това последното му предложение било изпълнителна и законодателна власт да изготви законодателен пакет, който да ограничи условията за генериране на корупцията. Радев се оплака, че среща съпротива, когато повдига темата за корупцията. Споед него институциите не действали активно след \"апартаментгейт\", а вместо това мълчанието продължило. По думите му това разкривало криза на държавността и доверието в институциите. Радев призна, че е снел доверието си не само от шефа на КПКОНПИ Пламен Георгиев, но и от неговия заместник Антон Славчев, като според него комисията е неефективна в този си състав. Липсва реален контрол върху дейността на КПКОНПИ, каза Радев.  Президента призова за енергични действия за възстановяване на държавността. \"На безочието на на определени политици и на ширещата се демонстрация и чувство на безнаказаност трябва да се сложи край\", каза държавният глава. По думите му това осещане на безнаказаност се превръща в стандарт и за по-ниските нива в администрацията и се пренася в провинцията. \"Апартаментгейт не може да се лекува с оставки\", убеден е Радев. По думите му в  обществото се споделяло убеждението, че този скандал е само върха на айзберга на истинската корупция, а политици и магистрати, които цял живот били на държавна заплата, не се срамували да демонстрират лукс, големи финансови ресурси, имоти, крупни фирми чрез поставени лица или офшорни фирми.  Налице  е разстяща криза в доверието\", каза Радев, без да уточни кои точни предсатвители на съдебната система визира. Според него тази криза или ще бъде проодоляна чрез енергични мерки на институциите, или ще се задълбочи и ще доведе до пълна загуба на легитимнсот с непредсказуеми последици. Именно затова призовал всички учатсници в КСНС , че няма време и трябва да се вземат адекватни мерки. Накрая благодари на медиите, които започнали разкритията и призова българите към \"нетърпимост към всички прояви на корупцията и към бездействието на държавните институции\".   заяви от своя страна председателят на ПГ на ГЕРБ Даниела Дариткова по-рано, веднага след приключването на заседанието на КСНС при президента. Тя обясни, че партиите не излизат от заседанието при президента с обща декларация, защото в предложения документ от Румен Радев е имало „внушения и заключения, които не кореспондират с реалностите, а отговарят на нечии политически интереси“. „Всички доклади бяха дадени час преди КСНС. Проекта за решение получихме в хода на заседанието. Това е изненадваща практика за работата на КСНС. Ние наистина обсъдихме всички текстове, но някои се покриваха с предходни решения от КСНС“, заяви Дариткова. Преди нея лидърт на БСП Корнелия Нинова обяви, че декларацията на президента била подкрепена единствено от червените. Нинова се оплака, че на КСНС отхвърлили искането им за промяна в антикорупционния закон, или нов нормативен акт, както и създаване на временна анкетна комисия парламента за скандала с евтините апартаменти на властта. „ Бяхме свидетели на бранене на статуквото със зъби и нокти“, заключи Нинова. Лидерът на \"Воля\" Вселин Марешки пък обвини БСП , че се опитали да вкарат текстове в декларацията, които да им помогнат в предстоящата кампания за евровота. По думите му на КСНС имало както и опит президентската институция да се употреби от социалистите с предизборни цели.", "date": "2019.04.08", "title": "След 3 часа заседание: КСНС без решение за борбата с корупцията (ОБНОВЕНА)"}
{"url": "https://www.monitor.bg:443/bg/a/view/bfs-smymri-klubove-za-skandalite-v-pyrvenstvoto-161945", "text": "Българският футболен съюз обърна специално внимание на клубовете заради зачестилите скандали в Първа и Втора лига. От ведомството на Борислав Михайлов официално скастриха играчи, треньори и ръководители, че си позволяват да критикуват съдийството и да насаждат напрежение преди мачовете. Акцията на БФС идва точно преди решаващите битки за тилата в първенството и полуфиналите за Купата на България. От футболната централа не назовават конкретни провинили се функционери или отбори, като се обръщат директно към всички професионални клубове. „Във връзка със зачестилите публични изказвания, сериозно преминаващи границите на добрия и приемлив тон, ръководството на Българския футболен съюз призовава треньорите, функционерите, футболистите и всички представители на професионалните ни клубове към уважително поведение както спрямо опонентите, така и спрямо институциите, отговорни за безпроблемното провеждане на първенствата у нас. Всички ние сме наясно със спецификите на конкуренцията в спорта - именно затова вярваме, че тя би следвало да бъде здравословна и почтена, както подобава на традициите и претенциите на клубовете и лицата, участници в оспорваното съперничество на всички нива в професионалния ни футбол”. В обръщението към клубовете има и любопитен момент. А именно – органите в БФС не се радвали, че постоянно налагат санкции за нарушаване на правилата. Припомняме, че в последните седмици множество ръководотели бяха наказани за обиди към съдии и ръководството на футболната централа. „Противно на налаганото в общественото пространство мнение, Българският футболен съюз и компетентните комисии към него не разглеждат налагането на финансови и дисциплинарни санкции като приятна активност, точно обратното – категорични сме, че прогресът на футбола у нас е правопропорционален на по-малкия брой спорни казуси. Когато обаче налице е съзнателно наслагване на напрежение преди, по време или след дадена футболна среща, БФС е длъжен да прибягва до най-строги мерки според правилниците и наредбите, с които всички клубове са добре запознати. Намираме се във финалната права на един от най-интригуващите и атрактивни сезони в последните години - факт, който най-добре може да бъде потвърден от все по-големия публичен интерес към шампионата. Затова и призоваваме всички участници в него към феърплей и джентълменско държание както на терена, така и извън него”, пише още БФС в обръщението си към клубовете.", "date": "2019.04.08", "title": "БФС смъмри клубовете за скандалите в първенството"}
{"url": "https://www.monitor.bg:443/bg/a/view/jajte-kivi-sreshtu-visoko-kryvno-161944", "text": "Ако не се лекува, високото кръвно налягане може да доведе до животозастрашаващи усложнения. За понижаване на риска хората могат да предприемат известни промени в начина си на живот или хранене. Една от промените, препоръчана от международни експерти, е в менюто да присъства тропическият плод киви, пише в. \"Дейли стар\", цитиран от БТА. Като част от балансираното и здравословно хранене специалисти от Великобритания и САЩ съветват да се консумират богати на калий храни, които противодействат на неблагоприятните ефекти от солта върху кръвното налягане. Деликатният баланс между натрия и калия, който играе роля за регулирането на кръвното налягане, може да се постигне чрез консумацията на повече плодове и зеленчуци, и в частност на киви.  Предишно проучване също е установило ползата от тропическия плод за понижаване на високо кръвно налягане. За целите му 118 участници е трябвало да хапват три кивита на ден, докато лицата от контролната група са консумирали ябълки. След осем седмици изследователите са отчели по-изразен ефект върху повишеното кръвно налягане сред изследваните лица, които хапвали киви", "date": "2019.04.08", "title": "Яжте киви срещу високо кръвно"}
{"url": "https://www.monitor.bg:443/bg/a/view/es-prizovava-za-spirane-na-ogynja-v-libija-161922", "text": "Ръководителката на външната политика на ЕС Федерика Могерини призова днес за спиране на огъня в Либия от хуманитарни съображения, съобщи Ройтерс. Тя призова либийските лидери да избегнат ескалация на военния конфликт и да се върнат на масата на преговорите. Могерини заяви, че външните министри от блока, които се събират днес на редовна среща в Люксембург, се очаква да подкрепят това послание.  Австрийската външна министърка Карин Кнайсъл заяви днес в Люксембург, че войските на либийския военачалник Халифа Хафтар имат политическата и военна подкрепа на Египет, предаде АФП.  \"Хафтар има различни източници на финансиране, но политическата и военната подкрепа идва именно от съседен Египет. Хафтар има това, което липсва в Либия, йерархично функционираща армия. Той се противопоставя на правителството на Сарадж, признато от международната общност в Триполи\", каза Кнайсъл пред репортери. Според нея трябва да се окаже подкрепа за легитимността на това правителство, което е в трудна ситуация, така че да не бъде свалено от власт. Най-малко 2200 души са избягали от района южно от либийската столица, от началото на сблъсъците на 4 април, съобщи ООН. В доклада на хуманитарната служба на световната организация се казва, че много цивилни са блокирани там и нямат достъп до спешна помощ.", "date": "2019.04.08", "title": "ЕС призовава за спиране  на огъня в Либия "}
{"url": "https://www.monitor.bg:443/bg/a/view/ek-s-nasoki-za-rabota-na-izkustvenija-intelekt-161933", "text": "Европейската комисия представи днес етичните насоки за работата на изкуствения интелект. Насоките са очертани от работна група, в която са участвали независими експерти от университетските среди, бизнеса и гражданското общество, се посочва в съобщение на комисията. Правим важна крачка към осигуряването на етичен и сигурен изкуствен интелект, коментира по този повод еврокомисарят по цифровизацията Мария Габриел, цитирана в съобщението. По нейните думи така се осигурява здрава основа в съзвучие с ценностите на ЕС. Според ЕК е необходимо прилагането на изкуствения интелект в здравеопазването, енергийното потребление, автомобилостроенето, земеделието, опазването на околната среда и управлението на финансите, да остане под човешки надзор. Отбелязва се, че новите технологии биха допринесли за засичането на измами, при откриването на заплахи онлайн, при борбата с престъпността. Комисията очертава необходимостта от осигуряване на отговорност и отчетност на роботизираните системи, включително по отношение на резултатите, постигнати чрез тях. Комисията добавя, че работата по насоките продължава с пробен срок за тяхното приложение, като догодина се предвижда оценка на постиженията. На тази основа ЕК ще предложи следващите стъпки.", "date": "2019.04.08", "title": "ЕК с насоки за работа на изкуствения интелект"}
{"url": "https://www.monitor.bg:443/bg/a/view/mis-bylgarija-grabna-zlatoto-po-sportni-tanci-161923", "text": "Най-красивата българка за 2018-та Теодора Мудева засия на подиума на Националния турнир по сротни танци Купа България в Смолян. Заедно с новия си партньор Стефан Иванов грабнаха златото в клас 18А Латина и останаха на второ място в категория „Състезатели над 19 години“. Преди да се окичи с тиарата на Мис България, Теодора беше призната и за „Кралица на Бургас“. Именно в морския град тя тренира спортни танци в клуб „Бургас 1975“. Малко преди финалите на националния конкурс за красота тя се раздели с дългогодишния си партньор в танците и тогава призна пред „Монитор“, че все още не знае как ще продължи спортната й кариера. Явно обаче бързо е намерила достоен заместник. Със Стефан иванов са двойка само от месец и половина, но явно времето е било достатъчно да се подготвят като за злато и да се преборят с конкуренцията на 133-те двойки, които се състезаваха на актуалното издание на Купа България. Това е и официалния дебют на новата двойка.", "date": "2019.04.08", "title": "Мис България грабна златото по спортни танци"}
{"url": "https://www.monitor.bg:443/bg/a/view/mej-se-sreshta-pootdelno-s-merkel-i-makron-161925", "text": "Германската канцлерка Ангела Меркел ще се срещне утре в Берлин с министър-председателката на Обединеното кралство Тереза Мей. Двете ще разговарят ден преди срещата на върха на ЕС, на която блокът трябва да се произнесе по искането на Лондон за отлагане на Брекзит, съобщи Франс прес. \"Има добри основания да си говорим в момент, когато Великобритания и 27-те от ЕС се намират в трудна ситуация\", заяви говорителят на германското правителство Щефен Зайберт. Мей ще разговаря утре и с френския президент Еманюел Макрон в Елисейския дворец в Париж, съобщи днес негов говорител, цитиран от Ройтерс.  Засега е предвидено Обединеното кралство да напусне ЕС на 12 април. Но Мей ще поиска на срещата на върха в сряда удължаване на срока за излизане до 30 юни. ЕС вече каза, че очаква от Мей конкретен план, за да й даде такава отсрочка.", "date": "2019.04.08", "title": "Мей се среща поотделно с Меркел и Макрон"}
{"url": "https://www.monitor.bg:443/bg/a/view/bez-promjana-v-taksite-za-jp-prevozvachite-sled-tola-pri-tirovete-161927", "text": "Въвеждането на тол системата за тежкотоварните автомобили няма да увеличи инфраструктурните такси, които се събират от жп превозвачите. Това заяви генералният директор на Национална компания „Железопътна инфраструктура“ (НКЖИ) инж. Красимир Папукчийски . „През последните 8 години ние показваме, че вървим в посока намаляване на таксите, които събира инфраструктурният управител. От 2008 г. имаме неколкократно намаляване на таксите, а в момента имаме и нова методика, която е синхронизирана с европейските, където също имаме намаляване на инфраструктурните такси“, уточни Папукчийски на въпрос на \"Монитор\". Във връзка с обжалваните пред антомонополния регулатор жп проекти за над 1.5 млрд. лева по оперативната програма за транспорт, Папукчийски коментира, че рискове винаги има, но НКЖИ ще направи всичко възможно да няма загуба на европари. Припомняме, че сред обжалваните проекти са ремонтът на отсечката Елин Пелин–Костенец, София–Волуяк и Пловдив–Бургас. Освен тях има забавяне и по други жп участъци. По думите на Папукчийски са направени постъпки, за да се минимизират рисковете, както с предложението за промяна в законодателството, така и при сключването на договорите със строителите с промяна в работната програма. Днес НКЖИ подписа договор с обединение ИВЕР ДЗЗД за строителен надзор на участъка Костенец – Септември. Ремонтът от модернизацията на жп линия София – Пловдив. „Участъкът ще даде визия на вече изпълнените проекти по ОП \"Транспорт\" в първия програмен период. Чрез проекта ще направим връзката на вече изградената инфраструктура от гара Пловдив към направление турска граница“, заяви Папукчийски.", "date": "2019.04.08", "title": "Без промяна в таксите за жп превозвачите след тола при тировете"}
{"url": "https://www.monitor.bg:443/bg/a/view/101-vijat-toto-milioner-zalojil-za-6-lv-v-sofija-161932", "text": "Късметлията, който спечели в тираж №28 на БСТ джакпота в \"6 от 49\" на стойност 3 272 500,50 лева, е заложил в софийски тото пункт в квартал \"Дружба 2\" - Пазара на фиш за 6 лв. Милионер №101 в историята на тотото, е пуснал 4 комбинации за \"6 от 49\", плюс 10 (5 числа пълно комбиниране - ПК) за \"Тото Джокер\". Така е изплатил инвестицията си 545 416,75 пъти. В този джакпот от БСТ презареждат веднага, както е по регламент, нови 2 млн. лева. Така до тираж №29 в четвъртък се очаква там да се съберат към 2 150 000 лева. Сред другите впечатляващи печалби в 28-и тираж са 4-те петици по 11 644,40 лв. в играта \"5 от 35\" - по 2 в двете тегления. Една от тези във второ падна заедно с 4 четворки по 147,70 и 21 тройки по 5,80 лв., от което се събраха 12 382,80 лева. Техният нов притежател е играл със система №4 с 10 числа в 1 зона и в 3 зони обикновено попълване, плюс 5 числа ПК за \"Тото Джокер\" за 39,80 лв.  Числа - (1, 9, 19, 27, 29, 43); 6 - 1 от 3 272 500,50 лв., 5 - 19 по 1579,20 лв., 4 - по 39,20 лв., 3 - по 3,50 лв.; ДЖАКПОТ: 2 000 000,00 лв.  Числа - (7, 25, 31, 33, 35, 41); 6 - няма, 5 - 9 по 1129,90 лв.; 4 - по 32,30 лв., 3 - по 2,90 лв.; ДЖАКПОТ: 331 864,72 лв.  I теглене - (13, 17, 28, 31, 34); 5 - 2 по 11 644,40 лв., 4 - по 60,90 лв., 3 - по 4,30 лв.; II теглене - (20, 25, 26, 28, 34); 5 - 2 по 11 644,40 лв., 4 - по 147,70 лв., 3 - по 5,80 лв.  Числа - (6, 23, 26, 34, 38) Зодия 11 - Водолей; 5+1 - няма, 5 - няма, 4+1 - 1 от 5000,00 лв., 4 - 2 по 500,00 лв., 3+1 - 23 по 100,00 лв., 3 - 247 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 4, 5); Цифри – (5, 8, 6); 3 - 59 по 955,40 лв., 2 - 4483 по 7,30 лв.; ДЖАКПОТ: 0,00 лв.  Година 93, месец 04, дата 08, ден 2; I група - няма, II - няма, III - няма, IV - 2 по 112,60 лв., V - 3 по 75,00 лв., VI - 14 по 12,90 лв., VII - 9 по 25,00 лв., VIII - 20 по 9,00 лв., IX - 85 по 3,20 лв., X - по 4,40 лв., XI - 109 по 3,30 лв., XII - по 2,10 лв., XIII - по 2,00 лв., XIV - по 1,00 лв., XV - по 1,20 лв.; ДЖАКПОТ: 7176,26 лв.", "date": "2019.04.08", "title": "101-вият тото милионер заложил за 6 лв. в София (ОБНОВЕНА)"}
{"url": "https://www.monitor.bg:443/bg/a/view/500-napirat-za-folkzvezdi-161931", "text": "Близо 500 са ентусиастите, изпратили свои видеозаписи за кастинга, организиран от музикална компания „Пайнер“ в търсене на новите звезди във фолка. Прослушванията на отбраните 40 от тях ще се проведе тези дни в ресторант „Приказките“, а шанс да засвидетелстват подкрепата си към изгряващите певци ще имат всички фенове на лекия жанр, за които входът към събитието ще е безплатен. Милко Калайджиев, Таня Маринова и Кирил Атанасов пък ще са сред специалните гости на кастинга, като ще излязат на сцената за поне едно парче време. Междувременно стана ясно, че кандидатите за слава са предпочели да се представят с парчета на Анелия, Борис Дали, Деси Слава, Галена и др. Всеки от тях е получил възможността да избере песента, представяща го в най-добра светлина от предварително подбран списък.", "date": "2019.04.08", "title": "500 напират за фолкзвезди"}
{"url": "https://www.monitor.bg:443/bg/a/view/psiholog-syvetva-blatechki-i-kompanija-za-v-kryg-trejlyr-161924", "text": "В постоянно присъствие на психолог – така са преминали снимките към новия филм на Стефан Командарев „В кръг“. Продължението на пожъналия международен успех „Посоки“ ще се фокусира върху три патрулни коли, а събитията в лентата са вдъхновени от истински истории, за които режисьорът се консултира на сценарно ниво с представители на синдиката на служителите в МВР. Това е и причината Командарев отсега да дава заявка, че сред първите зрители на „В кръг“ ще бъдат именно органите на реда. „Съветите на полицаите бяха особено ценни за сценария, за да може действието да се развива естествено и достоверно. На снимачната площадка обаче с актьорите – както и в „Посоки“, работеше през цялото време психолог“, обясниха за „Монитор“ от екипа на продукцията. Как униформеното дуо на Асен Блатечки и Иван Бърнев попада случайно на труп, осквернен гроб и междуличностен конфликт между двама партньори – това са само част от екранните събития, на които редовият става свидетел в първия тийзър на „В кръг“, който се появи преди ден. В краткото промоционално видео любителите на българското кино ще видят и голяма част от основните действащи лица в заглавието, сред които попадат още Ирини Жамбонас, Васил Василев-Зуека, Стефан Денолюбов, Стоян Дойчев, Николай Урумов, Герасим Георгиев-Геро, Ованес Торосян, Павел Поппандов и др. „В кръг“ ще се появи по родните екрани още този ноември, като филмът вече има сключен договор и за международното си разпространение. Очаква се заглавието да има и дълъг фестивален живот, но кой форум ще даде терен за световната премиера, тепърва предстои да се разбере.", "date": "2019.04.08", "title": "Психолог съветва Блатечки и компания за „В кръг“ (ТРЕЙЛЪР)"}
{"url": "https://www.monitor.bg:443/bg/a/view/sofija-poema-proektite-za-remont-na-starite-sgradi-161930", "text": "Столичната община ще поема финансирането на проекти за възстановяване на сградите паметници на култура. Това съобщи кметът на София Йорданка Фандъкова, която представи пилотната програма „Културно наследство“. С нея общината ще подкрепя изработването на проекти за реставриране на стари сгради. Опитът за подпомагане е взаимстван от парижкия район „Маре”, с който кметството има подписан договор за сътрудничество от 2015 г. Финансовият ресурс на пилотната фаза на програма, която ще се реализира през тази година е 300 000 лв. Парите ще се отпускат от бюджета на общината. Максималният размер на един проект ще е до 75 000 лв. За финансиране ще могат да кандидатстват всички собственици на сгради, които са обявени за паметници на културата. „Сградите трябва да са недвижими културни ценности от категориите с национално значение, с местно значение, с ансамблово значение и да се намират на територията на Столичната община. По програмата няма да се предоставят финансови средства, а ще се изготвя проектната документация, както и ще се представя последващ авторски надзор при изпълнение на дейностите“, каза Фандъкова. Тя обясни, че изготвените инвестиционни планове ще са за укрепвания, консервационно-реставрационни и ремонтни дейности и ще се правят от проектанти, избрани от „Московка“ 33 по Закона за обществените поръчки. „Срещу тази помощ собствениците на сгради ще поемат много сериозен ангажимент да извършат предвидените дейности в 3-годишен срок, ако това не се случи, те ще бъдат длъжни да възстановят средствата“, уточни градоначалникът. По данни на общината на територията на София има 1400 сгради със статут на паметници на културата, като 60% от тях са разположени в централната част на града. Към настоящия момент са възстановени 118 здания като, като само в район „Възраждане” са ремонтирани 42.", "date": "2019.04.08", "title": "София поема проектите за ремонт на стари сгради "}
{"url": "https://www.monitor.bg:443/bg/a/view/prokuraturata-razsledva-chujda-namesa-pri-katastrofata-sys-samoleta-chesna-161928", "text": "Прокуратурата ще разследва външна намеса, довела умишлено или неволно до повреда на самолета „Чесна“, който падна в планината Чкубица в Северна Македония, отнемайки живота на управлявалия машината български бизнесмен Георги Бошнаков, съпругата му и двете му дъщери. Софийска градска прокуратура образува досъдебно производство във връзка със самолетната катастрофа от 02.04.2019 г., случила се на територията на Република Северна Македония (РСМ), при която загинаха четирима български граждани. Досъдебното производство се образува за това, че на 02.04.2019 г. на територията на РСМ неизвестен повредил или допуснал да се повреди малък самолет тип „Чесна“ с немска регистрация и при катастрофа на борда на самолета е настъпила смъртта на повече от едно лица - загинали са четирима български граждани, членове на едно семейство – престъпление по чл. 340, ал. 5, б. „Б“, пр. 2, вр. чл. 340, ал. 1, пр. 3 НК, съобщиха от държавното обвинение. От дам допълват, че в хода на разследването ще бъдат разпитани служители на дирекция „Консулски отношения“ в МВнР, запознати със случая, представители на ръководството на въздушното движение на РСМ, ще изяснят данните за силна турбуленция и за загубен контрол от пилота над въздухоплавателното средство. СГП щяла да изиска и информация относно назначените до момента експертизи в Северна Македония, в т.ч. и за резултатите от същите, и след съгласуване с наблюдаващия прокурор щяло да се назначи извършването на допълнителни такива с цел установяване наличието на повреда на самолета. Разследването ще бъде възложено на следовател от НСлС заради фактическата и правната му сложност, уточниха от СГП.", "date": "2019.04.08", "title": "Прокуратурата разследва чужда намеса при катастрофата със самолета „Чесна“"}
{"url": "https://www.monitor.bg:443/bg/a/view/pod-lipite-predi-velikden-sybarjat-54-nezakonni-kyshti-v-romskija-lozenec-161912", "text": "54-незаконни жилищни постройки, някои от които на по 2 етажа ще бъдат съборени в старозагорския ромски квартал \"Лозенец\", акцията ще бъде стартирана на 15 април и ще продължи поне 5 дни. Седмица по-рано под засилена полицейска охрана в района, където са незаконните жлища навлезе багер, който ще трябва да направи проходим поне километър черен път, по който да се придвижат другите машини. Обитателите на къщите твърдят, че никой не ги е уведомил, те настояват че са строили на тези терени още преди ,-3 десетилетия, всички имат елснабдяване, а в дворовете има чешмис питейна вода. „Защо сега се сещат да ни кажат, че сме тук незаконни, някои от нас са раждани в тези къщи, на други децата и внуците им са проплакали…“, гневеше се възрастна ромка, според която домът й бил построен още през далечната 1993-а. Кметът на Стара Загора Живко Тодоров потвърди, че е извървян целият законов път преди да се предприеме събарянето. През есента на м.г. бяха бутнати с багер 24 незаконни постройки на територията на квартал Кольо Ганчев в Града на липите припомни той . Процесът на отстраняване на незаконните сгради в Лозенец върви още от 2014 година, поетапно са съборени над 70 жилища в различни райони, чийто обитатели не са успели да си набавят необходимите документи за узаконяване или търпимост. Ромският квартал е създаден през 60-те години на миналия век, тогава с решение на местната власт циганите са преместени от източния край на града по хълмовете в северозападната част, където и до момента няма канализация и цялостна вертикална планировка. По неофициални данни там сега живеят около 30 000 души, под сурдника се обяснява, че около ½  от сградите са незаконни по действащите правила на ЗУТ.", "date": "2019.04.08", "title": "Събарят 54 незаконни ромски къщи в Стара Загора"}
{"url": "https://www.monitor.bg:443/bg/a/view/obraten-zavoj-prichini-katastrofa-do-avtomagistrala-trakija-161915", "text": "Предприет от 62-годишен водач на лек автомобил обратен завой причини тежка катастрофа на половин километър от разклона за автомагистрала “Тракия“ при пътен възел Гелеменово до Пазарджик. В резултат на инцидента шофьорът на реното Тодор В. от Брацигово и неговата съпруга са в болница без сериозни травми и опасност за живота. Водачът на френското возило се е движел в посока Панагюрище, когато малко след отбивката за село Сарая решил да направи обратен завой и да се върне към областния град. В това време в насрещното платно от Панагюрище се движел микробус \"Мерцедес“ с водач-57-годишния Л.М. от средногорския град. Тъй като реното отнело предимството на буса, последвал челен сблъсък, при който пострадали шофьорът на лекия автомобил и жена му. Те са били транспортирани в областната държавна болница с различни фрактури, но без опасност за живота. Водачът е имал около двадесет метра спирачен път, което означава, че в последния момент е видял идващия отсреща микробус и е реагирал на предстоящия сблъсък. Най-вероятно се е движил и с превишена скорост и е навил волана в последната минута, уж, за да избегне удара, коментираха опитни шофьори. Във въпросния участък, който е на 200 метра от разклона за аутобана, повечето шофьори карат бързо, тъй като пътят е прав и с нов асфалт.", "date": "2019.04.08", "title": "Обратен завой причини тежка катастрофа до „Тракия“"}
{"url": "https://www.monitor.bg:443/bg/a/view/kradci-izostaviha-kasa-s-10-bona-na-ulica-161911", "text": "Огнеупорна каса, задигната от фирмен офис на централната старозагорска улица „Цар Симеон Велики“ е била изоставена от обирджиите си на около стотина метра встрани от сградата. Тежащият над 150 кг сейф с внушителните размери 1,1х06 м е бил открит от полицейски патрул малко преди полунощ на 6 април на улица „Гурко“ 100. Малко преди това постъпил сигнал за взломена врата на офис намиращ се на партерен етаж в жилищна кооперация  и задействана охранителна инсталация. Сейфът се оказал заключен, вътре имало около 10 000 лв оборотни средства на компанията, образувано е досъдебно производство за кражба в особено големи размери с използване на специални технически средства.  ", "date": "2019.04.08", "title": "Крадци изоставиха каса с 10 бона на улица"}
{"url": "https://www.monitor.bg:443/bg/a/view/psj-otloji-koronjasvaneto-161914", "text": "ПСЖ завърши 2:2 с гостуващия “Страсбург“ в среща от 31-ия кръг на френската Лига 1 и пропусна възможността да си гарантира и на теория титлата за втори пореден и общо осми път в своята история. Парижани се нуждаеха от победа, но отново се препънаха срещу този съперник, с който направиха 1:1 през първия полусезон. Така празненствата във френската столица се отлагат поне с още една седмица. В класирането ПСЖ има 81 точки и води с 20 пред преследвача „Лил“, като има и мач по-малко. За столичния гранд точни бяха Ерик Максим Чупо-Мотинг и Тило Керер, а за гостите се разписаха Нуно Да Коща и Антони Гонсалвеш. Мачът ще се запомни и с едно впечатляващо отиграване на Чупо-Мотинг, което може да кандидатства за пропуск на годината. Съотборникът му Кристофър Нкунку успя да прехвърли вратаря и топката вървеше към голлинията. Чупо-Мотинг обаче реши да открадне гола и да докосне последен топката. След добавката обаче коженото кълбо се удари в гредата, след което беше изчистено от защитниците на „Страсбург“. „Естествено, че видях какво стана. Но ще го коментирам в съблекалнята“, ядосан бе треньорът на ПСЖ Томас Тухел.", "date": "2019.04.08", "title": "ПСЖ отложи коронясването"}
{"url": "https://www.monitor.bg:443/bg/a/view/uventus-na-edna-pobeda-ot-titlata-161916", "text": "Основният преследвач на “Ювентус” този сезон “Наполи” разочарова феновете си и завърши 1:1 с гостуващия “Дженоа” в мач от 31 кръг на Серия „А“. Така разликата между първия и втория нарасна до 20 точки и още в следващя кръг \"бианконерите\" може да спечелят титлата при успех. \"Грифоните\" стигнаха до точката на „Сан Паоло“ с 10 души на терена, след като Стефано Стураро бе изгонен в 28-ата минута след намесата и ВАР за груб фаул срещу Алан. Дрис Мертенс (34) даде преднина на домакините, а Дарко Лазович изравни (45) и резултатът остана непроменен до последния съдийски сигнал. След хикса “Наполи” остава на второто място с 64 точки, като вече изостава на 20 зад лидера “Ювентус”, който още в следващия кръг може да се поздрави с титлата, ако спечели при визитата си на СПАЛ. “Дженоа” заема 14-а позиция с 34 точки.", "date": "2019.04.08", "title": "“Ювентус“ на една победа от титлата"}
{"url": "https://www.monitor.bg:443/bg/a/view/desetki-cherni-baloni-poletjaha-kym-nebeto-pri-javor-161921", "text": "Явор Захариев направи последния си „концерт“ снощи (7 април) в столичния клуб Терминал 1, където приятели, фенове и колеги се събраха на възпоменателна среща, организирана от сестрите на певеца. В неделния следобед гласът на Явор зазвуча отново, но на запис, два дни след като напусна този свят. На 3 парил той бе открит от роднини в безпомощно състояние и локва кръв на тавана си. Веднага бе откаран в „Пирогов“ в критично състояние. Два дни медиците се бориха за живота му като го бяха поставили в изкуствена кома, но изгубиха битката. Явор съблече физическото си тяло и полетя дни преди да навърши 39 години. Столичният клуб се препълни с хора, които искаха да направят последен жест към него, а той присъстваше със снимка и името му изписано на сцената със свещи. Част от присъстващите споделиха общите си спомени с певеца, като разказваха за човека явор, а не за звездата. „Добър човек, благороден. Виждате колко хора има тук и го обичат“, каза пред БГ Радио Мартин Михайлов, който беше и последния мениджър на Gravity Co., “виновникът” за повторното им събиране през февруари 2018-та. „Аз много исках, и продължавам да искам, да бъде щастлив и спокоен. Много вярвах, че така ще се случи. Но този инцидент беше голяма изненада и вярвам, че наистина ще се разбере какво се е случило“, допълни Михайлов. За финал десетки черни балони полетяха в небето право към Явор, а всички го изпратиха с дълъг аплауз на улицата пред клуба.", "date": "2019.04.08", "title": "Десетки черни балони полетяха към небето при Явор (ВИДЕО)"}
{"url": "https://www.monitor.bg:443/bg/a/view/romchetata-s-naj-goljam-risk-ot-seksualnata-eksploatacija-161917", "text": "Ромските деца в България най-често са изложени на рискове за сексуала експлоатация, заяви Мод де Бор-Букикио - специален докладчик на ООН по въпросите на продажбата и сексуалната експлоатация на деца .До извода е стигнала след редица срещи с българи, власти, неправителствени организации и подрастващи, настанени в кризисни центрове. Тя посетила градовете София, Бургас, Сливен и Плевен. По думите на Мод де Бор-Букикио проблемът с идентифицирането на жертвите бил по-сериозен при момчетата, защото заради стигмата, свъзрана с хомосексуалните отношения им било по трудно да разкажат за случилото се. „Децата не разговарят лесно за това преживяване и е необходимо да има професионалисти, които да различават сигналите за сексуално насилие, да осигурят помощ на децата и да се уверят, че извършителите на престъпленията са получили възмездие“, каза Мод де Бор-Букикио. Друг феномен сред етническата общност били ранните бракове, а проблемът бил, че често подбудителите на това деяние не се преследвали, защото се приемали като културна особеност. По време на обиколката из България, специалният докладчик на ООН, констатирал още, че настанените в кризисните центрове и в центровете от семеен тип също били предимно роми. „Въпреки, че е необходимо центровете от семеен тип да се наблюдават по-задълбочено и да им се прави регулярна проверка от независим орган, не можем да отречем, че деинституционализацията в страната отбелязава напредък. Нужни са и повече инвестиции за дълосрочна грижа за децата в риск“, коментира Мод де Бор-Букикио. По отношение на наказателното производство и децата в него, експертът отбеляза, че има напредък с ползването на т.нар сини стаи, но това не било достатъчно. Трябвало да се избягват срещите между децата и извършителя, а разследващите органи и представителите на съдебната власт да са обучени да ползват подходящ език, за да не травмират допълнително децата. \"Детското правосъдие се нуждае от реформа и тя е закъсняла, почна преди седем години, но не е приключила\", обобщи Мод де Бор-Букикио. По думите й не се обръщало и достатъчно внимание на личната история на децата, които се определят в конфликт със закона . Експертът е посетил още и мигрантски център \"Военна рампа\" в София. 28 от всички, които са настанени там са деца, като 10 от тях са пристигнали в страната ни без роднини. В центъра Мод де Бор-Букикио разговаряла с млади момчета от Афганистан и семейство, настанено с трите си деца. Всички почти три години са в очакване да получат бежански статут.", "date": "2019.04.08", "title": " Ромчетата с най-голям риск от сексуалната експлоатация"}
{"url": "https://www.monitor.bg:443/bg/a/view/v-estonija-i-latvija-zapochnaha-voenni-uchenija-na-nato-161919", "text": "В Естония днес започна поредното най-голямо в света учение по кибернетична сигурност с кодовото име Locked Shields 2019 (Заключени щитове-2019). Това съобщи Центърът за кибернетична защита на НАТО в естонската столица Талин, предаде АФП. Учението ще продължи до 12 април. То включва техническа и стратегическа игра, което дава на страните-участнички възможността да тренират действия \"по цялата верига на управление в случай на сериозен кибернетичен инцидент, използвайки и граждански, и военен потенциал\", се казва в съобщението. По сценарий измислената островна държава Берилия чака избори; в този момент там се изостря ситуацията в сферата на сигурността. Координирани кибератаки повреждат системите за пречистване на водата, електроенергийните мрежи и други важни инфраструктури. На помощ идват екипи за бързо реагиране в киберпространството, изпратени от различни държави. Учението, което протича в Естония всяка година от 2010 г., е организирано от Центъра за кибернетична защита на НАТО заедно с естонските и финландските въоръжени сили, с европейското командване на въоръжените сили на САЩ и южнокорейския Институт за стратегии в областта на националната сигурност. Военни маневри под името Iron Spread 2019 с участието на войници и военна техника от бойните групи на НАТО в балтийските страни започнаха днес в Латвия, съобщи латвийското министерство на отбраната. Участниците ще тренират мерки за подобряване на взаимодействието и съвместимостта на съюзническите войски и ще се включат в учебни танкови бойни стрелби. В учението се използват 14 танка \"Леопард\", \"Чалънджър\" и РТ-91. През юни 2017 г. в Латвия бе разположен многонационален батальон на НАТО под командването на Канада. Групировката включва близо 1400 военнослужещи от Албания, Испания, Италия, Канада, Полша, Словакия, Словения, Черна гора и Чехия, които се сменят на ротационен принцип.", "date": "2019.04.08", "title": "В Естония и Латвия започнаха  военни учения на НАТО "}
{"url": "https://www.monitor.bg:443/bg/a/view/vivacom-veche-predlaga-visokoskorosten-internet-v-razgrad-161920", "text": "Жителите на Разград вече могат да се възползват от високоскоростен интернет и интерактивна телевизия от VIVACOM. Това е 26-ят град в страната, който става част от оптичната мрежа на телекома. От този месец вече над 1 200 000 домакинства в страната ще могат да се възползват от иновативните услуги на компанията. Оптичната технология дава бърз и сигурен достъп до двете най-иновативни фиксирани услуги на VIVACOM - интернет със скорост до 900 Mbps и интерактивна телевизия с над 230 канала, от които 60+ с HD качество. Оптичната мрежа осигурява и по-голяма стабилност на интернет връзката и не зависи от метеорологичните условия. Интерактивната телевизия от VIVACOM има редица възможности, които помагат на потребителите да гледат програма по техен избор в удобно за тях време. Клиентите могат да спират програмата на пауза, да превъртат напред и назад отминали предавания. Moгaт дa глeдaт нa зaпиc пpoпycнaтия мaч или cepиaл с фyнĸциятa TB Apxив, която cъxpaнявa излъченото до 7 дни назад от програмата на каналите, означени със символа TV Archive. Същo така имат възможност дa пoдpeдят ĸaнaлитe в ІРТV пo cвoй coбcтвeн избop, дa cъздaдaт cпиcъĸ c любими филми и пpeдaвaния и дopи дa глeдaт двa ĸaнaлa eднoвpeмeннo. He нa пocлeднo мяcтo, клиентите имaт гoлям избop зa ĸaчecтвeнo видeo cъдъpжaниe oт ĸaтaлoг c нaд 6 000 зaглaвия, чacт oт ІРТV плaтфopмaтa нa тeлeĸoмa. Домакинствата с достъп до оптичната мрежа на VIVACOM ще продължават да растат с планираното разширяване на мрежата на телекома.", "date": "2019.04.08", "title": "VIVACOM вече предлага високоскоростен  интернет в Разград"}
{"url": "https://www.monitor.bg:443/bg/a/view/keba-godji-i-krasi-radkov-kazvat-ne-na-nasilieto-v-uchilishte-161918", "text": "Кеба, Георги Милчев-Годжи и Краси Радков ще станат част от благотворителното издание на единствения фестивал на балканската скара и хубавата музика у нас - „Мези“. Терен на събитията ще даде парк Артилерийски в Стара Загора, като артистите ще забавляват посетителите в периода между 10 и 14 април. Всяка вечер от тези дати организаторите ще разиграват благотворителна томбола на “Фондация Георги Енчев”. Каузата под надслов “Да на не на насилието” е срещу тормоза в училищата у нас. Събраните средства ще подпомогнат заснемането на комерсиален филм разискващ проблема. Много игри, музика и скара традиционно ще очакват посетителите на „Стара Загора Мези“ на терен. Програмата на фестивала е целодневна и изключително богата откъм разнообразие. Детска анимация, спортни демонстрации, караоке изяви, игри и какво ли още не ще разнообразят ежедневието на заралии. В първия ден от фестивала “Стара Загора Мези” ще се изявят на сцената рапърът Енчев и дуетната му половинка Мариета, след тях с хитовете си ще щурмуват Павел и Венци. На следващия ден - 11 април ще се проведе комедийна вечер с музикантите от “Виво Монтана” и актьорът Краси Радков. Репертоарът на Годжи ще бележи 12 април, а на 13-и сцената ще посрещне певицата Марина Тошич. Освен нея тогава се очаква и изявата на гръцкия й колега Аристос Константину, който пристига у нас с бенд и много бозукита. Последният ден от “Стара Загора Мези” ще завърши ударно с концерт на Кеба и народната певица Ивелина Колева. Майстори на грила от Турция, Сърбия и България ще се включат във фестивала. Ще има специално съоръжение за пушено месо, чевермета. Извън вкусната тема, очаквайте лунапарк, на който ще гастролират най-големите каравани с атракциони, уникално стрелбище, което идва за първи път у нас”, разказват организаторите на “Стара Загора Мези”. Новото този път е и 3D кино, което е безплатно и ще зарадва малките гости на фестивала всяка вечер. “Октоподчето Дий”, “Балерината”, “Крадци на ядки 1”, “Крадци на ядки 2” и “Синът на голямата стъпка” ще бъдат излъчени в различните дни на събитието. За възрастните пък са предвидени турнири по белот, табла и бирпонг. Час по родолюбие пък е семейна игра с любопитни въпроси от историята на Стара Загора. Най-добрият в нея ще спечели бутилка вино и 3 кг хайдушко плато. Следващите спирки на националното турне “България Мези” са в Банкя от 28 април до 6 май, Пазарджик - от 16 до 19 май. По случай Празника на розата в Казанлък - от 30 май до 2 юни. Пловдив да се готви между 5 и 9 юни, а в Свиленград фестивала ще гостува от 13 до 16 юни. По повод шопските празници “Мези” ще гастролира и в Елин Пелин от 20 до 23 юни.", "date": "2019.04.08", "title": "Кеба, Годжи и Краси Радков казват „не“ на насилието в училище"}
{"url": "https://www.monitor.bg:443/bg/a/view/zamyrsiha-s-mazut-plaja-kraj-shkorpilovci-161902", "text": "Сигнал за замърсяване с мазут на плажната ивица край село Шкорпиловци е подаден в неделя от грждани в Областната дирекция на МВР-Варна, съобщиха оттам. Инцидентът е регистриран към 12,26 часа. На място е изпратен екип от Регионалната дирекция по пожарна безопасност и защита на населението. В присъствието на експерти от Регионалната инспекция по околната среда и водите във Варна е установено, че на бреговата ивица, Северно от естакадата на ихтиоложката станция на Българската академия на науките, на разстояние около 1-1,5 км., на 2-3 места има разлив на нефтопродукти. Специалистите предполагат, че това са сантинни води, изхвърлени нерегламентирано от преминаващ кораб. С констатациите от огледа са запознати служители от „Морска администрация“ и Община Долни чифлик. Предприети са и необходимите мерки за премахване на замърсяването.   Това е един от най-големите плажове  по българския бряг с дължината от 12 км. и този не е единствения случай, при който се замърсява от мазут. Преди няколко години мръсотията бе заляла близо километър от пясъчна ивица на курортното селище и се наложи включване на доброволци, за да се изчисти.  ", "date": "2019.04.08", "title": "Замърсиха с мазут плажа край Шкорпиловци"}
{"url": "https://www.monitor.bg:443/bg/a/view/zapochna-zasedanieto-na-ksns-pri-prezidenta-161906", "text": "Започна заседанието на КСНС при президента Румен Радев. Държавният глава свика съвета преди седмица, а темата е борбата срещу корупцията по високите етажи на властта след скандала \"апартаментгейт\".  За заседанието пристигнаха премиера Бойко Борисов, главния прокурор Сотир Цацаров, вицепремиера и външен министър Екатерина Захариева, шефката на ПГ на ГЕРБ Даниела Дариткова, шефа на ПГ на \"Обединени патриоти\" Волен Сидеров, лидерите на БСП и ДПС Корнелия Нинова и Мустафа Карадайъ, на \"Воля\" Веселин Марешки, както и шефовете на службите - ДАНС, ДАР и други. Заседанието на КСНС обаче започна без представител  на КПКОНПИ.  Преди заседанието соцлидерката Корнелия Нинова заяви, че влиза с три конкретни предложения на КСНС. Първото е за за който червените вече имали готовност. По думите й стариятт е писан набързо и за последната година е преправян 4 пъти. Според нея сегашният е лобистки и прикрива олигарсите. Второто предложение е за правила за избор на двамата европейски прокурори, които работят в България. По думите й предстои техния избор, а има риск да се изберет на тъмно. Третото предложение е свръзано с промяна на правомощията на главния прокурор и налагане на съдебен контрол върху актовете на прокуратурата, които досега не подлежал на такъв. Според нея се създавали условия за произвол на прокуратурата и субективни решения. \"Аз ще го предложа на всички лидери. Ще видим да стане надпартиен въпрос и борбата с корупцията да стане приоритет.\", каза Нинова. Нинова обаче даде да се разбере, че до евровота БСП няма да се върнат в НС. Идеите им за нов закон също не били повод за завръщането им в НС. Тя ще настоява за конкретни мерки в крайният документ, който ще се подпише от всички лидери в края на КСНС.  Нинова отказа да коментира казуса с имотите на президента Радев.  Лидерът на \"Атака\" Волен Сидеров пък поясни, че КСНС не се е събирал от 1 година и не очаква някакъв решителен резултат от него.", "date": "2019.04.08", "title": "Започна заседанието на КСНС при президента "}
{"url": "https://www.monitor.bg:443/bg/a/view/tretoklasnik-naryga-s-noj-sestrichkata-si-v-spor-za-paket-spageti-161910", "text": "13-годишното момиче от Казанлък, което пострада при нападение с нож е оперирано по спешност в старозагорската УМБАЛ “Проф. д-р Стоян Киркович“. Към 18,00 часа в неделя то е било прободено с кухненски нож в корема от братчето си при спор, който да си направи спагети за вечеря. Инцидентът е станал в апартамент на казанлъшката улица „Илинден“ 18, където в апартамент на първия етаж живеела от години бабата на пострадалата Анка /Айше/ и по-малкият Михаил /Мехмедали/, който на 8 април навърши 10 години. При все още неизяснени обстоятелства малчуганът наръгал с кухненския нож сестричката си, острието е проникнало до пикочния мехур  и направило близо 7 – сантиметров срез. В съседната стая в този момент се намирала 17-годишната им сестра, която глeдaла малкото си бебе. Майката Красимира, чийто постоянен адрес   е на улица „Бор“ била в кварталния магазин.Пръв на местопроизшествието се оказал 16-годишният брат, който позвънил на телефон 112 и повикал линейка. „Направена е животоспасяваща операция, раната е зашита, детето е в стабилно състояние и вероятно до седмица ще бъде изписано.“, коментираха от старозагорската болница. По случай е образувано досъдебно производство за нанасяне на средна телесна повреда. Иззет е ножът, който е с 14-сантиметрово острие. Разпитани са близките, малкият Михаил е стресиран. Поради непълнолетие срещу него няма да бъде повдигано обвинение, няма данни за умисъл…“, уточни районният прокурор на Казанлък Татяна Димитрова. По данни на социалните служби и двете деца са посещавали редовно училище: Михаил е третокласник  в ОУ „Чудомир“, а каката Ана е петокласничка в  ОУ „Антон Страшимиров“. До сега  с тях  не е имало някакви особени проблеми, редовно посещавали занятия и рядко отсъствали безпричинно, твърдят директорите на учебните заведения Донка Севданска и Валери Попов. Те не знаят дали таткото Зайо Шинев, чийто адрес е на казанлъшката улица „Н. Балкански“ 37  и майката Красимира имат сключен  граждански брак.", "date": "2019.04.08", "title": "Третокласникът наръгал с нож  сестричката си в спор за пакет спагети"}
{"url": "https://www.monitor.bg:443/bg/a/view/pijan-bashta-naletja-s-noj-da-koli-jena-si-161905", "text": "Пиян панагюрец е налетял с нож на жената, с която живеел на семейни начала, и само чудо е предотвратило трагедията. Свидетели на грозната и неприятна случка са станали двете невръстни деца на двамата, а само бързата намеса на местните полицаи е спасило семейството от фатална развръзка. Сигналът за разразилия се скандал бил получен в Районното управление на МВР в 2 часа през нощта в събота. Уплашената жена успяла да извика органите на реда, след като 47-годишният Иван И., солидно почерпен с алкохол, в пристъп на ярост грабнал кухненския нож и пред очите на непълнолетните им деца заплашил 46-годишната им майка със саморазправа и дори с убийство. Екипи от местното полицейско управление пристигнали за секунди в къщата, където живеели четиримата и щракнали белезниците на разбеснелия се Иван. С постановление на прокурор насилникът е задържан за три денонощия в ареста, а униформените разпитали подробно жената какво се е случило. Тя разказала, че същата вечер мъжът й си бил седнал „на чашка“ и между двамата избухнала кавга, след като тя му направила забележка да не пие толкова. Тогава Иван скочил от стола, грабнал кухненски нож и се нахвърлил върху половинката си и майка на децата им и само това, че тя успяла да отскочи и се скрие в другата стая, я спасило от кървавата вендета. Най-вероятно спрямо децата ще бъде предприета полицейска закрила.", "date": "2019.04.08", "title": "Пиян баща налетя с нож да коли жена си"}
{"url": "https://www.monitor.bg:443/bg/a/view/air-metal-detector-otkriva-metali-sys-telefona-161904", "text": "Смартфоните са устройства способни да изпълняват много задачи, поради което други устройства, като дронове, роботи и камери може да бъдат по-достъпни и по-способни, използвайки за „мозък” телефона. Най-новата джаджа използва смартфома за откриване на съкровища. Приложение на телефона предупреждава потребителя чрез прозвучаването на тон, докато на дисплея се показва вида на метала и дълбочината, на която се намира., От приложението, потребителите могат да настроят детектора за определени метали или размер на предметите, за да не бъдат смущавани от сигнали за неща, които не търсят. Също така, GPS координатите на откритите предмети се записват в приложението за бъдещи справки. Сега, Air Metal Detector се предлага за $ 199, като цената на дребно ще е $ 450. Ако стигне до производство, доставките ще започнат през ноември. CSP86 на Akyor също се свързва със смартфон, но с кабел, и имаше успешна кампания в Kickstarter миналата година, но все още не е достигнал до клиентите, като се очаква, това да се случи до края на юни.", "date": "2019.04.08", "title": "Air Metal Detector открива метали със телефона"}
{"url": "https://www.monitor.bg:443/bg/a/view/shofior-bez-knijka-opita-da-izbjaga-ot-policijata-161908", "text": "Шофьор без книжка се опита да избяга от полицията, но беше спипан и сега го очаква съд. На 6-ти около 21,00 ч. на улица в центъра на Горна Оряховица полицейски патрул опитва да спре лек автомобил „БМВ”. Вместо да спре на подадената стоп палка обаче, водачът на „бавареца” дава газ и подминава униформените. Минути по-късно той все пак е принуден да спре. При проверката става ясно, че 28-годишният нарушител от град Левски е неправоспособен и не притежава свидетелство за правоуправление. Освен това той веднъж вече бил наказван за същото нарушение Срещу него сега е образувано бързо производство. 17-годишен младеж пък пострада при инцидент на кръстовище във Велико Търново. Непълнолетният управлявал мотоциклет, който се блъснал с лек автомобил „Опел”. Причините за инцидента предстои да бъдат изяснени. Мотористът е откаран в болницата със счупена ръка и след прегледа и оказването на първа помощ, е освободен за домашно лечение.", "date": "2019.04.08", "title": "Шофьор без книжка опита  да избяга от полицията"}
{"url": "https://www.monitor.bg:443/bg/a/view/arestuvaha-gabrovlii-za-vyoryjen-grabej-v-kazanlyk-161909", "text": "Двама непознати до сега на криминалистите младежи от Габрово са задържани по обвинение, че са извършили въоръжен грабеж на бензиностанция в Казанлък при който от обекта са били прибрани 28 977 лв. Сигналът за нападението е бил подаден към 02,53 часа на 24 декември м.г.малко след като продавач-консултантът се опомнил от удара с пистолет в главата, нанесен му от единия от маскираните извършители. Обектът се намира в съседство с входа на завод „Капрони“, още тогава бяха изети записите на няколко охранителни камери в района. Задигнатата сума е била от оборота през последните два дни. На 3 април в хода на специализирана акция са били задържани 22-годишният Делчо Делчев и 20-годишният му приятел Станислав Терзиев, които са направили пълни самопризнания за подготовката и извършването на обира. Те са дали описания и за третия участник, 24-годишен жител на казанлъшкото село Енина, който междувременно заминал за чужбина. Делчев и Терзиев са с мярка за неотклонение „парична гаранция“, предстои насрочване на дата за съдебното решаване на казуса. Задигнатите пари били похарчени само за ден в навечерието на новата година, крадците имали предварителна информация че в касата на бензиностанцията е натрупала сравнително голяма сума.  ", "date": "2019.04.08", "title": "Арестуваха  габровлии  за въоръжен грабеж в Казанлък"}
{"url": "https://www.monitor.bg:443/bg/a/view/izdirvat-bylgarin-v-germanija-syprugata-mu-namerena-myrtva-161903", "text": "25-годишният Кирил Челебиев е издирван от полицията в германския град Бад Наухайм, за убийството на съпругата си - Меди Челебиева. В неделя вечерта униформените в Германия откриха трупа на 25-годишната жена в жилището им. Според разследващите става въпрос за убийство, а издирван за това е съпругът на жертвата - Кирил Челебиев.  Германското издание \"Билд\", което помества новината на първата си страница, пише, че българинът е с психически проблеми, висок е около 160-165 см, слаб и с къса кафява коса. \"Билд\" съобщава още, че българинът е бил заловен около 12 часа в понеделник в магазин за строителни материали в индустриалната зона на градчето Бад Наухайм. Той е отведен в полицията, където следствените действия ще продължат. Майката и бащата на младия мъж са разведени, вероятно защото бащата, който все още живее в Кършияка, имал склонност към чашката. Затова и Кирил израснал с майка си в град Стамболийски, където е завършил СОУ \"Отец Паисий\". Там се запознали с Меди, през 2016-а сключили брак и 2017-а заминали да живеят и работят в Германия. При всяка възможност младото семейство Челебиеви се прибирали обаче у дома. По време на ваканциите те демонстрирали силна привързаност и любов, без да дават знак, че имат семейни проблеми. Никой от съседите им не може да си обясни какво е накарало младият Челебиев да посегне на половинката си. Роднините твърдят, че става дума за катастрофа, а синът им не е успял да намери помощ, за да спаси съпругата си, която е била бременна.", "date": "2019.04.08", "title": "Хванаха българин в Германия, съпругата му намерена мъртва"}
{"url": "https://www.monitor.bg:443/bg/a/view/grobnica-na-poveche-ot-2000-g-beshe-otkrita-v-egipet-snimki-161816", "text": "Гробница на повече от 2000 г. с добре запазени стенописи и непокътнати мумии на животни в египетската провинция Сохаг беше представена пред журналисти, съобщи АФП. Египетското правителство редовно огласява археологически открития с надеждата да привлече туристи.   Гробницата е от епохата на Птолемеите. „Това е една от най-удивителните находки в този район“, каза генералният секретар на Висшия съвет за античните ценности Мустафа Уазири.   По думите му прекрасно съхранилите се стенописи със сцени от живота на боговете не са загубили яркостта си.   Подземната гробница с много вътрешни помещения е в Ахмим. Тя е принадлежала на големец. В нея е намерена човешка мумия и повече от 50 мумии на животни - мишки, соколи, котки. Открити са два саркофага, но вторият е празен. Вероятно е бил предназначен за съпругата на погребания.", "date": "2019.04.08", "title": "Гробница на повече от 2000 г. беше открита в Египет (СНИМКИ)"}
{"url": "https://www.monitor.bg:443/bg/a/view/semejstvoto-na-avichi-puska-negov-album-za-blagotvoritelnost-161907", "text": "Родителите на шведския диджей Авичи, който отне живота си през месец април миналата година, ще издадат негов албум. В диска, който ще носи името Tim ще попаднат парчета, по които музикантът работил през последните месеци преди смъртта си. Дебютният сингъл от тавата – SOS, ще се появи на бял свят още тази сряда (10 април), а целият албум ще е пазарен факт на 6 юни. Всички средства, спечелени от посмъртния диск на Авичи ще отидат за фондацията „Тим Берглинг“. Тя носи името на диджея, а дейността й е свързана с предотвратяването на самоубийства и работа с хора, страдащи от психични разстройства. Припомняме, че Авичи отне живота си две години, след като се оттегли от сцената. Той страдаше от остър панкреатит, предизвикан отчасти от злоупотреба с алкохол. През 2014 г. той претърпя операция за отстраняване на жлъчката и апендицита.", "date": "2019.04.08", "title": "Семейството на Авичи пуска негов албум за благотворителност"}
{"url": "https://www.monitor.bg:443/bg/a/view/sled-sreshta-v-ms-spirat-okonchatelno-stroeja-na-zlaten-rog-sled-sedmica-161901", "text": "Строежът на небостъргача „Златен век” в столичния квартал Лозенец ще бъде спрян окончателно. Това стана ясно след среща в МС между премиера Бойко Борисов с представители на Инициативния комитет „Лозенец”, които протестират срещу сградата на „Артекс”. На разговора присъстваха кметът на София Йорданка Фандъкова, главния архитект Здравко Здравков, както и регионалният министър Петя Аврамова. Аврамова припомни, че ДНСК е издала констативен акт. Сега тече срок от 7 дни за възражения. Следващият понеделник, когато този срок изтича, ще бъде издадена заповедта за спиране на строежа и тя ще бъде връчена на строителната компания. Освен нарушенията, констатирани преди дни от ДНСК, обаче в заповедта ще се включи и липсата на презаверено разрешително за строеж на сградата. Стана ясно, че гратисният период е бил до края на ноември 2018 г, когато от фирмата е трябвало да подадат документи за презаверка. Такава в момента няма и всичко построено след тази дата е незаконно. Иначе от инициативния комитет обясниха, че ще изчакат с една седмица и няма да протестират. Те били уверени и от Борисов и от управляващите, че поправките в ЗУТ нямат ретроактивно действие и няма поправка „Артекс”. Те припомниха, че първото разрешително за строеж е от 2007, после е удължено през 2012 и продължава до 2017. Здравков на свой ред поясни, че разрешително е до ноември 2017, а след това до ноември 2018 е изтекъл гратисният период. През това време е имало един опит за презаверка, но документите са оттеглени. Здравков припомни, че има административно производство и съдът ще реши дали строежът е законен или не. Дотогава той трябва да бъде обезопасен. Здравков отрече критиките, че си е затварял очите и са допуснали нарушения. Въпреки това той даде да се разбере, че всеки инвеститор защитава своя интерес и иска проектът да бъде реализиран, но не е подавал сигнал в прокуратурата за натиск към него от страна на „Артекс”. Аз съм си свършил работата, каза Здравков. Столичният кмет Йорданка Фандъкова на свой ред благодари на Борисов, че е успял да ги организира. Има политическа воля и тя е да се спази закона без значение кой кое е, каза Фандъкова.", "date": "2019.04.08", "title": "След среща в МС: Спират окончателно строежа на „Златен век” след седмица "}
{"url": "https://www.monitor.bg:443/bg/a/view/samo-dvama-ot-katastrofata-s-avtobusa-vyv-varna-ostavat-v-bolnica-161892", "text": "От общо 10-те пострадали в катастрофата с автобуса във Варна, само двама души остават в болница. Това са шофьорът, който е с травми на коленете, корема и гръдния кош и получилата комоцио с черепна травма 62-годишна пътничка. Няма опасност за живота им. Това твърди шефът на общинското дружество „Градски транспорт“, инж. Злати Златев, който поддържа връзка с болницата, където бяха нстанени пострадалите. Шефът на общинския превозвач коментира и ситуацията около нелепия инцидент с градския автобус по линия №7. „Бил е последният за деня курс за водача. Смяната му започва в 5,20 часа и в 13,08 часа е бил последният му курс от жп-гарата. Тогава в район на „Дом Младост“ след кръстовището на бул. „Сливница” и ул. „Вярност” към 13,40 часа стана катастрофата. Алкохолната му проба е отрицателна, каза Златев. Призна, че не е говорил с шофьора, но той се е обадил и е разговарял с прекия си началник. Той пък обяснил, че водачът вероятно все още бил в шок, защото говорел забавено, вероятно и от успокоителните, които са му дали в болницата. Кондукторката обаче обяснила пред транспортния шеф, че веднага след инцидента е била при колегата си в болничното заведение и той споделил с нея, че в нещо му е причерняло пред очите и не помни как е станало всичко. „45-годишен е водачът, сравнително нов е в „Градски транспорт“ и със сравнително малък опит, но не е работил извънредно, за да е бил изморен, тъй като последната му почивка е била в петък. Преди да дойде във фирмата е работил главно на камиони и от 3-4 месеца е при нас. Хората в автобуса са се изплашили, но за късмет е имало и други наши служители наблизо, които са отишли да помагат. Две линейки са откарали пострадалите от катастрофата“, коментира още Златев. Златев сподели, че най-вероятно някакъв здравословен проблем на водача е довел до инцидента. След приключване на огледа на местопроизшествието от специализираните полицейски органи, катастрофиралия автобус е прибран в депото. Шефът на фирмата отхвърли версията за техническа неизправност на близо 25-годишната машина „Мерцедес“. Обясни, че автобусът бил изтеглен на ход, а кормилната му система, за която имаше съмнения, че е причина за инцидента, е била наред. „Всички автобуси имат пътен контрол. Всяка сутрин минават през канал, където механик проверява и така се подписва пътния им лист за излизане на работа. Възможно е по време на движение да стане някаква повреда, но първоначалните ни данни не са за такава“, обясни още Златев.", "date": "2019.04.08", "title": "Само двама от катастрофата с автобуса във Варна остават в болница "}
{"url": "https://www.monitor.bg:443/bg/a/view/momche-postrada-tejko-sled-poboj-na-mach-ot-amatiorski-turnir-161897", "text": "Агресия на футболен мач. Момче пострада тежко след побой на терена по време на  аматьорска среща от турнир в София.  Към Нова ТВ се обърна майката на пострадалото момче, което е със сериозни травми и с операция на носа. Нападателите, по думите на майката, са били два пъти по-възрастни мъже. Братът на пострадалото момче също говори пред телевизията като обвини спортния директор на Септември Кристиан Добрев в побой. „Със счупване на носа на 2 места е, има опасност от отлепване на ретината, много го боли окото”, заяви Таня Христова. „Започна да се изнервя мачът. Започнаха подхвърляния да затворят клетката: „След мача ще ги убием. Петър Мирчев, 70-ти набор е, беше излязъл от терена преди мен, аз също бях изгонен от мача, а той ме посрещна на центъра. Целият, целият отбор връхлетя върху мен. Брат ми дойде да ми помогне и ни пребиха. Най-дейни бяха Петър Мирчев, Кристиян Добрев – той е изпълнителен директор на Септември, Руслан Недялков и Пенчо, на когото не запомних фамилията. Мен ме свалиха на земята, а след това биха и брат ми. Всичко стана много бързо”, заяви Кристиян Христов. По време на мача Кристиян и играч на другия отбор са изгонени с жълти картони. Това предизвиква агресия в другия играч и напада Кристиян. Следва масов бой. „Имаме охрана, но не е могла да реагира, защото всичко се е развило много бързо”, заяви Илия Ангелов, организатор на турнира. „Шестима колеги са били на терена и се опитваха да разтърват биещите се”. И двата отбора ще понесат санкции – единият е изключен от турнира, за другия още не е решено.", "date": "2019.04.08", "title": "Момче пострада тежко след побой на мач от аматьорски турнир"}
{"url": "https://www.monitor.bg:443/bg/a/view/pri-pri-migrantski-natisk-prashtat-1200-ot-armijata-na-granicata-161896", "text": "При мигрантски натиск армията има възможност да прати 1200 души на границата в рамките на първите 24 часа. Това стана ясно от думите на вицепремиера и военен министър Красимир Каракачанов след съвещание в МС при премиера със службите заради ситуацията в съседна Гърция и Турция заради раздвижване на големи групи мигранти. Каракачанов обясни, че не е отпаднала напълно възможността тези групи да се насочат към България, въпреки че ситуацията в съседните страни е овладяна. Армията и МВР пък са готови с план и при нужда да се засили присъствието по границата. Каракачанов уточни, че данните от партньорските служби показват, че тези групи имат своеобразни тартори, които организират движението им. Той не изключи възможността това да има и политически цели предвид предстоящите евроизбори и призова партиите да не се възползват от ситуацията в предизборната кампания. Каракачанов не поясни от кого, според него, може да се използва ситуацията с мигрантите и кой ги подбужда. Само подчерта, че не е задължително това да са европейски партии. „Ако някой иска да по някакъв начин да дестабилизира Европа през подобни маси емигранти с внедрените си вътре хора, той може да се опита да го направи”, каза Каракачанов. И добави: „Ако ни мисли да провокира България отвън, ние сме взели всички необходими мерки това да не се случи”. По думите му хората трябва да са спокойни и да имат доверие в институциите. Каракачанов увери, че са взети нужните мерки, а МО и МВР да пратят хора и специализирана транспортна техника, като Каракачанов уточни, че не става дума за танкове. Вътрешният министър Младен Маринов припомни, че са усилили дежурствата от Гранична полиция, но наред с това са изпратили допълнително присъствие на жандармерията в малките населени места покрай границата, които при готовност да реагират. Маринов поясни, че във вторник МО и МВР ще направят посещение на района. Не искаме да има паника, каза той и поясни, че няма да допуснат мигранти на наша територия. И двамата увериха, че в българските лагери няма подобна организация сред мигрантите, предвид че заетостта им е много ниска. Границата с Турция се пази добре, споразуменията работят, но с Гърция е проблем. Това e коментирал премиерът Бойко Борисов в началото на срещата със службите заради ситуацията с мигратните в съседните страни. \"Никак не ми харесва това, което се случва в Гърция, тъй наречения \"поход на надеждата\". Това е точно в навечерието на европейските избори, във време, в което 95 % от миграцията намаляват в Европа и според мен това се прави умишлено, за да се вдигне отново темата миграция в европа по време на изборите\", категоричен е Борисов. \"Помните колко тежък бе Балканският път, успяхме да се справим тогава. Жандармерията е там, армията има готовност, насищаме с техника и хора, за да може да опазим държавата\", отбелязал още премиерът.  По думите му трябва да има готовност за задържане на бежанци, за да не се разпръснат из страната и припомня, че жандармерията вече е там, а армията има готовност. \"Трябва да имаме готовност, чисто тилово, ако някъде пробият, да бъдат задържани в пакет, така че да не се разпръснат в страната. Така че, службите много внимателно да си пратят на терен хора, за да има от първа ръка информация\", разпоредил на контраразузнаването и разузнаването Борисов. Премиерът уточнил, че шефът на отбраната ген. Боцев е в готовност да изпрати и силите със специално предназначение. \"Да се надяваме, че няма да стигнем до такъв вариант, но всичко трябва да се проиграе\", завършва изказването си Борисов. ", "date": "2019.04.08", "title": "При мигрантски натиск пращат 1200 от армията на границата (ОБНОВЕНА)"}
{"url": "https://www.monitor.bg:443/bg/a/view/prieha-ostavkata-na-shefa-na-ochna-bolnica-varna-lekarite-se-vryshtat-na-rabota-161899", "text": "Оставката на д-р Руслан Тошев като шеф на общинската Очна болница във Варна беше приета на извънредно заседание на Общинския съвет. Постът се поема от досегашния му заместник, проф. Христина Групчева до провеждането на конкурс, решиха общинарите. До смяната се стигна, след като д-р Тошев хвърли оставкта си в края на миналата седмица. Той заяви, че действа в полза на лечебното заведение, което беше изправено пред риска да остане без лекари и медицински сестри, след като почти всички подадоха групово предизвестия за напускане, заради лошите условия на работа и заплащане. Задълженията на болницата възлизат на 300 000 лв. и тя не е в колапс, категоричен беше преди напускането си д-р Тошев. След като общинския съвет прие оставката му, лекарите и медицинския персонал обявиха, че се връщат на работа. Професор Групчева, която временно застава на неговото мяст,о е и заместник-ректор и ръководител на Катедрата по очни болести и зрителни науки на Медицинския университет във Варна . Има над 20 г. стаж в Очна болница и е изпълнявала много ръководни длъжности.  „Решаването на проблемната ситуация в Очна болница, е стимулирано от професионализма на лекарите, които работят в нея. Болницата е мястото, където хората са свикнали да идват. И това е причината, поради която след многократни разговори, всички единодушно взехме решение да оттеглим оставките си. Имаме много належащи проблеми, които трябва да решим, за да възвърнем нашия имидж на най-добрия офталмологичен център в страната. Кадрови проблеми вече няма, осигуряваме очното здраве на всички нива“, коментира проф. Групчева. Преди седмица, пред постоянната комисия по здравеопазване към Общински съвет, тя представи отворено писмо за проблемите в Очна болница, в което се предлага общината като принципал, да предаде управлението ѝ на Медицинския университет – Варна. При дебатите в пленарна зала днес, зам.-председателят на ОбС, д-р Янко Станев заяви подкрепата си, като каза, че общинското здравеопазване трябва да бъде делегирано на научното заведение, което има капацитета – научен, финансов и кадрови, да предоставя качествени здравни услуги на гражданите на града. И посочи, че това е Медицинския университет. „30 години съм в тази зала и никога през това време, никой не си е позволявал да извършва партийно кадруване в областта на варненското здравеопазване. За гражданите на Варна е важно да получават качествени здравни услуги. И Медицинският университет във Варна разполага с необходимото – финансови възможности, научни кадри и професионалисти, за да отговори на нуждите на съгражданите ни”, коментира д-р Станев. По този повод председателят на ОбС-Варна, Тодор Балабанов, обяви по време на сесията, че в рамките на седмица ще инициира обсъждане по темата за собствеността на болницата.", "date": "2019.04.08", "title": "Приеха оставката на шефа на Очна болница-Варна, лекарите се връщат на работа "}
{"url": "https://www.monitor.bg:443/bg/a/view/bebeto-beglec-na-simona-ot-smoljanskoto-selo-arda-161898", "text": "Детето на Симона Алекова от смолянското село Арда вече наричат бебето беглец по аналогия с едноименния филм. Прякорът на 4-месечния Александър бил даден от местните жители заради нечуваните перипетии с отнемането му на седмия ден след раждането. Момченцето беше взето директно от родилния дом и беше върнато в семейството два месеца по-късно със съдебно решение. „Честно ти казвам, ако детето не бяха ни го върнали, щях да отида пред общината и щях да се подпаля там”, е категорична бабата на бебето Ана Хаджийска. Тя още не може да прости състоянието, в което им е бил върнат Сашко. „Върнаха ни го със силно подсечено дупе и с хриптящи гърди. Веднага го заведохме на преглед при личния ни лекар, който потвърди моите опасения”, казва Ана. Жената уточнява, че е изгледала три деца и много добре може да прецени кога едно дете е здраво. В приемното семейство мазали подсеченото дупе на новороденото със синьо мастило. „Чак по одеалцето му се беше разтекло това синьо мастило. Толкова съвременни кремове вече има за подсечено бебешко дупе, а те със синьо мастило”, се чуди и майката Симона. Цели два дни, след като им бил върнат, Сашко не е спрял да плаче. Симона си обяснява това със силно подсеченото дупе. Седмица по-късно малкият вече бил с хрема и бил приет в смолянската болница за лечение на пневмония. Според документ за профилактичен преглед и поставени имунизации на бебето от 12 февруари т.г., когато то още е било в приемното семейство и тогава било прегледано от друг лекар, било установено, че Сашко е здрав. „Не, не ни го върнаха здрав. Гърдичките му хриптяха при дишане, беше и много подсечен”, твърди обаче бабата Ана. Видимо тя е съсипана след всичко преживяно. За своите 50 години тя все още не може да повярва, че е успяла да издържи цялото напрежение покрай отнемането на Сашко от социалните, проверките, които продължават и до момента с ежеседмични посещения в дома им, връщането на бебето в семейството със съдебното решение. С благодарност тя признава, че през цялото време е имала и продължават със Симона да имат подкрепата на всички жители на село Арда, които също са били много възмутени от отнемането на пеленачето. „Симона си го разхожда из селото с количката. А хората нарекоха Сашко „бебето беглец” заради всичко, което преживяхме”, казва Ана. Тя не може да си обясни и друга несправедливост. Чуди се защо държавата дава на безработна майка, каквато е Симона, само 112 лева майчинство. В същото време обаче на приемното семейство държавата е плащала най-малко 840 лева заплата, а отделно са били останалите помощи и издръжки за самото дете. Ставката колко да бъде заплатата на приемния родител е 150 на сто от минималната работна заплата у нас, което прави 840 лева от началото на тази година. Приемните родители нямат задължение да изразходват тази заплата за нуждите на детето, настанено при тях. За повече от едно дете заплатата се вдига. С всички тези подробности Ана и Симона не са запознати. Те само знаят, че родната майка взима 112 лева майчинство на месец, а приемната такава е получавала в пъти повече. „От тези 112 лева майчинство Симона трябва да купува сухото мляко за Сашко. А можеше да си го кърми и той да е здрав”, повтаря Ана. Самата Симона отново не спира да плаче, но вече от радост и благодарност, гушнала първородния си син. Нейната майка не спира да работи, за да имат средства да гледат Сашко. Ходи да чисти по къщите на хората, не се жали и за тежката селскостопанска работа. „Говорят, че сме вече много богати. От дарения, че сме събрали 30-50 000 лева. Не е вярно това. Ако беше вярно, вчера (б.р. миналата седмица), нямаше да блъскам цял ден на нивата с картофи”, признава Ана. Истината е, че преди телевизионните репортажи за Симона в сметката й имало около 1500 лева от дарения. С повечето от тези пари Симона посрещнала първите нужди на бебето, след като й било върнато. Купили и нова печка на дърва, защото някои журналистки, отишли у тях, разкритикували старата. С остатъка от сумата подменили с пвц външната входна врата и прозореца на стаята, в която гледат Сашко. Средствата не стигнали за подмяна на старите русенски легла в стаята, която, въпреки ниския си таван, е уютна, чиста и пълна с играчки, бебешки кремчета, памперси, столче за хранене, люлка, детски дрешки. Дарителка им обещала скрин, в който да подредят дрешките на пеленачето, но още не е пристигнал. „Много благодаря на всички хора, които ни дариха средства и ни изпратиха дрешки, памперси, бебешка козметика, легло за Сашко. Буквално сме затрупани от дрешки”, казват Ана и Симона. При спомена какво е преживяла самата Симона не спира да плаче, а бабата пък нарежда: „Те пак могат да си го вземат. Тук идват постоянно, всяка седмица”. (б.р. визира социалните). Симона посещава курс за млади родители и е много доволна от отношението и вниманието на служителките, които идват в дома й да я обучават. Симона Асенова Алекова Юробанк България АД, SWIFT:BPBIBGSF, IBAN: BG93 BPBI ‎7927 1042 3012 01 Този март, след като Сашко бил върнат от съда на майката Симона, в дома й в село Арда отишли двама полицаи. Тя с бебето били сами вкъщи. Полицаите я попитали дали майка й Ана пие алкохол и дали я бие. Симона отрекла и полицаите си тръгнали. Разпитали и съседи дали са виждали Ана пияна, но хората на свой ред отрекли. Опитът на Агенция Монитор да получи информация от ОД на МВР в Смолян дали униформените са действали по сигнал, удари на камък. Екипът остави телефон за обратна връзка на секретарката на директора на областната дирекция, но не получи обратно обаждане и отговор за действията на униформените. „Много сме благодарни на тези майки от Пловдив, които ни дариха сухи млека, играчки и памперси за Сашко”, казват Ана и Симона по повод последното дарение, което получиха от фондация „Движение на българските майки”. Малчуганът е вече спокоен в прегръдките на родната си майка, но само преди няколко седмици нещата не стояха точно така. Пеленачето бе отнето от родилката Симона директно от родилния дом, след като социалните от Смолян преценили, че има риск за живота и здравето му. На седмия ден след раждането, вместо майката да се прибере от родилното в Смолян у дома в село Арда с първородния си син, момченцето бе дадено на приемни родители. Точната формулировка на социалните бе „временна мярка на закрила”. Майката не е имала средства, за да обжалва в законно установения срок заповедта и отчаяна, потърси Агенция Монитор да огласи случая. Моментално след това с нея се свърза адвокат Петър Николов, който напълно безрезервно пое да защитава пред съда Симона и правото й да бъде майка. Със съдебно решение от 15 февруари т.г. районният съд в Смолян бе категоричен, че бебето трябва незабавно да бъде върнато на майката Симона Алекова. Социалната служба в родопския град не обжалва решението на съда и още в същия ден Александър бе гушнат от Симона. Опитите тя да бъде изкарана невменяема, а майка й Ана Хаджийска - алкохоличка, удариха на камък. Със свидетелски показания съдебният състав е приел, че няма никакви основания Александър да бъде отнет от родната му майка и да бъде настаняван в приемно семейство. Въз основа на Решение №60 от 15.02.2019 г. по гр. дело №69/2019 г. по описа на РС-Смолян, което подлежи на незабавно изпълнение, детето А. А. е реинтегрирано в биологичното му семейство. Момчето е предадено на майка си С. А. на 15.02.2019 г. в офиса на отдел „Закрила на детето“(отдел „Закрила на детето“) при дирекция „Социално подпомагане“ – Смолян (ДСП – Смолян) в присъствието на служители от ДСП – Смолян и Областен екип по приемна грижа при Община Смолян в добро здравословно състояние и с наличната медицинска документация. След завръщането на детето в биологичното семейство отдел „Закрила на детето“ при ДСП – Смолян извършва актуална оценка на случая и е изготвен нов план за действие, като с него са запознати майката и бабата на детето. Същите са съгласували мерките и дейностите, разписани в плана за действие, в който са посочени и конкретни срокове за постигане на целите и изпълнение на набелязаните дейности.  Отдел „Закрила на детето“ при ДСП – Смолян е предприел мерки за закрила в семейна среда по чл.23 от Закона за закрила на детето, като работата е в посока подпомагане на майката при отглеждане на детето в биологичното семейство. С майката целенасочено се работи за формиране на родителски умения и укрепване на родителските й възможности. В работата са привлечени като партньори Център за обществена подкрепа - Смолян и Общностен център гр. Смолян. На този етап социалните работници от ОЗД-Смолян и ЦОП-Смолян  извършват ежеседмични посещения в дома на майката и детето, като по този начин на майката се предоставя мобилна социална услуга. Посещение в дома на майката е осъществено и от специалисти, работещи в Общностен център – Смолян. Детето има избран нов личен лекар. Доктор Б. е запозната с цялата му медицинска документация. На 18.02.2019 г., три дни след предаването на детето на майката, тя  извършва първо посещение в дома на детето и го преглежда, като не  установява проблеми в състоянието му. На 27.02.2019 г. бабата на детето уведомява лекарката в телефонен разговор  за влошено състояние на детето. Веднага извършва преглед, при който констатира обострено дишане. Насочва близките да заведат бебето още на следващия ден на преглед при д-р Б. – педиатър с практика в гр. Смолян. Д-р Б. издава направление на детето за извършване на необходимите изследвания. В резултат на изследванията детето е хоспитализирано на 28.02.2019 г. в болнично заведение в Смолян в тежко здравословно състояние. Проведено е лечение. Детето е изписано на 06.03.2019 г. След изписването на бебето по препоръка на личния лекар лечението продължава в домашни условия. На 09.03.2019г. (събота), със съдействието на социални работници от ОЗД - Смолян и екипа на Общностен център – Смолян е извършен преглед на детето при доц. В. и проф. Г. – неврохирурзи. Прегледът е извършен в МБАЛ – Смолян от лекари от УМБАЛСМ „Н.И.Пирогов“, който е част от профилактичните прегледи за деца, организирани под патронажа на парламентарната здравна комисия в рамките на кампанията „Национална програма Детско здраве – Пирогов“. Прегледът е във връзка с друго заболяване. Майката е придружена от медиатор от Общностен център – Смолян. След връщането на детето в биологичното семейство в Дирекция „Социално подпомагане“ – Смолян не са постъпвали сигнали за него. Дирекцията не разполага с информация защо са били изпратени полицаи в дома на А.Х.. С майката не са обсъждани въпроси, свързани с ползване на други социални услуги в общността, освен тези, които тя вече ползва.    ", "date": "2019.04.08", "title": "Бебето беглец на Симона от смолянското село Арда"}
{"url": "https://www.monitor.bg:443/bg/a/view/makedonka-zavyrshi-otbora-na-mihaela-fileva-v-glasyt-na-bylgarija-161894", "text": "Михаела Филева остана последният треньор с незапълнен отбор в „Гласът на България“, но търпението й бе възнаградено с появата на Славица Ангелова. 17-годишното момиче идва от съседна Македония, за да сбъдне мечата си да се развива с музика. Добре дошла!“, извика еуфорично Михаела и стана да прегърне Славица. Македонското девойче е от Струмица, където няма особена перспектива за артистичния й талант. „Тя е твърдоглава и държеше да дойде в „Гласът на България“. Гледаше го много по телевизията. Надявам се някой ден да я видим и нея на голяма сцена“, заявиха родителите на Славица пред водещите Павел и Венци Венц. „Да си последен наистина е стресиращо, но не винаги значи, че не можеш да продължиш напред. Чувствам се истинска щастливка!“, заяви Славица след триумфа си.", "date": "2019.04.08", "title": "Македонка завърши отбора на Михаела Филева в „Гласът на България“ "}
{"url": "https://www.monitor.bg:443/bg/a/view/poredna-vajna-sedmica-za-razvoda-mejdu-ostrova-i-kontinenta-161891", "text": "Камарата на лордовете се очаква да гласува днес законопроект, който задължава министър-председателя Тереза Мей да поиска отлагане на Брекзит. Миналата седмица текстът беше подкрепен в Камарата на общините. Датата 12 април, на която Великобритания трябваше да напусне Европейския съюз, не беше одобрена от британския парламент. Министър-председателят Тереза Мей поиска отлагане на Брекзит до 30 юни. На 10 април ще се проведе извънредно заседание на Европейския съвет. Европейските лидери ще обсъдят последните събития във връзка с Брекзит.", "date": "2019.04.08", "title": "Поредна важна седмица за развода между Острова и континента"}
{"url": "https://www.monitor.bg:443/bg/a/view/london-glasi-globi-za-vredno-sydyrjanie-v-socialnite-medii-161893", "text": "Великобритания предложи нови закони за сигурността онлайн, с които ще се налагат глоби на компаниите за социални медии и технологичните фирми, които не предпазват потребителите си от вредно съдържание, предаде Ройтерс. Лесният достъп до вредни материали, особено сред младежите, предизвика силни притеснения по цял свят и се оказа в центъра на вниманието на британското обществено мнение след самоубийството на 14-годишната ученичка Моли Ръсел. Според родителите й тя посегнала на живота си след като чела онлайн материал за депресията и самоубийствата. Правителствата по цял свят търсят решение за по-добър контрол над социалните медии, които често са обвинявани за насърчаване на злоупотреби, разпространение на порнография и за манипулиране на гласоподаватели, отбелязва Ройтерс. В проектодокумента, цитиран от британски медии, правителството предвижда използването на глоби и блокиране на достъпа до сайтове и наказване на ръководството на технологични компании, които не ограничават разпространението на вредни материали. Понятието за вредни материали включва материали, свързани с насилие или подтикващи към насилие или самоубийство, дезинформацията, онлайн тормоза и достъпа на деца до материали, неподходящи за възрастта им, отбелязва Франс прес. Освен това \"бялата книга\", публикувана съвместно от министерството на цифровите технологии и на вътрешните работи, предвижда да бъде създадена регулационна агенция, която да следи дали интернет компаниите спазват правилата. Тя ще бъде финансирана от технологичната индустрия, увери британското правителство, което обмисля въвеждането на специална такса над интернет компаниите.", "date": "2019.04.08", "title": "Лондон гласи глоби за вредно съдържание в социалните медии"}
{"url": "https://www.monitor.bg:443/bg/a/view/maturata-po-anglijski-naj-jelana-izmesti-tazi-po-biologija-161900", "text": "Близо 53 000 зрелостници ще се явят на матура в края на май. За първи път за втори задължителен държавен зрелостен изпит най-много ученици са избрали английски език. По този начин той измества досегашния най-предпочитан избор – биология. На английски език са пожелали да явят общо 14 612 гимназисти, докато на матура по биологията – 11 076. По география тази година ще се явят малко под 6000 зрелостници. Изпит по философия ще държат 4300, а по математика – над 2200. Тест по история и немски език ще положат повече от 1000 дванадесетокласници. Най-малко ученици са избрали да покажат знанията си по италиански език – 96. След тях се нареждат зрелостниците, които ще се явят на втора матура по испански език – 287 и тези по френски – 409. С 1 000 повече са зрелостниците, които са предпочели в дипломата им за средно образование вместо оценка от втора матура да се запише средноаритметичната оценка от изпитите по теория и практика на професията, изучавана в професионална гимназия. Тази година са 11 036, докато миналата година бяха над 10 000. На трета матура по желание тази година са заявили 888 ученици. От тях най- много са пожелали да покажат знанията си и по математика – 310. Тазгодишните зрелостни изпити започват на 21 май, когато гимназистите ще полагат матура по българки език и литература. Два дни по-късно – 23 май, е и втората задължителна матура по предмет по избор. Последната седмица май в рамките на 4 дни е и третата избираема матура. На 28-и са изпитите по три предмета - биология и здравно образование, физика и астрономия, философски цикъл. На следващия ден- 29 май са езиковите изпити – по английски, испански, италиански, немски, руски и френски. Зрелостниците имат възможност да се явят на матура по география и икономика и химия и опазване на околната среда на 30-и май. Първата сесия приключва с изпити по математика и история и цивилизация. Те ще се проведат на 31-и май.", "date": "2019.04.08", "title": "Матурата по английски най-желана, измести тази по биология"}
{"url": "https://www.monitor.bg:443/bg/a/view/vseki-treti-pravi-rezervacija-za-hotel-prez-neta-161840", "text": "Всеки трети по света стига до резервация по дигитален път, а над 80% от търсещите настаняване онлайн го правят през телефона, като същият процент запазват стаята веднага след това. Едва 45% пък се обаждат в хотела или турагенцията. До две години 50 на сто от почивките ще се резервират онлайн. За 2017 г. резервации за общо 273 млрд. долара са направени на европейския туристически пазар, като 47% или 128 млрд. долара са чрез в онлайн пространството, показва проучване на Google. Очакванията са до 2021 г. европейският турпазар да достигне до 308 млрд. долара, а делът на онлайн присъствие да се покачи до 53% или резервации за 163 млрд. долара. За 2017 г. потребителите са имали до 39 допирни точки с бизнеса или това са 39 кликове в различни сайтове преди да се направи резервация. За миналата година това число се е увеличило на 45 точки или 16% отгоре. За сметка на това се наблюдава спад в прекараното в сайтовете време, коментира регионалният мениджър по туризма за България, Кипър, Малта и Гърция Орестис Андрианис в Google по време на конференция в София. За 2017 г. 36 дни са били необходими, за да се направи резервации или това са Днес положението е същото, обаче потребителите се ровят повече за информация. По думите на Андрианис това може да се обясни с липсата на инициатива от страна на бизнеса. “Тази разлика в кликовете можеше да се обясни с добрата работа на бизнеса, но за жалост е точно обратното - бизнесът не прави достатъчно, че да дава правилните отговори на клиентите си”, коментира Андрианис. Според него днес хората прекарват много повече време в проучвания на телефона си, защото устройствата са малки и удобни, а това е нещо, което бизнесът игнорира. “Едва на 45-ия клик се прави резервация, а бизнесът забравя за останалите 44 допирни точки, а това са 98% от реалността”, каза Андрианис. Една трета от тези кликове се правят при домакинските сайтове (хотели, къщи за гости), като booking и expedia, a 25% са само в търсене, например в търсачката на Google. Предизвикателството пред бизнеса за последните години е станало много голямо и това се дължи на посредниците. Вече има много хотели, много марки и на потребителите им е трудно да вземат решение, а не всичко опира до цената или мястото. “Начинът да спечелите битката е добре да си направите реклама - ако туристът се интересува от музеи например, трябва да кажете, че хотелът ви се намира близо до музей”, посъветва шефът на Google българския бизнес. 70% от респондентите са посочили, че реално повече се интересуват от това какво заобикаля хотелът, което по думите на Андрианис е добре за българския и за гръцки бизнес. Мениджърът обърна внимание и на това, че дори най-големите марки правят реклами с намаления и цени, а не с преживявания. “Трябва правилно да отсеят клиентите си - ако търся информация за семейна почивка, то е хубаво да получа реклама за такава”, каза А. Според него с неправилната реклама за цени всъщност се губят пари, а трябва да се рекламират и преживявания. Според проучване на Facebook над 90 млн. фирми обменят 10 млрд. съобщения през чата с 1.3 млрд. клиенти всеки месец, а потребителите търсят все повече разнообразие. За 2017 г. цели 53% са тези, които предпочитат бизнес, с който могат да си чатят. “Всъщност хората не винаги имат време - различни проучвания показват, че потребителите проверяват нещо, докато вървят и не могат да пишат или диктуват”, коментира създателката на компанията за чатботове Umni Елица Стоилова. Тук идват и чатботовете, които организират ваканцията ни вместо нас. Предимствата на един чатбот са много, като той спестява ресурси, привлича повече туристи, а обслужването също се подобрява. “С чатбот се коментира Стоилова. Тя даде пример с хотел във Великобритания, който пуска технологията преди години и първоначално тя не дава очаквания резултат. “Служителите не предвидиха какво въпроси ще задават клиентите”, поясни Стоилова. Днес обаче чатботът е добре познат и функционира много по-добре. У нас технологията също се използва, макар и не толкова масово. В Пловдив например туристите имат граждански чатбот, който ги напътства къде мога да отседнат, кои забележителности и атракции да видят, къде да хапнат в ресторант, както и много други услуги.", "date": "2019.04.08", "title": "Тренд: Всеки трети прави резервация за хотел през нета"}
{"url": "https://www.monitor.bg:443/bg/a/view/zapochva-remont-na-nastilkata-na-pl-sveta-nedelja-161883", "text": "Започва ремонт на настилката на столичния площад „Света Неделя“. По този повод се налага промяна в организацията на движението в района, съобщават от Столичната община. До 25 април 2019 г. се забранява престоят, паркирането и влизането на пътни превозни средства по ул. „Съборна” в участъка с дължина 25 метра до пл. „Света Неделя“. До 25 април 2019 г. Няма да се спира и паркира на служебния паркинг на пл. „Света Неделя“.", "date": "2019.04.08", "title": "Започва ремонт на настилката на пл.“Света Неделя“"}
{"url": "https://www.monitor.bg:443/bg/a/view/kak-shte-se-otrazi-brekzit-bez-sdelka-na-obuchenieto-v-obedinenoto-kralstvo-161881", "text": "Европейската комисия завърши подготовката си за сценарий на излизане на  Обединеното кралство от Европейския съюз без споразумение. При все че напускането без споразумение не е желателно и за двете страни, ЕС вече предприема мерки. Ето и повече информация относно ученето и обучението в Обединеното кралство в случай, че не бъде постигнато споразумение. В случай че не бъде постигнато споразумение, следва да знаете, че като гражданин на ЕС, който се учи или обучава в Обединеното кралство, за вaс ще се прилагат правилата на Обединеното кралство относно постоянното пребиваване. Правителството на Обединеното кралство обяви, че не е необходимо да кандидатствате за статус на имигрант или за виза, ако не възнамерявате да останете в Обединеното кралство за повече от 3 месеца. Ако желаете да останете за повече от 3 месеца обаче, ще трябва да кандидатствате за европейско разрешение за временно пребиваване. Не. Европейският парламент и Съветът приеха регламент, за да гарантират, че провежданият обмен с цел обучение няма да бъде прекъснат. Регламентът ще се прилага за студентите във висшето образование, чираците и учениците в професионалното образование и обучение, младите хора в дейности за неформално учене, персонала в сферата на образованието и обучението, лицата, ангажирани в областта на социално-възпитателната работа с младежи и младежките лидери. Моля, обърнете внимание обаче, че Регламентът обхваща само обмена с цел обучение, който е започнал преди датата на оттегляне. Обменът с цел обучение, който планирате, може да бъде засегнат. Комисията обаче представи законодателно предложение, което, ако бъде прието, ще даде възможност на ЕС да продължи да финансира програмата „Еразъм +“ в Обединеното кралство през 2019 г. Дали ще можете да осъществите плановете си ще зависи от редица фактори, например от това дали Обединеното кралство ще продължи да изпълнява бюджетните си ангажименти към Европейския съюз през 2019 г., от приемащите организации в Обединеното кралство (във Вашия случай от университета) и от това дали дейностите ще приключат до 31 декември 2019 г. Трябва да се свържете директно с университета и да проверите това. Проектът за сътрудничество може да бъде засегнат, тъй като считано от датата на оттегляне партньорът от Обединеното кралство вече няма да отговаря на условията за финансиране по „Еразъм +“. Комисията обаче представи законодателно предложение за справяне с тази ситуация. Ако това предложение бъде прието и ако Обединеното кралство изпълни определени условия, проектът може да продължи да бъде финансиран през 2019 г. Проверете във Вашата национална агенция по „Еразъм +“. Проектът за сътрудничество може да бъде засегнат, тъй като считано от датата на оттегляне партньорите от Обединеното кралство вече няма да бъдат допустими за участие в програмата „Творческа Европа“. Комисията обаче представи законодателно предложение за справяне с тази ситуация. Ако това предложение бъде прието и ако Обединеното кралство изпълни определени условия, проектът може да продължи да бъде финансиран през 2019 г. Трябва да проверите в информационното бюро „Творческа Европа“ във Вашата държава членка. Вашият изследователски проект може да бъде засегнат, тъй като считано от датата на оттегляне организацията от Обединеното кралство вече няма да отговаря на условията за финансиране от ЕС в рамките на програмата „Мария Склодовска-Кюри“. Комисията обаче представи законодателно предложение за справяне с тази ситуация. Ако това предложение бъде прието и ако Обединеното кралство изпълни определени условия, проектът може да продължи да бъде финансиран през 2019 г. Моля, обърнете внимание, че програмата „Мария Склодовска-Кюри“ ще продължи да подкрепя изследователи в държави — членки на ЕС, или в държави извън ЕС, които са асоциирани към програмата „Хоризонт 2020“. Трябва да се свържете с Вашия ръководител/организатор на проекта и със съответния служител, отговарящ за Вашия проект, в Изпълнителната агенция за научни изследвания на Европейската комисия, за да проверите това. Вашето участие в дейности по линия на Европейския корпус за солидарност може да бъде засегнато, тъй като считано от датата на оттегляне организацията от Обединеното кралство вече няма да отговаря на условията за финансиране по линия на тази програма. Комисията обаче представи законодателно предложение за справяне с тази ситуация. Ако предложението бъде прието и ако Обединеното кралство изпълни определени условия, проектът може да продължи да бъде финансиран през 2019 г. Трябва да се свържете с организацията, предоставяща финансиране за Вашата дейност, за да проверите това.", "date": "2019.04.08", "title": "Как ще се отрази Брекзит без сделка на обучението в Обединеното кралство?"}
{"url": "https://www.monitor.bg:443/bg/a/view/obshtinata-proverjava-terasata-na-plamen-georgiev-161885", "text": "Столична община в лицето на районната администрация „Слатина“ ще провери как точно фигурира в документите и реално терасата на шефа на КПКОНПИ Пламен Георгиев. Общинските служители ще проследят статута на пространството, което се води за общо ползване. Както стана ясно, сигнал за постройки на терасата е имало още през 2012 г. Предишният собственик обаче не е допуснал районните инспектори на оглед. Затова и документите са отлежавали години наред в районната администрация. Ако Пламен Георгиев допусне проверяващите те ще са готови със заключенията си до две седмици. Ако инспекторите решат, че те са незаконни, Георгиев ще трябва да ги отстрани в срок до три месеца. \"С оглед нормалното протичане на проверката и нейната безпристрастност излизам в отпуск, за да няма никакво съмнение, че по какъвто и да е начин бих повлиял на резултатите от същата\", написа в изявление Георгиев.", "date": "2019.04.08", "title": "Общината проверява терасата на Пламен Георгиев"}
{"url": "https://www.monitor.bg:443/bg/a/view/upravljavashtite-v-turcija-poiskaha-novo-prebrojavane-v-istanbul-161889", "text": "Управляващата в Турция Партия на справедливостта и развитието (ПСР) поиска пълно повторно преброяване на бюлетините в Истанбул, подадени на местните избори на 31 март, предаде Франс прес. Според резултатите партията на президента Реджеп Тайип Ердоган е понесла неочаквано поражение след 16 години на власт, губейки изборите за столицата Анкара и за кмет на Истанбул, икономическият двигател на страната. Заместник-председателят на ПСР Али Ихсан Явуз обяви по-рано, че партията ще настоява за пълно повторно преброяване на гласовете в 38 избирателни района в Истанбул, а не само на невалидните бюлетини. В Освен това партията поиска анулиране на резултатите в 39-ия избирателен район на града.", "date": "2019.04.08", "title": "Управляващите в Турция поискаха ново преброяване в Истанбул"}
{"url": "https://www.monitor.bg:443/bg/a/view/proletna-treska-progonva-domashnija-prah-i-muhyl-161880", "text": "Пролетта се задава и носи така дългоочакваната свежест и отмора от дългата и вледеняваща зима. Пролетта се задава и носи така дългоочакваната свежест и отмора от дългата и вледеняваща зима.  Уютът на затопления ни дом и следобедната чаша какао имат своя чар, но с настъпването на новия сезон е време да се преместим от камината на терасата. Ще освежим облеклото и гардероба. Палтата, пуловерите и ботушите ще отстъпят място на леките пролетни шлифери и отворените обувки. Цялото приготовление за пролетния сезон обаче не се изчерпва дотук. Освен дрехите и себе си, трябва да освежим и дома, за да постигнем пълна хармония. Може да звучи досадно, но всъщност усещането след него е наистина приятно и удовлетворяващо. Разбира се, да не пропускам факта, че е здравословно. През зимните месеци прекарваме значително повече време у дома, готвим повече, а на не малка част от нас се налага да простираме прането вътре. Не без значение е и начинът на отопление през зимните месеци. Разместете мебелите, за да проверите за натрупан прах и мухъл. Този досаден приятел обича да се настанява удобно по стените, зад мебелите и най-вече около и под прозорците, които цяла зима са правили конденз заради промяната топло-студено. Не веднъж сме поставяли темата за мухъла, причините за неговата поява, както и начина да бъде предотвратен. Разбира се, най-добрият вариант е да вземете превантивни мерки и да се погрижите за добрата изолация, както и да следвате тези няколко прости съвета, за да избегнете появата му. На първо място проветрявайте редовно. По този начин ще балансирате влажността в стаите. На сушете прането у дома и използвайте абсорбатор, когато готвите. Редовно подсушавайте влагата в банята и оставяйте врата й отворена след къпане. Ако вече е късно и откриете мухъл в дома си, има няколко начина да се справите с него. Опитайте с белина. Ефикасно решение, но не особено приятно. Ако се спрете на този вариант – направете разтвор с вода в съотношение 1:1 и използвайте пулверизатор. Напръскайте замърсените места. След това изчакайте да изсъхне и би следвало и да избелее. Разбира се – белината не може да се използва върху всички повърхности, а само за стени, фаянс, балатум, тавани. За всякакви други повърхности можете да използвате оцет. Той е мощно средство в борбата с мухъла. В този случай използвайте парцал или гъба и нанесете върху замърсените места. Отново изчакайте да изсъхне, а след това използвайте гъбичка, за да забършете. Содата пък е ефективна и дори работи в посока предотвратяване на появата на мухъл в бъдеще. След като сте преборили проблема с мухъла, можете да доведете нещата до край, като пребоядисате. Една нова боя определено променя облика на дома и освежава, а и самият процес не коства прекомерни усилия, средства и време. Съществува изобилие от свежи тонове, които могат да отговорят дори на най-капризните вкусове. Ако сте по-авантюристично настроени, имате още по-голям избор – можете да изберете комбинация от два (или повече) цвята и така да разчупите помещението без допълнителни декоративни елементи. Друга интересна идея е да добавите текстура или просто да подберете декоративни лепенки за стена. За тавани в банята можете да се огледате за влагоустойчив латекс, който издържа значително повече на подобни условия. Разбира се, тапетите също са изкушаващо предложение, предвид огромното разнообразие и красиви дизайнерски решения. Дори и да звучи странно, тапети могат да се поставят и в банята поради наличието на влагоустойчиви тапети. Гипсокартонът е лек и удобен материал с многобройни приложения,  едно от които е изграждане на декоративни елементи за тавани и стени. Той е чудесен начин да преобразите изцяло дома си, без да се планира сериозен ремонт. Освен че предава артистичен вид на помещението, гипсокартонът шумоизолира, служи за преграда и дори “диша”. Не е за подценяване фактът, че той е влагоустойчив, което е от особена важност, когато става дума за мансардни помещения. Ако сте преминали през първите два процеса – да премахнете мухъла, а след това сте се решили да боядисате, то е време за финалните детайли. Придайте завършеност в дизайна на дома, като свържете цветово стените и пода. Това може да стане с красиви декоративни килимчета, каквито можете да откриете в най-разнообразни разцветки. Свежест и благоухание – това са синонимите на пролетта. Затова пуснете я в дома си. Няколко саксии с пролетни цветя ще донесат наслада, настроение и цвят. За да постигнете максимален ефект, можете да ги съчетаете с красиви декоративни саксии в различни цветове, така че комбинациите да се получат оригинално и да привличат и радват окото. Особено ако имате нови цветове на стените, изберете нещо, което да си отива с тях, но все пак да се откроява. Естетически оформен пролетен кът ще впечатли и донесе радост на вас и семейството ви.", "date": "2019.04.08", "title": "Пролетна треска прогонва домашния прах и мухъл"}
{"url": "https://www.monitor.bg:443/bg/a/view/domashno-kuche-nahapa-osemgodishno-dete-v-pleven-161886", "text": "Куче от породата Канадски вълк е нахапало жестоко 8-годишно дете в Плевенското село Биволаре. Инцидентът станал, когато хлапето се връщало от дома на баба си и дядо си. Кучето на съседите го нападнало, съборило на земята и започнало да го хапе. Дядото чул виковете на малчугана и се притекъл на помощ, но кучето избягало. Според бабата на детето пък кучето стои пуснато на двора и лае по всеки преминаващ. След инцидента стопанката на песа била много притеснена. Тя придружила момчето в Бърза помощ с документите на кучето, от които обаче ставало ясно, че някои от ваксините са пропуснати. Детето се възстановява, но родителите настояват стопанката на кучето да понесе отговорност. Тя пък защитава домашния си любимец и е готова да се яви в съда.", "date": "2019.04.08", "title": "Домашно куче нахапа осемгодишно дете в Плевенско"}
{"url": "https://www.monitor.bg:443/bg/a/view/petima-zadyrjani-za-reket-i-lihvarstvo-pri-specakcija-v-dimitrovgrad-161884", "text": "Петима са в ареста след акция на Специализираната прокуратура и ГДБОП в Димитровград, съобщи главния секретар на МВР Ивайло Иванов за бТВ. Престъпната група се е занимавала с лихварство и рекет. Акцията е стартирала рано сутринта и текат процесуално-следствени действия. Очаквайте подробности!", "date": "2019.04.08", "title": "Петима задържани за рекет и лихварство при спецакция в Димитровград"}
{"url": "https://www.monitor.bg:443/bg/a/view/jena-s-demencija-izchezna-sled-praznika-na-majkata-161887", "text": "Жена а деменция изчезна след като посрещнала празника на майката 8-и март. Тогава 66-годишната Геновева Параскевова Иванова била забелязана за последно в интервала между 17:30 и 18:30 в село Нивянин, област Враца, където живее със съпруга си. Около обяд на същия ден те били на сбирка, на която са празнували празника на жената, след което са се прибрали и са работили в градината. „Майка ми е с начален стадии с тежка форма на деменция и със слухов апарат. Имала е моменти на дезориентация, но до този момент не са били тежко състояние. Има предписани медикаменти, които взима под стриктният надзор на татко. Към 17,30 - 17,45 отива на гости на съседка и при тръгването си от там, тя тръгва в посока центъра на селото, не към къщата, в която живее“, разказа дъщеря й Мария. Тя допълва, че за последно майка й е била облечена с жълта блуза с дълги ръкави и тъмен панталон, обута е с черни гумени чехли. В себе си не е разполагала с пари, лични документи и мобилен телефон. „Имахме сигнал, че е тръгнала по земен път, който води до старите лозя на селото, но ние няколкократно обходихме периметъра и не открихме никакви следи да е преминавал човек от там. Намерихме къща с камера, на която се вижда че наистина тръгва натам. Втори сигнал получихме, че е забелязана в автобус пътувал към Вършец, но полицията го провери и отрече следата да е достоверна, за това пък го публикуваха на официалната си страница“, разказва още Мария. Тя умолява всеки, който забележи майка й, да сигнализира на телефон 112 или на нейния личен - 0896056343.", "date": "2019.04.08", "title": "Жена с деменция изчезна след празника на майката "}
{"url": "https://www.monitor.bg:443/bg/a/view/kirsten-nilsen-napuska-trymp-161888", "text": "Министърката на вътрешната сигурност на САЩ Кирстен Нилсен напуска поста си, предадe Ройтерс, цитирайки съобщение в Туитър на президента Доналд Тръмп. \"Искам да й благодаря за работата\", добави президентът на САЩ. Изпълняващ длъжността министър на вътрешната сигурност ще стане Кевин МакАлинън, директор на американската Служба за митническа и гранична охрана. \"Уверен съм, че той ще се справи отлично!\", добави Тръмп. По-рано Асошиейтед прес съобщи, че според информация на телевизия Си Би Ес днес се очаква Нилсен да подаде оставка. Телевизията съобщи това в Туитър, като се позова на източник от правителството. Според информационния портал \"Аксиос\", президентът е бил недоволен от министърката и заради липсата й на достатъчно твърда позиция за строежа на стената по границата с Мексико и депортирането на нелегални мигранти. Американски медии съобщиха още през ноември миналата година, че Тръмп има намерение да поиска от Нилсен оставка.", "date": "2019.04.08", "title": "Кирстен Нилсен напуска Тръмп"}
{"url": "https://www.monitor.bg:443/bg/a/view/tomas-rajndl-sofija-e-grad-s-goljam-potencial-161868", "text": "- Една от тайните е дългосрочна последователност в политиката. Тази година се навършват 100 години от създаването на общинския съвет. Като изключим времето на Втората световна война, винаги социалдемократи са били в управата на общината. Много е важно в рамките на града да се осъзнават модерни предизвикателства и да им се отговаря. На тази база имаме последователен приемствен план. Например преди 10 години направихме мастърплан за здраве до 2030 г. И покрай това, че от 10 години социалдемократите все още са в общината, успешно се осъществява.  Друго важно за поддържането на стандарта във Виена е диалогът. Нашите кметове винаги са търсили добри отношения с профсъюзите, с обединението на индустриалците, Стопанската камара, както и с пенсионерските организации и други групи, защитаващи различни интереси. Програмите, които ние разработваме, почиват на много дълъг диалог не само от политиците, но и от всички, които живеят в града. Разбира се, не винаги има консенсус. Ние се опитваме да сме на пулса на времето. За нас е важно общинските услуги, да се извършват от самата община и нейните служители, или в комбинация с частни партньори, но обаче на нашите условия. Ако вие днес пътувате с автобус, който принадлежи на общината и такъв, които е на частна фирма, няма да забележите никаква разлика, защото ние определяме параметрите и по този начин се получава еднаквост на условията. - Вече имаме три такива завода в три различни района на града. Предимството е, че те много отдавна са на тези места. Мисля, че днес нямаше да ни бъде лесно в някой жилищен район да изградим такъв завод. Хората тук вече са свикнали в хода на годините с тях. Преди 20-30 години населението се аргументираше с технологичен прогрес, ако днес искаме да се направи завод за отпадъци, или жилищна сграда, трябва преди това да се общува с гражданите, да се направи допитване, за да може да участват в решението. Всичките тези неща отнемат много време.  Например в един район искаме да реконструираме автомобилен ринг, които да излиза на магистралата, като се направи тунел под река Дунав. Когато започнах работа през 1998 г. този проект вече съществуваше и смятах, че за 10 години ще го приключим. Днес вече сме взели необходимите разрешителни, обаче има много възражения от страна на гражданите, с които се занимават административният и конституционният съд. Такива големи проекти имат много дълъг период на изчакване и разбирам, ако гражданите на София или на Виена имат определени съмнения по дадени проекти, но пътищата за осъществяването им са пълна комуникация, прозрачност и включването на неправителствени организации в обсъжданията им. В крайна сметка обаче трябва да се постави въпросът „Ще решим ли да го направим, макар че има съпротива?“ - Провеждаме анкети и допитвания, понякога сред по-малки райони, друг път сред по-големи. Имаше допитване дали в центъра на града да се въведе лепенка за временно паркиране, на тези които живеят там. Проекти по градското развитие също са подлагани на допитване. Този инструмент има риск, защото е много по-лесно да бъдеш против нещо, отколкото за. Трябва много добре стратегически да се подготви допитването и да се извърши много голяма разяснителна работа, за да има положителен резултат. Най-известният референдум за цяла Австрия беше „Дали близо до Виена да се изгради атомна електроцентрала“. Всички представители на държавата бяха „за“, но крайния резултат от допитването беше 55% против.   - С разяснителна работа. Обучения в детските градини и училищата също са много важен елемент, защото когато децата научат от ранна възраст как да изхвърлят боклука отделно, те ще успеят да отучат и родителите си. За каузата може да се използват и известни личности, които служат за пример. Не трябва да се прави всичко наведнъж. Във Виена започнаха с разделянето на хартия, а сега вече имаме пластмаса, стъкло, биологични отпадъци. Друг елемент може да бъде таксата за отпадъците. Да се каже на гражданите, че ако правилно отделят боклука, ще плащат по-малка такса за смет. Различни пътища има, но ние сме в сътрудничество със София и ги консултираме. - Транспортът ни е чист, точен и в сравнение с други градове е евтин и обхваща целия град. Населението все повече предпочита обществения транспорт. За 2018 г. имаме издадени над 800 хил. годишни карти. Тази бройка е по-голяма от новорегистрираните автомобили.   - Около 280 млн. евро, което 2,2% от общия бюджет. Отдаваме много голямо значение на културата за младежта. Подпомагаме и насърчаваме субкултурата със специални програми за субсидиране. Залагаме и на културните мероприятия в по-малките райони. Имаме и няколко сдружения с нестопанска цел, които могат да бъде финансирани за определени културни мероприятия. За младежите организираме и фестивали, на които акцентът е върху музиканти от Австрия. По река Дунав също провеждаме мероприятия. Когото бях млад, нямаше много такива неща във Виена, ако беше днес, може би нямаше да си завърша училището, защото всяка вечер щях да бъде някъде. - Много ми хареса. Градът има невероятен потенциал и кметът е направил много промени и е постигнал добри неща. При последното си посещение дадох едно интервю по телевизията, в което бях попитан „Какво ще кажете за разбитите улици?“ и аз отвърнах, че и във Виена има разбити улици. Въпросът е, когато човек има ограничени бюджетни средства, в кое по-напред да инвестира. Дали да ги даде за улици, или за детски градини и училища, както е направил кметът на София. Съвсем честно бих инвестирал точно в детските градини и училищата, отколкото в интерес на колите, за да могат по-бързо да карат. В София гражданите виждат малко на принципа „черно и бяло“. - Цялото развитие на ситуацията е лудост. Наблюдаваме течение на индивиди, готови да се поставят против и да пренебрегнат колективни ценности, социални нужди и да бъде загубено напълно чувството за колектив, за общото. Брекзит означава всъщност да направим велика Англия. Индивидуалността и противопоставянето започва да залива Европа. Трябва да се види, че Франция има президент, който беше избран извън всякакви други утвърдени политически сили. После успя да постигне 2/3 мнозинство в парламента. Сега той е страстен европеец, страстен привърженик на демокрацията. В Австрия имаме федерален канцлер, който заяви, че разтурва партията си и създава ново движение. Случващото се в Полша, Унгария, Туриция и разбира се Щатите, са доказателство как индивидуализмът много бързо напредва. И проблемът е, че днес Германия дреме. В Германия предстои много голяма промяна, когато канцлерът Меркел се оттегли. Брекзит за мен е синоним за всички тези тенденции и затова много ме тревожи, но не трябва от това да изпадаме в депресия, а да заздравим обществото. В общ план излизането на Великобритания от Европейския съюз е катастрофа. - По-скоро става въпрос за липса на ориентация. Сега се създават вражески образи на противодействие. Например един образ, който събужда съпротива, са бежанците в Австрия. На населението му се внушава, че те ограбват австрийците и са виновни за всичко, което не върви както трябва. В Унгария пък се насажда, че виновникът за всичко е Европейският съюз. - Желая след 20 години кметът да бъде жена от социалдемократи. През последните 100 години само мъже управляват града. Борбата е жестока, много големи усилия трябва да се полагат, за да функционира града и да се разширява качеството на живот. Без големи промени след 20 години бих оставил Виена и такава, каквато е сега.", "date": "2019.04.08", "title": "Томас Райндл, председател на общинския съвет на Виена: София е град с голям потенциал"}
{"url": "https://www.monitor.bg:443/bg/a/view/dyjd-i-leko-zahlajdane-ot-dnes-161877", "text": "Новата седмица започва с облаци и дъжд. Още през нощта започнаха превалявания, които ще продължат основно в западна и южна България. Минималните температури между са между 5° и 10°. Очаква се временно разкъсване и намаление на облачността, но от югозапад тя ще започне отново да се увеличава. До вечерта валежите ще обхванат почти цялата страна и ще продължат и през нощта срещу вторник. На места, главно в Южна България, те ще са интензивни и придружени с гръмотевици. Максималните температури ще са между 15° и 20°. Над Черноморието в сутрешните часове все още ще има превалявания, но те ще спрат, а облачността временно ще се разкъса. Вечерта обаче през нощта срещу вторник по южното крайбрежие дъждът отново ще завали.. Над планините ще бъде облачно с валежи, на места и с гръмотевици. Над 2000 метра валежите ще са от сняг. Валежите ще продържат и във вторник. Очакванията на синоптиците са времето да се подобри от средата на седмицата, температурите ще се покачат, но краткотрайните валежи ще продължат.", "date": "2019.04.08", "title": "Дъжд и леко захлаждане от днес"}
{"url": "https://www.monitor.bg:443/bg/a/view/borisov-privikva-ministrite-na-otbranata-i-vytreshnite-raboti-zaradi-migrantite-161882", "text": "Как се развива ситуацията с мигрантите в Гърция и има ли риск от мигрантска вълна у нас ще докладват на премиера Бойко Борисов министрите на отбраната и вътрешните работи. Според вицепремиера Красимир Каракачанов , към момента няма пряка опасност за границата ни. Напрежението в лагер на границата на Гърция със Северна Македония е овладяно. Въпреки това, 3 000 военни ще бъдат в готовност да бъдат командировани на границата. Полицията и жандармерията засилват присъствието си в района на границата с Гърция, каза през БНР вътрешният министър Младен Маринов.", "date": "2019.04.08", "title": "Борисов привиква министрите на отбраната и вътрешните работи заради мигрантите"}
