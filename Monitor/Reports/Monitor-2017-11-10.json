{"url": "http://www.monitor.bg/a/view/70242-%D0%A1%D1%82%D1%80%D0%B0%D1%85-%D1%80%D0%B0%D0%B7%D1%82%D1%80%D0%B5%D1%81%D0%B5-%D0%9A%D0%BE%D1%81%D1%82%D0%BE%D0%B2-%D0%B7%D0%B0%D1%80%D0%B0%D0%B4%D0%B8-%D1%80%D0%B5%D0%B2%D0%B8%D0%B7%D0%B8%D1%8F%D1%82%D0%B0-%D0%BD%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F%D1%82%D0%B0/", "text": "Олигархът му Прокопиев и сие изтръпнаха заради предстоящите разследвания\n                    Панически страх разтресе Драгалевския лаборант Иван Костов заради решението на кабинета да предложи отпадане на давността за престъпленията при приватизацията и пълна ревизия на криминалните сделки с държавни активи.Вместо да си говори с теменужките, както уж правеше, представяйки се за пенсионер, Командира активира своята дългогодишна говорителка Стояна Георгиева. Чрез сайта си „Медиапул“, част от Фабриката за фалшиви новини на олигархията, тя стартира защитна кампания за далаверите на Костов в премиерския му мандат, за които може да се потърси наказателна отговорност чрез предвидените от ГЕРБ промени. С цел уж „да стартира дебата“ за приватизацията, „Медиапул“ публикува отворено писмо на Костов отпреди 5 години, в което той най-нагло лъже, че нямало държавни активи за 30 млрд. лв. за приватизиране, а всичко било фалирано от комунистите, още преди да дойде на власт.Истината е, че най-бандитските сделки с държавни активи бяха извършени именно по времето на Костов чрез РМД приватизацията, с коятоКомандира раздаде българската икономика на олигарсите си за жълти стотинки. При едната от прилаганите схеми чрез политическа протекция се определя правилното РМД, което като такова се ползва с изрично записана в закон привилегия да плати първоначално едва 10% от цената, а останалата част от сумата да разсрочи за почти десетилетие и да я плати с бонове от масовата приватизация. Докато изтече срокът обаче РМД-то обичайно е пращано във фалит и на негово място се появява друго, в което работниците държат минимален процент дялове, а мажоритарният пай е в ръцете на истинските играчи – приближени до Командира и хората му. Втората схема е с продажба на РМД, зад което стои фирма, банка или физическо лице. Тогава фирмата на колектива просто се явява параван и дава на „скрития купувач“ възможността да ползва преференции, които не му се полагат по закон. След време същият този купувач увеличава капитала на РМД-то като изкупува акциите от новата емисия. По този начин той става мажоритарен собственик в РМД-то и де факто собственик на приватизирания обект. Печалната рекапитулация в края на индустриалната приватизация е, че от общо 2532 сделки, сключени за периода 1997-2000 г., 1224 са с РМД-та или 48% от всички сделки. Повечето от раздържавените заводи на практика спряха да работят. Зa мнoгo oт cдeлĸитe c PMД eдинcтвeнитe пapи в бpoй остават плaтeнитe 10% oт цeната на сделката пpи cĸлючвaнeтo й. Най-бруталните примери за ощетяващи държавната хазна приватизационни сделки са с авиокомпания „Балкан“, която беше дадена на цената на тристаен апартамент, а също и на „Кремиковци“, който беше раздържавен за 1 долар. Показателни за престъпните схеми на Костов са приватизационните сделки с „Каолин“ и „Дамяница“, които верният му и до днес олигарх Иво Прокопиев придоби на крехката 28-годишна възраст.Костов очевидно се прави на луд, обвинявайки за фалита на държавата решението за мораториум върху плащанията на външния дълг, което бе взето от кабинета „Луканов“. Само че цели три месеца преди Луканов да вземе това решение, в свое интервю за в-к „Труд“ самият Костов казва, че според него единственият изход за държавата е именно налагането на мораториум. По време на управлението му пък разследването на приватизационни сделки е абсолютно забранено на всички отдели в държавните служби за сигурност, занимаващи се със стопански престъпления в периода, в който Костов е премиер. Нещо повече, самият той се опитва да наложи на тогавашния главен прокурор Никола Филчев забрана да се разследват тези далавери. Подобни са мотивите на тази шайка и сега, обяснявайки чрез своите пипала като Христо Иванов, че искат реформа в съдебната система. Истината е, че целта им е да избегнат наказателна отговорност за престъпния начин, по който са забогатели.\n\n\n                    ", "date": "2017.11.10", "title": "Страх разтресе Костов заради ревизията на приватизацията"}
{"url": "http://www.monitor.bg/a/view/78997-%D0%94%D0%B5%D1%81%D0%B5%D1%82%D0%BE%D0%BA%D0%BB%D0%B0%D1%81%D0%BD%D0%B8%D0%BA-%D0%B2-%D0%B1%D0%B5%D0%B7%D1%81%D1%8A%D0%B7%D0%BD%D0%B0%D0%BD%D0%B8%D0%B5-%D1%81%D0%BB%D0%B5%D0%B4-%D1%87%D0%B0%D1%81-%D0%BF%D0%BE-%D1%84%D0%B8%D0%B7%D0%B8%D1%87%D0%B5%D1%81%D0%BA%D0%BE/", "text": "\n                    \n\n\n                    ", "date": "2017.11.10", "title": "Десетокласник в кома след час по физическо (ОБНОВЕНА)"}
{"url": "http://www.monitor.bg/a/view/53190-%D0%92-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D0%BD%D1%8F%D0%BC%D0%B0-%D0%B4%D0%B0-%D0%BF%D0%BE%D0%B2%D0%B8%D1%88%D0%B0%D0%B2%D0%B0%D1%82-%D0%B4%D0%B0%D0%BD%D1%8A%D1%86%D0%B8%D1%82%D0%B5/", "text": "\n                    Не предвиждаме увеличение на местните данъци и такси, независимо че в момента те са сред най-ниските на територията на страната, обяви при отчета си за втората година от втория мандат кметът на Стара Загора Живко Тодоров.Въпреки че през този година общината преживя сериозен проблем с блокиране на сметките й по искане на частна строителна компания и отнемане на над 5 млн лв. по силата на договор отпреди 7 години, местният бюджет е в добра кондиция и не се е наложила редукция по осъществяването на основните инфраструктурни проекти.По думите на градоначалника до момента са санирани 75 високоетажни кооперации с 5241 домакинства за което са инвестирани 81 млн лв, а цената е доста под средната за страната. Още 113 са кооперациите, които имат готовност при осигуряване на средства да бъдат преобразени.До няколко месеца ще започне работа по разширяването на жп надлез по булевард „Патриарх Евтимий“, където от години се образуват „тапи“. В ход е и проект за преобразяване на централната градска зона, която ще се превърне в истинска пешеходна зона. Предстои реализацията и на проект за над 4,5 млн в „белия дроб“ на Стара Загора – парк „Митрополит Методи Кусев“.Очаква се до края на годината от военното министерство да прехвърлят на общината над 300 дка имоти, които ще бъдат използвани за замяна на частни терени в парк „Бедечка“. Казусът с този парк стана причина за провеждането на нарочен референдум през пролетта на 2017 година. С прехвърлянето на армейските имоти се ангажира лично премиерът Бойко Борисов.Сред дошлите специално за отчета на старозагорския градоначалник беше и президентът на КТ „Подкрепа“ Димитър Манолов. Той припомни, че съвместно с кмета Живко Тодоров водят битка за запазването на въгледобива и топлоцентралите в комплекса „Марица изток“.\n                    ", "date": "2017.11.10", "title": "Данъците в Стара Загора замръзват"}
{"url": "http://www.monitor.bg/a/view/84130-781-%D0%B4%D0%B5%D1%86%D0%B0-%D0%B2-%D0%A1%D0%BB%D0%B8%D0%B2%D0%B5%D0%BD%D1%81%D0%BA%D0%BE-%D0%BD%D0%B5-%D1%81%D0%B0-%D0%BE%D1%82%D0%BA%D1%80%D0%B8%D1%82%D0%B8-%D0%BD%D0%B0-%D0%B4%D0%BE%D0%BC%D0%B0%D1%88%D0%BD%D0%B8%D1%82%D0%B5-%D0%B8%D0%BC-%D0%B0%D0%B4%D1%80%D0%B5%D1%81%D0%B8/", "text": "\n                    781 деца на територията на Сливенска област не са били открити на посочените от близките им постоянни адреси. Това констатира проверка в съответствие с механизма за съвместна работа на институции по обхващане и задържане в образователната система.Общо 6645 адреса са обходили от 7 до 12 септември полицейските служители и преподавателите, ангажирани с проверката, разпоредена от МОН. Установено било, че в чужбина са 1 862 момчета и момичета на възраст от 5 до 16 години. След инспекторката проверка допълнително в школата и детските градини са били върнати 1 699 малчугани. Към момента незаетите места в образователните институции на теротирята на областта са 2127, показва докладът на Илонка Толева, старши експерт по приобщаващо образование към РУО, представен пред областния управител Чавдар Божурски.Предстои да се анализират досега получените данни и да се покрият незаетите места. Това е предвидено да се реализира през втория етап на програмата в периода от 2 до 24 ноември.\n                    ", "date": "2017.11.10", "title": "781 деца не са открити на адресите им в Сливенско "}
{"url": "http://www.monitor.bg/a/view/58718-%D0%94%D0%B8%D1%80%D1%8F%D1%82-80%D0%B3%D0%BE%D0%B4%D0%B8%D1%88%D0%B5%D0%BD-%D0%B2-%D0%BD%D0%B5%D0%B8%D0%B7%D0%B2%D0%B5%D1%81%D1%82%D0%BD%D0%BE%D1%81%D1%82-%D0%BE%D1%82-29-%D0%BE%D0%BA%D1%82%D0%BE%D0%BC%D0%B2%D1%80%D0%B8/", "text": "\n                    Полицията в Пловдив предприе издирване на 80-годишния Атанас Янков от първомайското село Искра, който излязъл от вкъщи в 17 часа на 29 октомври т.г. и оттогава е в неизвестност. Той е висок около 170 см, със слабо телосложение и прегърбен, с бяла коса с леко оплешивяване и кафяви очи. Има данни, че страда от старческа дeменция.В деня на изчезването си Атанас Янков е бил облечен с черен панталон, сив плетен пуловер и шуба със същия цвят. Обут е с черни гумени галоши, а на главата носи шапка с козирка.Умоляват се всички, които имат информация за издирвания мъж, да сигнализират на тел.: 112, 0336/62211 или в най-близкото районно управление на МВР. \n\n\n                    ", "date": "2017.11.10", "title": "Търсят 80-годишен, в неизвестност е от 29 октомври"}
{"url": "http://www.monitor.bg/a/view/36472-%D0%92%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D1%87%D0%B0%D1%81%D1%82%D0%B5%D0%BD-%D1%83%D1%87%D0%B5%D0%BD%D0%B8%D0%BA-%D0%BE%D1%82%D0%BB%D0%B8%D1%87%D0%BD%D0%B8%D0%BA/", "text": "\n                    Почти половината частни ученици -48% са с отличен успех. Това показва проучване на Софийския университет, посветено на частното училищно образование в България. В него са участвали 257 деца от 10 училища, обясни проф. Нели Бояджиева по време на форума на частните училища, който се провежда в момента.37% от анкетираните деца пък са с много добър успех, показва още проучването. Частните училища оставят верни на традицията си да се придържат към по-малки паралелки, като на един учител се пада да преподава на 4 пъти по-малко ученици, в сравнение с колегите им от държавните и общински школа.В платените училища у нас се обучават 14 хиляди ученици, отчете шефката на Българската асоциация на частните училища Мария Каменова. С форума организацията отбелязва своя 20-годишен юбилей. \n                    ", "date": "2017.11.10", "title": "Всеки втори частен ученик - отличник "}
{"url": "http://www.monitor.bg/a/view/1325-%D0%9A%D0%B0%D1%80%D0%B0%D0%B4%D0%B0%D0%B9%D1%8A-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D0%BC%D1%8A%D1%82-%D0%B8-%D1%88%D0%BE%D0%B2%D0%B8%D0%BD%D0%B8%D0%B7%D0%BC%D1%8A%D1%82%C2%A0-%D0%BD%D0%B5-%D0%BC%D0%BE%D0%B3%D0%B0%D1%82-%D0%B4%D0%B0-%D0%BA%D0%BE%D0%BD%D1%81%D0%BE%D0%BB%D0%B8%D0%B4%D0%B8%D1%80%D0%B0%D1%82-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "Да не се протака приемането ни в Шенген, зове Ханс ван Баален\n                    Национализмът и шовинизмът не могат да консолидират Балканите. Това заяви лидерът на ДПС Мустафа Карадайъ след конференция за бъдещето на Западните Балкани, организирана от движението и АЛДЕ. По думите му моделът, който е днес в България, не може да е модел и на региона, защото балканския национализъм е по-опасен.\n\nКонстатирали са факта, че в Европа има засилена вълна на национализма. В Европа тези партии не се допускали до властта, за разлика от България, заяви той, визирайки патриотите. Това било и в пряка връзка с предстоящото БГ председателството на ЕС и трябва да черпим поуките от Испания, Великобритания и Брекзит, дори и от Румъния, където под завесата на борбата с корупцията всъщност се прави опит за подмяна на политическия елит.\n\nСпоред него Европа и Балканите трябва да са зона свободна от радикализъм. Той коментира и вота на недоверие като обясни, че правителството е вредно. „Власт, в която участват националисти вреди на държавата”, увери Карадайъ  и даде пример с Брекзит, където популистки и националисти създали проблема. \n\nОтносно Турция той обясни, че демократичните процеси трябва да продължат, както и преговорите за членство в ЕС. България и балканските страни имат интерес да имаме за съсед една демократична Турция, заяви той.\n\nЛидерът на АЛДЕ Ханс ван Баален пък изтъкна, че не трябва да се протака приемането ни в Шенген и еврозоната. По думите му България и Румъния са изпълнили критериите. \n\n \n\n \n                    ", "date": "2017.11.10", "title": "Карадайъ: Национализмът и шовинизмът не могат да консолидират Балканите"}
{"url": "http://www.monitor.bg/a/view/89994-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%9A%D0%BE%D0%BB%D0%BE%D0%B4%D0%B0-%D0%B4%D0%B0%D0%BC%D0%B8-iv-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB/", "text": "\n                      Най-кресливите днешни „антикомунисти“ и „борци с ченгетата“ на практика до един са били преди 10 ноември 1989 г. или щатни, или нещатни сътрудници на ДС, или произхождат от комунистическата номенклатура, или пък са били сред нейния обслужващ персонал. Близката до Иво Прокопиев и кръга „Типинг пойнт“ Саша Безуханова не изневерява на тази традиция. Имаше опити да бъде пласирана във висшата политика било като служебен премиер, било като кандидат за редовен премиер, било като кандидат за президент, за вицепрезидент (Костов я завъртя като възможен кандидат за вице в екип с Неделчо Беронов през 2006 г.) и т.н.Идеята за проучването на биографиите на публичните лица има една много значима цел. И тя е на базата на събраната информация и анализа й със специфичните инструменти на биографичното изследване да се открият потенциални неприемливи „заложби“ за публичната функция, която иска да изпълнява съответното лице. Колко е прав Джордж Бърнард Шоу, който беше отбелязал някъде, че демокрацията е най-справедливата система – никога не дава управление по-добро от това, което избирателите заслужават. Саша Безуханова не престава да твърди, че е от семейство на хора, които са ограничавани от някогашния комунистически режим. Да видим дали е така. Четем документ от служебния архив на Първо главно управление на Държавна сигурност:№ Както научаваме от този документ, братът на поредната кандидатка за слава в българската политика Саша Безуханова - Станислав, е бил кадрови офицер в Първо главно управление на Държавна сигурност, Управление за научно-техническо разузнаване. По дяволите, защо винаги става така, че като се свали маската на т.нар. българско „дясно“, под нея веднага изскача циничното лице на комунистическата репресивна Държавна сигурност.След падането на комунизма Станислав Безуханов е изведен на прикритие по решение на ръководството на Националната разузнавателна служба от 1 юни 1990 г. във фирма „Авала“ на длъжност „стоковед“.Бързо се преориентира и след няколко години вече е в надзорния съвет на създадената през декември 1994 г. Международна ортодоксална банка (МОБ) „Свети Никола”, където остава до февруари 1997 г. Тази банка с право може да се нарече банката на първаците, тъй като е обединила ключови кадрови офицери от бившето Първо главно управление на ДС (ПГУ, разузнаването). Това стана ясно преди няколко години от проверката на Комисията по досиетата за принадлежност към тоталитарните комунистически служби на трезора МОБ „Свeти Никола”. Сред разкритите имена прави впечатление това на Станислав Безуханов, който през последните години се подвизава като фотограф, обикалящ света.Да видим какви са другите роднини на Саша Безуханова, безскрупулната „желязна девица“ на новото българско дясно. Сред родовете на родителите й гъмжи от куки на ДС и партийни функционери от градски и окръжен калибър. Съпругът на една от нейните роднини (по линия на баща й Константин Безуханов), която е доцент в СУ, е бил сътрудник на ДС. Съпругът на друга нейна роднина е щатен служител на Държавна сигурност като началник на „Задгранични паспорти“ - ДС, в Стара Загора. Едната сестра на дядо й - Ангелина Константинова Трошанова, е била АБПФК (активен борец против фашизма и капитализма). Един от роднините на Саша Безуханова (по линия на майка й) е бил началник на VI районно управление на МВР, а чичото на Саша Безуханова - Димитър Стоянов Безуханов, член на БКП, е заемал различни ръководни длъжности в партията в Ямбол, включително и зам.-председател на партийния комитет на БКП в машиностроителния завод „Сила“. Имал е контакти с оперативни работници на ДС, същият се е ползвал по различни поводи от различни служби на органите на МВР. Неговата съпруга Райна Безуханова е била зам.-председател на Окръжния народен съвет в Ямбол и началник-отдел „Просвета“. Високопоставен член на БКП, тъй като е част от президиума на Окръжния комитет на БКП.А сега да прочетем комсомолската атестация на самата Саша Безуханова:   Фабриката за луксозни съдби на семейство Безуханови работи и за тях криза, сиромашия и недоимък няма. И как да има, след като са хванали златния дявол за опашката – биз-бизе с Държавна сигурност и комунистическата номенклатура преди десети ноември 1989 г., а след това се писаха първи демократи. Когато първият кабинет на Борисов подаде оставка и завъртяхме рулетката за избор на служебно правителство, първото изплувало име за служебен премиер беше на Саша Безуханова. Суматохата около името й продължи няколко дни и неусетно потъна, за да изплува по-късно като лице на нов политически проект с името \"България може\".Коя е тази митична жена, зарязала бизнес за милиони, за да служи безкористно? Кой я финансира и какво се крие зад амбициите й за политическа кариера? През 90-те години на миналия век Безуханова e директор на направление „Публична администрация” в \"Хюлет-Пакард\", отговаряща за Централна и Източна Европа. В продължение на 10 години е генерален директор на фирмата за България и виден член КРИБ, когато Прокопиев оглавяваше асоциацията.Била е член на настоятелството на \"Отворено общество\" на Джордж Сорос в България. Сега е председател на управителния съвет на \"Българско училище за политика \"Димитър Паница\". То стартира през 2001 г. с мисията да обучава млади лидери. Основано е от Димитър Паница и фондацията му „Свободна и демократична България”, Нов български университет (НБУ), Института за либерални стратегии и има статут на Център за продължаващо обучение към НБУ. Тук трябва да припомним, че духовен баща на училището е именно Паница - човекът, стоящ в основата на антибългарската кампания след атентата срещу папа Йоан Павел II. Паница е човекът, който щедро насърчаваше Клеър Стърлинг да създаде българската следа в атентата. Дори самият папа Йоан Павел II при визитата си у нас призна официално, че България не е замесена в атентата, но Паница не се отказа от тезата си, че Сергей Антонов е организатор на покушението, което упорство учудваше дори западните тайни служби. Паница беше не само патрон, но и идеолог на училището към Нов български университет, където глобализмът и неолиберализмът са фундаментът на образователната програма. Неслучайно проектите на НБУ и училището се подкрепят от фондациите „Отворено общество” и „Балкански тръст за демокрация“ - все институции, които добре плащат за пропагандиране на програми, налагащи моделите на Сорос. Безуханова, която все още чака старт в голямата политика, за целта създаде и гражданско сдружение MoveBg. Кой знае защо на български наименованието на сдружението е преведено като „България може”. Оказва се обаче, че както всичко, което се изговори от въпросното сдружение, и в наименованието му няма нищо оригинално. То е просто копи-пейст на една от организациите на Сорос в САЩ. Тя се нарича MoveOn и служи като основен инструмент на магната в борбата му срещу американската десница. Това не е учудващо, защото самата Безуханова и хората около нея до един принадлежат към кръга от хранени хора на скандалния милиардер у нас. И MoveOn е част от същата мрежа, която консервативните медии в САЩ наричат „Империята на злото на Сорос”. Повече от знаково за задкулисните зависимости е, че наименованието е изкопирано от Сорос. Крайната цел на мероприятието MoveBg е да се създаде „гражданско” алиби на Безуханова, което да послужи като трамплин, ако я изстрелят към властта. Сценаристите от “АРГО-гейт“ търсят именно такова движение, за да не секнат грантовете. После създават „Дай, България“ и MoveBg засега остава в сянка, докато в един момент не им потрябва и го афишират като „непорочно зачатие“ за аспирациите им към властта. Вече прочетохте как в опорните точки, съдържащи се в скандален мейл на олигарха до жена му Галя Прокопиева и още петима шефове от медийните бухалки „Капитал“ и „Дневник“ Прокоиев дава указание да се издирят хора, които да говорят в негова полза за ЕРП-тата, а телефоните им да се намерят от офиса на Кристалина Георгиева. Пълното име на въпросната дама е Кристалина Иванова Георгиева-Кинова, родена е на 13 август 1953 г. в София. В добрата традиция на тази книга всяко нещо, което пише в нея, да е проверено и документално доказано трябва да добавим, че Кристалина никога не се е казвала Сталинка, както излъга Николай Колев-Босия преди време. Ето факсимиле от нейния акт за раждане, в който ясно се вижда как е записана след раждането си – „Кристалина“.Майка й Маринка Петкова Михайлова е родена на 3 март1921 г. в Любимец, завършила е френска филология, дълги години е работила като търговски работник в магазин, умира на 93 години. Бащата Иван Стефанов Георгиев е роден на 17 септември 1918 г. и е работил като строителен техник в „Пътни строежи“. Иван Георгиев е внук на революционера и политик от Елена Иван Кършовски. Средното си образование Кристалина Георгиева завършва в VII столична гимназия „Георги Димитров“ (днес „Свети Седмочисленици“). Омъжена е за инж. Кино Дулев Кинов, брат на известния писател Васил Кинов.Учи и завършва специалността „Политическа икономика“ във ВИИ „Карл Маркс” (днес УНСС) през 1976 г. Като студент активно тренира хандбал и баскетбол.В института Кристалина Георгиева учи в една група с трима бъдещи министър-председатели - Ренета Инджова, Стефан Софиянски и Иван Костов. Както и с двама вицепремиери - Димитър Луджев и Иван Пушкаров. През 1986 защитава докторска дисертация на тема „Екологични политики и икономически растеж в САЩ”. Георгиева е втора братовчедка с агент Искра – журналистката Даниела Кънева, вербувана през март 1966 г. от Управление I на Комитета за държавна сигурност, както се е наричало ПГУ-ДС тогава. Майката на Кристалина Георгиева и бащата на Даниела Кънева са деца от брат и сестра.В биографията на самата Кристалина Георгиева има един доста интересен момент. В края на 80-те години тя е сред тримата български преподаватели във ВИИ „Карл Маркс“, които получават възможност да специализират на Запад. През 1987-1988 г. Кристалина Георгиева се озовава в Лондонското училище по икономика. Преди да замине на една от поредните специализации, тя преминава задължителния конкурс. Той се провежда в аулата на Минно-геоложкия факултет. По време на конкурса се появява и оперативен работник от ПГУ-ДС, добре познат в средите на ВИИ „Карл Маркс“. Конкурса печели Кристалина Георгиева с още двама преподаватели. Техните имена години по-късно цъфнаха в списък на Комисията по досиетата като секретни сътрудници на ПГУ на ДС, вербувани тъкмо преди специализациите им на Запад, и то точно от бившия ВИИ „Карл Маркс“. Двамата й колеги се връщат скоро в България, докато Георгиева остава в САЩ на дългосрочна специализация, за да достигне след време до позицията вицепрезидент на Световната банка.Кариерата на бившия еврокомисар в Световната банка започва през 1993 г. – като служител, който после става високопоставен чиновник. През същата година банката открива свое представителство в Русия - позиция, която десетина години по-късно Георгиева ще получи. Тогава започва да чете лекции - първо в Масачузетския университет, след това в Харвард, откъдето Световната банка я изтегля на работа като експерт. Любопитен детайл от нейното тригодишно пребиваване в Москва през 2004-2007 г. като представител на Световната банка там е, че е живяла в апартамента на Георги Димитров близо до Кремъл.Определението за „сив“ кардинал не само че й пасва, но е и в пълен синхрон с истината. Едва ли някой продължава да вярва на басните за довеждането на Симеон Дянков в България като вицепремиер и финансов министър. Кристалина Георгиева е от породата на професионалните играчи – налични на всяко място, по всяко време. Обожават да оглавяват електоралния успех на други. Определението си е точно на мястото – действията на подобни „външни“ българи ни струват прекалено скъпо, защото водят единствено до ерозия – на публичните финанси, на морала, на вярата в ценността на свободата, на етиката в бизнеса. Не че тези неща ги има в големи количества по тукашните земи, но имаше момент, в който като че ли беше започнал процес на постепенното им вкореняване – за малко, макар и хилаво. Ако имате пресантиман, че нечия „невидима ръка“ (но не по Адам Смит) инсталира хора като Георгиева по влиятелните етажи на българската публична власт, да знаете, че това ваше усещане не е напразно. То основно е свързано с диспечерската (на власт, пари, публичен ресурс, влияние) позиция, която хора като Безуханова и Георгиева имат. С Прокопиев правят истинско трио, скрито под тежката сянка на техния главен благодетел Джордж Сорос и провеждащо неговата пагубна за България политика.Както видяхте, Георгиева дори не е имала нищо против кабинетът й в Брюксел да се ползва за проводник на лобистките интереси на кръга “Капитал”, както и за своеобразна резиденция на фабриката за фалшиви новини.\n\n\n                    ", "date": "2017.11.10", "title": "Иво Прокопиев: Колода дами (IV глава от книгата \"Хищникът от \"Капитал\")"}
{"url": "http://www.monitor.bg/a/view/69084-1-%D0%BC%D0%BB%D0%BD-%D0%BD%D0%B5%D0%BB%D0%B5%D0%B3%D0%B0%D0%BB%D0%BD%D0%B8-%D1%85%D0%BB%D1%8F%D0%B1%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B0-%D0%B4%D0%B5%D0%BD-%D0%B2-%D0%A1%D0%BE%D1%84%D0%B8%D1%8F/", "text": "Правят регистър на дистрибуторите и превозните им средства\n                    Фирми от сивия сектор произвеждат и доставят в София всеки ден 1 млн. хляба. Малките търговски обекти, пласират продукцията, като на тъмно работят над 50 на сто в сектора. Зад хляба със съмнителен произход не стоят официални производители и дистрибутори, твърдят от бранша.Нелегалният насъщен се доставя с превозни средства, които не са регистрирани никъде. Хлябъттранспортиран с тирове до бази около София, където се претоварва в бусове. Така стига до малките търговските обекти, смята Мариана Кукушева, председател на УС на Националния браншови съюз на хлебарите и сладкарите. Тя припомни, че в новия Закон за храните е предвидено създаването на регистър, където да бъдат вписани дистрибуторите и техните превозните средства, облепени с отличителен стикер.Според инж. Светлана Генова, старши преподавател в Софийска гимназия по хлебни и сладкарски технологии (СГХСТ), хляб от сивия сектор не може да се намери в големите търговски вериги. От бранша твърдят, че тези продукти най-често се продават в кварталните пекарни, които често не са контролирани от Българската агенция по безопасност на храните (БАБХ), а са регистрирани единствено като търговски обекти и плащат само патентен данък в общините. По думите й проблем с подобни доставки от сивия сектор хляб може да има по отношение на санитарно-хигиенните режими при производството на хляба. По законтрябва да са въвели НАССР система, която започва от входа на суровините до клиента по цялата хранителна верига, казва специалистът.Друга негативна тенденция в сектора са повишеният брой на обекти, в които се продават хляб и закуски, в които се изпича полуизпечена храна, доставена от друго място вече. Тя се до приготвя на място. В същото време в тези обектии не са контролирани от БАБХ. Тези търговци продават до 10 пъти по-скъпо изделията си, отколкото в големите търговски вериги, твърди Кукушева. За да сме сигурни какво ядем, експертите съветват да следим в обектите дали служителите работят без служебно облекло и ръкавици, в неугледен вид и с накити, защото в тях е явно, че не се спазват хигиенно-санитарните изисквания. На пазара се налагат малките разфасовки, за да може на трапезата ни да има пресен хляб. В последно време производителите използват много видове брашна - царевично, от лимец, както и различни видове семена за подобряване на минералния състав - сусам, слънчогледови и тиквени семки.Повече е и предлаганият хляб от бяло брашно смляно от българска пшеница. Към тях е модерно да се добавят и смлени всякакви култури - боб, грах, с идеята да се увеличат растителните протеини и да се отговори на гурме търсенето, твърдя производители.Възвръща се позабравената вековна технология да се предлагат видове хляб с квас. „Все по-често се срещат и качествени продукти с дълъг срок на трайност. За съжаление някои от производителите добавят и консерванти в тестата при замесването на хляба, както и оцветители, за да получат по-тъмен цвят“, разказва инж. Светлана Генова, старши преподавател в СГХСТ. Според тях не всички са опасни, много от тях са разрешени от закона. Едно от често срещаните Е-та на етикетите - Е330, означава витамин C. „Хората разбират все повече от хубав хляб”, твърди инж. Генова.\n\n\n                    ", "date": "2017.11.10", "title": "1 млн. нелегални хляба продават на ден в София"}
{"url": "http://www.monitor.bg/a/view/31987-%D0%9F%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D1%80%D0%B8%D0%BC%D0%B0%D1%82%D0%B0-%D0%BE%D0%B1%D0%B8%D1%80%D0%B4%D0%B6%D0%B8%D0%B8-%D0%BD%D0%B0-%D0%B1%D0%B0%D0%BD%D0%BA%D0%BE%D0%BC%D0%B0%D1%82/", "text": "250 полицаи продължават да издирват обирджиите в цялата страна \n                    Тримата бегълци, в издирването на които се включиха 250 полицаи, хеликоптер, дронове и кучета, са успели да задигнат едва 9 хил. лева от разбития банкомат в Сапарева баня, научи „Монитор“. Апашите са очаквали, че ще има повече, тъй като машината била заредена наскоро.Когато обаче били подгонени от полицаите и в бързината отворили касетката, с изненада установили, че вътре има далеч под очакваната сума. Полицията все още ги издирва.Междувременно стана ясно, че Районна прокуратура-Дупница е привлякла като обвиняем Господин Динев, който бил управител на заведение в Перник, собственост на двама от издирваните. Разследващите са събрали данни, че той е помогнал за кражбата на джипа, който по-късно е бил използван за придвижване при взривяването на банкомата. Той е карал пилотна кола пред вече откраднатия BMW X5. 34-годишният Динев вече е с повдигнато обвинение.До късния следобев в петък полиция още издирваше 40-годишния Красимир Йорадонов - Джонката, 35-годишният Кирил Микев и 41-годишният Тодор Богданов. „За тримата е издадена общодържавна заповед за издирването им във връзка с тежко криминално престъпление. Умоляват се гражданите, които имат информация за издирваните, да сигнализират на тел. 112 или в най-близкото районно управление. Анонимността им е гарантирана“, съобщиха от пресцентъра на МВР.Тримата успяха да се измъкнат след преследване от спецполицаите, които по неофициална информация са знаели за подготвения удар и са ги проследили.\n                    ", "date": "2017.11.10", "title": "Тримата бегълци свили едва 9 бона от банкомата(ОБНОВЕНА)"}
{"url": "http://www.monitor.bg/a/view/13094-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%81-%D1%83%D0%BD%D0%B8%D0%BA%D0%B0%D0%BB%D0%BD%D0%BE-%D0%B1%D0%B8%D0%BE%D1%80%D0%B0%D0%B7%D0%BD%D0%BE%D0%BE%D0%B1%D1%80%D0%B0%D0%B7%D0%B8%D0%B5-%D0%BA%D0%BE%D0%B5%D1%82%D0%BE-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%BE%D0%BF%D0%B0%D0%B7%D0%B8/", "text": "Само за 2 години BG учени откриват втори нов вид в района на Туркменистан *  Планирам експедиция в Южна Азия през 2018-та\n                    - Експедицията всъщност беше отразена в туркменски медии още тогава. Местни журналисти се заинтересуваха от изследванията ни и първоначалните резултати бяха представени пред туркменското общество. Въпреки че теренните изследвания приключиха отдавна, реалната научна работа започна след това. Обработката на материалите в лабораторни условия отнема време. Не е изключение в природните науки проучвания, проведени отдавна, да видят бял свят след десетки години. Разбира се, моята цел беше резултатите от това изследване да бъдат обработени възможно най-скоро и работата по тях продължава активно и в настоящия момент. Може би е добре да се каже, че това е вторият нов вид, който български учени описват от района в рамките на две години. През 2016 г. моят колега доц. Христо Делчев описа нов вид паяк, който намерих в аридните части на планината. - От научна гледна точка се променя знанието ни за тази група животни, защото досега не беше позната от цяла Централна Азия – слабо изследвана територия с площ от близо 4 млн. кв. км. Най-близките находки бяха от Иран. Това е единият принос. Другият е, че за първи път учени се натъкват в Туркменистан на сухоземно животно, напълно адаптирано за живот в пещерна среда. Досега нямаше данни за други такива. Да не говорим, че като цяло сухоземната пещерна фауна на Средна Азия се считаше за изключително бедна. С тази и други подобни находки това схващане е на път да се промени. От чисто приложна гледна точка целта ни беше да намерим допълнителни данни, с които да подкрепим високия природозащитен статус на района. Правителството там се надява планината Койтентаг да бъде включена в списъка на световното природно наследство на ЮНЕСКО. Затова откриването на такива уникални същества в територията на планината би спомогнало за получаването на това международно признание.- България е една от най-интересните в чисто биологично отношение страни от Европа и се нарежда сред най-богатите на животински и растителни видове заедно със страни като Гърция, Испания, Италия и др. Въпреки сравнително малката територия, само безгръбначните животни у нас са над 30 000 вида, част от които български или локални ендемити. Немалко са типично планинските растителни и животински видове, които се срещат само във високите планини, както и типично понтийски видове, характерни само за Черноморието. Имаме и представители на малоазийската флора и фауна. Става дума за видове, които са навлезли в миналото през Босфора например и днес се срещат единствено в Странджа планина. В североизточна България могат да бъдат видяни степни елементи, които навлизат от Украйна и Молдова през северните части на Добруджа. Имаме огромен брой централноевропейски и балкански видове. Така че България е много богата страна, с уникално биоразнообразие, което трябва да бъде опазвано.- Такава статистика няма, никой не следи колко видове се описват ежегодно в страната. Мисля, че не по-малко от 100 вида растения и животни се описват ежегодно в нашата страна в различни организмови групи - паяци, насекоми. Разбира се, не мога да претендирам за точност.- Продължавам да работя по материалите от Туркменистан. Анализирам видовете, които съм събрал там. Планирам статия и за други животински групи - паяци, скорпиони, насекоми. Освен това с колегата от Института по биоразнообразие и екосистемни изследвания при БАН гл. ас. Боян Вагалински работим по описването на материали от пещери в Китай, които събрах през 2013 година. Тези видове са слабо познати. Имам много събрани материали от Южна Азия. - Новата ми дестинация е Гърция, следващата седмица. Като експедиция обаче планирам Южна Азия. Надявам се да го осъществя през 2018 г. Лаос например е една от най-интересните страни по отношение на пещерите. През последните няколко години френски учени откриха уникални животни там. Въпреки голямата територия на страната, тя е слабо населена. В района бяха открити нови бозайници, земноводни и влечуги. Колеги пък се натъкнаха в пещери на нови видове скорпиони, които първоначално бяха познати само от Средна Азия. - Еволюцията не е статичен процес, а динамичен. Непрекъснато се появяват нови видове, други пък загиват. Но причината, че се откриват нови видове, не се дължи на факта, че се появяват сега, а на това, че човечеството се интересува и изследва биологичното разнообразие. Като цяло в световен мащаб ежегодно се описват между 18 000 и 22 000 нови вида животни. Те са най-различни, включително китове, акули, делфини. Голяма част от видовете на планетата всъщност са неизвестни за хората.- Ние ще продължим да изследваме природата и биологичното разнообразие. За съжаление обаче учените, които могат да разпознаят видовете, намаляват през последните години. Има цели групи животни, в които няма нито един специалист. Прогнозата ми е, че ще намаляват описаните видове, освен ако не се вземат мерки да се стимулират научните изследвания. Но проблемът не е характерен само за нашата страна, това е световна тенденция.- Съгласен съм с тях и напълно подкрепям исканията им. Средствата наистина са унизително малко и властимащите продължават да гледат на науката като на нещо без стойност. Надявам се в един момент да има промяна и да се разбере, че успехът на една държава до голяма степен зависи от нея и от отношението към учените и към хората, които се занимават с образование. Примери в развитите държави колкото щеш. Сигурен съм, че ще дойдат по-добри времена. Нека не бъдем черногледи. Виждам, че въпреки несгодите, много млади хора искат да се занимават с наука. Каквито и да са условията, аз ще продължавам да работя това, защото с такава мая съм заквасен.   Роден е на 5 декември 1973 г в гр. Търговище\nЗавършил е специалност „Зоология“ в СУ „Св. Кл. Охридски“\nБил е научен секретар (2007—2011) на Националния природонаучен музей, куратор на колекциите от ненасекомни безгръбначни животни (паякообразни, мекотели, стоножки и др.)\nАвтор на над 130 научни статии и книги. Редактор на редица научни списания в областта на зоологията \n\n\n                    ", "date": "2017.11.10", "title": "България е с уникално биоразнообразие, което трябва да се опази"}
{"url": "http://www.monitor.bg/a/view/16938-%D0%A2%D1%80%D1%8A%D0%BC%D0%BF-%D0%BF%D1%80%D0%B8%D1%81%D1%82%D0%B8%D0%B3%D0%BD%D0%B0-%D1%81%D1%8A%D1%81-%D0%92%D0%B8%D0%B5%D1%82%D0%BD%D0%B0%D0%BC/", "text": "\n                    \nПрезидентът на САЩ Доналд Тръмп пристигна днес от Китай във Виетнам, където ще произнесе дългоочаквана реч за своята визия за световната търговия пред лидерите от Азиатско-тихоокеанския регион, предаде АФП.Президентският самолет кацна на международното летище в Дананг за участие в срещата на върха на АТИС - Азиатско-тихоокеанското икономическо сътрудничество.Виетнам е предпоследният етап от азиатската обиколка на Тръмп - след това той ще посети Филипините.\n Поради натоварения си график в Дананг Тръмп няма да има официална среща с руския президент Владимир Путин по време на форума, заяви пред репортери прессекретарят на Белия дом Сара Сандърс, цитирана от АП.Тя обаче добави, че все пак е възможно двамата лидери да имат не толкова формална среща в кулоарите на форума в Дананг или по-късно във Филипините.САЩ и Русия се приближават към споразумение за Сирия относно това как те се надяват да бъде решен въпросът с прекратяването на гражданската война там след разгрома на групировката \"Ислямска държава\", съобщиха снощи неназовани американски официални източници, цитирани от Асошиейтед прес.\nАко спешните консултации, които са в ход в момента, бъдат успешни, споразумението може да бъде обявено още утре от президентите Доналд Тръмп и Владимир Путин след срещата им във Виетнам, съобщиха четирима американски служители. САЩ изразиха резерви относно организирането на формална среща между двамата лидери, ако те не са в състояние да обявят някакво конкретно споразумение, отбелязва АП.\nПотенциалната договорка идва на фона на офанзивните действия на различни военни сили, довършващи разгрома на ИД - екстремистката групировка, която доскоро контролираше значителни територии от Ирак и Сирия. Битките срещу ИД вече не са приоритет, което връща фокуса обратно към сложния и неподатлив на разрешаване конфликт между режима на президента Башар Асад и бунтовниците и към опасенията, че външни сили, като например Иран, ще имат решаващ глас върху бъдещето на страната.\nРуско-американското споразумение, което сега се обсъжда, ще се фокусира върху три елемента, съобщиха служителите: избягване на конфликт между руските и американските военни, намаляване на насилието в гражданската война и вдъхване на нов живот в мирния процес под егидата на ООН. Служителите, цитирани от АП, са пожелали анонимност, тъй като не са оторизирани да обсъждат водещите се в момента консултации.\nСпоразумението ще трябва също така да развие напредъка в установяването на т.нар. \"зони за деескалация\" в Сирия, които доведоха до успокояване на положението в някои части на страната.\nВажен момент, който трябва да бъде решен, е безпокойството на САЩ, споделяно и от неговия съюзник Израел, от присъствието на подкрепяни от Иран милиции в Сирия, които се възползват от вакуума във властта, отбелязва АП. САЩ и Израел търсят начин да предотвратят установяването на постоянно присъствие в Сирия на приятелски или лоялни на Иран сили. Израел смята Иран за свой върл враг. Една от обсъжданите идеи била установяване на \"буферна зона\" по израелската граница със Сирия.\nОчаква се също така да бъде потвърдена подкрепата за усилията на ООН по съживяване на мирния процес чрез преговорите в Женева, на които да се търси политически преход в Сирия и прекратяване на гражданската война. САЩ и Русия от години имат едно ключово противоречие - дали президентът Асад може да остане на власт в едно бъдещо сирийско правителство, посочва АП.\n\"Ние вярваме, че Женевският процес е правилният начин да се върви напред. За съжаление той отдавна буксува, но има известен напредък и в това отношение\", каза вчера говорителката на Държавния департамент Хедър Науърт.\nМосква бе инициатор за организирането на среща Путин-Тръмп, докато двамата са във Виетнам тази седмица, но САЩ имаха резерви до последно, настоявайки за конкретен резултат от такава среща. Говорителят на Путин - Дмитрий Песков, заяви пред журналисти в Москва вчера, че двамата президенти така или иначе ще се видят на срещата на върха на Азиатско-Тихоокеанското икономическо сътрудничество в Дананг, но добави, че обсъждането на дневния ред на срещата все още продължава. Според него двамата могат да се видят не само веднъж, ако сметнат това за необходимо.\nОтговаряйки на въпрос за съдържанието на предстоящия контакт, Песков, цитиран от ТАСС, поясни, че \"не е съгласуван някакъв конкретен дневен ред\", но че двамата имат много теми от общ интерес за обсъждане.\nА малко по-рано Юрий Ушаков съветник на руския президент, бе по-конкретен, като заяви, че Путин и Тръмп могат да обсъдят на срещата във Виетнам положението в Сирия и на Корейския полуостров, както и двустранните отношения, които \"се намират в задънена улица, в кризисно положение\".\n \n\n\n                    ", "date": "2017.11.10", "title": "Тръмп пристигна във Виетнам"}
{"url": "http://www.monitor.bg/a/view/25762-%D0%95%D0%BD%D0%B4%D0%B6%D0%B8-%D0%9A%D0%B0%D1%81%D0%B0%D0%B1%D0%B8%D0%B5-%D0%BA%D1%80%D0%B8%D0%B5-%D0%B2%D1%8A%D0%B7%D1%80%D0%B0%D1%81%D1%82%D1%82%D0%B0-%D1%81%D0%B8/", "text": "\n                    Диетоложката на звездите Енджи Касабие упорито крие възрастта си. След като визитката при кацането й в любовното гнездо на „ВИП Брадър“ посочи 29 г., различни хора в социалната мрежа се разбунтуваха. Един потребител качи снимка във Фейсбук, която доказва, че красавицата е на 35 г. След пореден въпрос колко свещички трябва да духне на рождения си ден, Касабие се ядоса и реши да запази „твърде личната информация“ за себе си.Междувременно чаровната блондинка, в чийто списък с клиенти влизат имена като Силвестър Сталоун и Арнолд Шварценегер, открито съжалява, че е отпаднала на крачка от финала. Тя, фолкиконата Сашка Васева и Даниел Петканов, по-известен като Лудия репортер, не успяха да се класират в челната петорка.\n\n\n                    ", "date": "2017.11.10", "title": "Енджи Касабие крие възрастта си"}
{"url": "http://www.monitor.bg/a/view/76365-%D0%9D%D0%B0%D0%B3%D1%80%D0%B0%D0%B6%D0%B4%D0%B0%D0%B2%D0%B0%D1%82-%D0%93%D0%B0%D0%BB-%D0%93%D0%B0%D0%B4%D0%BE%D1%82-%D1%81-%D0%98%D0%B7%D0%B3%D1%80%D1%8F%D0%B2%D0%B0%D1%89%D0%B0-%D0%B7%D0%B2%D0%B5%D0%B7%D0%B4%D0%B0/", "text": "\n                    Холивудската актриса с израелски корени Гал Гадот ще бъде отличена с наградата „Изгряваща звезда“ по време на международния филмов фестивал в Палм Спрингс, Калифорния догодина. Призът ще бъде връчен на звездата, заради ролята й като Жената чудо. \"Жената чудо, изиграна от Гал Гадот, ни показа силна, способна и състрадателна героиня. Нейното представяне беше одобрено от зрителите навсякъде по света. Гал изигра ролята на безсмъртния воин толкова добре. Темите на филма са особено подходящи за настоящето, като даряват със сили всички типове хора по света - жени и мъже, млади и стари\", отбеляза фестивалният директор Харолд Мацнър.\n\nПредишни носители на наградата са Рут Нега, Алисия Викандер, Дженифър Лорънс, Скарлет Йохансон, Ана Кендрик и Дакота Фанинг.\n\nЦеремонията по връчването на отличията ще се проведе на 2 януари.\n                    ", "date": "2017.11.10", "title": "Награждават Гал Гадот с „Изгряваща звезда“"}
{"url": "http://www.monitor.bg/a/view/3935-%D0%A0%D0%B0%D0%B9%D1%8A%D0%BD-%D0%93%D0%B8%D0%B3%D1%81-%D0%B2-%D0%B7%D0%B0%D0%BA%D0%B0%D1%87%D0%BA%D0%B0-%D1%81-%D0%BF%D0%BE%D1%80%D0%B5%D0%B4%D0%BD%D0%B0-%D1%81%D0%B5%D0%BA%D1%81%D0%B1%D0%BE%D0%BC%D0%B1%D0%B0/", "text": "Легендата на „Юнайтед” още чака оферти за работа\n                    Броени дни след като беше обявен за кръшкач номер 1 в английския футбол, легендарният бивш играч на „Манчестър Юнайтед” Райън Гигс разкри за своя нова закачка. Става въпрос за интимна връзка със сексбомбата и риалити звезда Джема Аткинсън.При участието си в живо предаване по манчестърското радио Key 103 той беше запитан дали наистина има връзка с едрогърдата дама, както твърди вестник „Манчестър Ивнинг Нюз”. Последва доста витиеватият отговор: „Знаете ли, като че ли. Аз и Джема сме приятели отдавна. А ако имате предвид, дали има нещо повече, то отговорът е, като че ли!\"Самата Джема пък беше малко по-дискретна, като в телефонно включване в същото предаване опита да уточни, че двамата с Гигс били близки приятели в продължение на над десет години, но в отношенията им нямало нищо повече. „Винаги, когато двама души от противоположен пол са в някаква близост, тръгват слухове, че са любовници, коментира риалити звездата. – В случая ние излизаме да се забавляваме като приятели, като близки хора, а околните веднага ни обявиха за любовници.”Гигс разкри още, че ще се включи в демонстративния мач за откриването на новия стадион „Муур Лейн”, дом на „Салфорд Сити” от Северната национална лига – шести ешелон на футбола на Острова. Там той ще излезе на терена заедно с играчите на тима, на който е и съсобственик. „Ще бъде много забавно, уверявам ви”, каза той.Райън Гигс беше запитан още, дали има нещо вярно в слуховете, че се готви да приеме оферти за мениджър, отправени му от няколко елитни клуба в Англия. „Нямам такива предложения, кратък беше най-успешният футболист в историята на английския футбол с 36 спечелени трофея.На въпрос дали би бил склонен да напусне Манчестър, ако му бъде предложена привлекателна работа, той отговори без замисляне: „О, разбира се. Стига да си струва.”Накрая Гигс не беше подминат и от въпроса защо е отказал да се включи в популярно танцово риалити. „Защото съм невероятен танцьор. Особено след няколко питиета”, отговори той със смях.\n\n\n                    ", "date": "2017.11.10", "title": "Райън Гигс в закачка с поредна сексбомба"}
{"url": "http://www.monitor.bg/a/view/51357-%D0%9C%D0%B0%D1%81%D0%B8%D0%BC%D0%BE-%D0%90%D0%BB%D0%B5%D0%B3%D1%80%D0%B8-%D0%BF%D0%BB%D0%B0%D0%BD%D0%B8%D1%80%D0%B0-%D1%81%D0%B2%D0%B0%D1%82%D0%B1%D0%B0/", "text": "\n                    Интимните отношения на треньора на „Ювентус” Масимилиано Алегри и приятелката му Амбра Аниолини са стигнали до връхната си точка. Медиите на Апенините съобщават, че се задава сватба на хоризонта, като идеята на двойката е това да се случи следващото лято.През септември стана известно, че Аниолини е получила годежен пръстен от наставника на \"Старата госпожа\". Алегри, който на 11 август чукна 50 години, пък се е решил на стъпката в момент, в който е на върха на славата си. След успеха на „Ювентус” над „Беневенто” той стана трети в списъка по брой победи наставник на \"бианконерите\".Избраницата на Алегри е на 40 години. Известна е като певица, шоугърла и актриса. Тя има брак зад гърба си с музиканта Франческо Ренга и две деца.За Алегри това също ще е втори брак. Първият си той сключва през 1994 година, но следва развод четири години по-късно. От него той има дъщеря Валентина, родена през 1995 година, която е звезда в Инстаграм. През 2011 година Макс стана баща за втори път от друга връзка.\n\n\n                    ", "date": "2017.11.10", "title": "Масимо Алегри планира сватба"}
{"url": "http://www.monitor.bg/a/view/32822-%D0%A2%D0%BE%D1%82%D0%BE%D0%BF%D0%B5%D1%87%D0%B0%D0%BB%D0%B1%D0%B8-%D1%82%D0%B8%D1%80%D0%B0%D0%B6-89/", "text": "\n                     Числа: 12, 26, 32, 33, 35, 37. Печалби: 6 – няма, 5 – 4 по 4755,70 лв., 4 – 265 по 71,80 лв., 3 – 6464 по 4,10 лв. ДЖАКПОТ: 2 057 068,76 лв. Числа: 18, 25, 30, 34, 38, 41. Печалби: 6 – 1 по 691 453,50 лв., 5 – 11 по 926,70 лв., 4 – 411 по 24,80 лв., 3 – 5418 по 2,70 лв. ДЖАКПОТ: няма. I теглене: 2, 8, 11, 14, 28. Печалби: 5 – 1 по 23 215,80 лв., 4 – 322 по 63,10 лв., 3 – 8611 по 3,40 лв. II теглене: 9, 12, 17, 20, 26. Печалби: 5 – 4 по 5803,90 лв., 4 – 428 по 47,50 лв., 3 – 9736 по 3,00 лв.Позиция: 2, 7, 8. Цифри: 0, 8, 4. Печалби: 3 – няма, 2 – 617 по 34,20 лв. ДЖАКПОТ: 21 104,45 лв. Числа: 12, 15, 16, 28, 39; зодия – 4. Печалби: 5+1 – няма, 5 – няма, 4+1 – няма, 4 – 3 по 500,00 лв., 3+1 – 18 по 100,00 лв., 3 – 151 по 10,00 лв., 2+1 – 220 по 5,00 лв., 1+1 – 1240 по 1,50 лв., 2 – 2618 по 1,00 лв., 0+1 – 1846 по 1,00 лв. ДЖАКПОТ: 3 000 000,00 лв. Година 37, месец 07, дата 11, ден 7. Печалби: I гр. - няма, II гр. - няма, III гр.- 1 по 404,90 лв., IV гр. - няма, V гр. - 4 по 63,30 лв., VI гр. - 2 по 101,20 лв., VII гр. - 7 по 36,20 лв., VIII гр. - 20 по 10,10 лв., IX гр. - 48 по 6,30 лв., X гр. - 88 по 4,00 лв., XI гр. - 100 по 4,10 лв., XII гр. - 213 по 2,40 лв., XIII гр. - 624 по 1,70 лв., XIV гр. - 1307 по 1,30 лв., XV гр. - 2222 по 1,30 лв. ДЖАКПОТ: 8117,17 лв. \n\n\n                    ", "date": "2017.11.10", "title": "Тотопечалби, тираж № 89"}
{"url": "http://www.monitor.bg/a/view/14010-%D0%93%D1%80%D0%B8%D1%88%D0%BE-%D1%81%D1%82%D0%B0%D0%BD%D0%B0-%D0%B7%D0%B2%D0%B5%D0%B7%D0%B4%D0%B5%D0%BD-%D1%80%D0%B5%D0%BF%D0%BE%D1%80%D1%82%D0%B5%D1%80/", "text": "Федерер с 3 приза за годината\n                    Григор Димитров влезе в ролята на спортен журналист и взе интервю от идола си Роже Федерер и от повечето участници на започващия в неделя финален „Мастърс“ в Лондон. Това се случи по време на галавечерта на играчите, която включваше снимки с купата и пътуването с корабче по Темза.Най-добрите осем играчи и отбори на двойки се събраха в четвъртък вечерта пред емблематичната „Тауър ъф Лондон”, където се намира Съкровищницата на кралицата - една от най-големите колекции на корони в света.„Направих страхотен сезон до момента и е чудесно да споделя това чувство с всички тези играчи”, заяви Григор Димитров, който е дебютант в турнира. Българинът е в групата \"Пийт Сампрас\", в която битките започват в понеделник. 26-годишният Григор ще изиграе първия си мач срещу австриеца Доминик Тийм от 16,00 часа.С микрофон на ATP в ръка Гришо първо интервюира Федерер, който получи три награди на галата. Маестрото бе отличен за „Завръщане на годината”, „Спортсмен на годината” и фаворит на феновете в традиционната анкета на официалния сайт на АТР.След това Григор сам трябваше да отговори на въпросите, зададе му от Марин Чилич.Сред отличените на галаверта бяха още Денис Шаповалов (Кан) – за най-голям напредък, бившият вече треньор на Кевин Андерсън - Невил Годуин, за №1 при наставниците. За любимци на феновете при двойките бяха наградени Боб и Майк Брайън, а Хоря Текау получи приза \"Артър Аш\" за благотворителната си дейност.В същото време треньорът и чичо на Рафаел Надал – Тони, даде обширно интервю за мадридския вестник „Марка“ преди началото на финалите в Лондон. В него той подчерта, че през настоящата година са му направили най-вече впечатление победите на Рафа в невероятните мачове срещу Григор - на полуфинала в Australian Open, на полуфинал на турнира от сериите АТР500 в Пекин и на четвъртфиналите на Мастърс-а в Шанхай. Всичките се развиха във възможно най-много сетове, като този в Австралия се превърна в класика, а последният в Шанхай също бе сметнат от мнозина за един от най-вълнуващите за 2017 г.Както е ясно, двамата отново ще се срещнат в група „Пийт Сампрас“ в Лондон. \n\n\n                    ", "date": "2017.11.10", "title": "Гришо стана звезден репортер"}
{"url": "http://www.monitor.bg/a/view/29376-%D0%A5%D1%8A%D1%80%D0%B2%D0%B0%D1%82%D0%B8%D1%8F-%D0%B4%D0%BE%D0%BA%D0%BE%D1%81%D0%B2%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0-%D1%81%D0%BB%D0%B5%D0%B4-41-%D1%81-%D0%93%D1%8A%D1%80%D1%86%D0%B8%D1%8F/", "text": "На реванша ще е различно, канят се „елините“\n                    Хърватия е на крачка от класиране на световното първенство в Русия след убедителен успех с 4:1 над Гърция в първото издание на балканското дерби от баражите за мондиала. Резултатът пред 30 000 зрители на \"Максимир\" в Загреб откри капитанът Лука Модрич в 13-ата минута от дузпа. В 19-ата минута Никола Калинич удвои аванса на домакините. В 29-ата минута Сократис Папастатопулос намали с удар с глава след ъглов удар. Иван Перишич в 34-ата отново върна аванса на хърватите от два гола. Грешка в отбраната на Гърция доведе до четвърти гол в началото на втората част, когато се разписа Андрей Крамарич.След мача в лагера на домакините бяха щастливи от успеха и увериха, че победата е повече от достатъчна и на реванша няма да има изненади. \"Благодаря на всички фенове. Мисля, че направихме добър мач и се надявам този резултат да е достатъчен. На реванша очаквам да е трудно. Гърците ще дадат всичко от себе си, но едва ли ще ни преодолеят\", коментира Крамарич.Капитанът на Гърция Сократис Папастатопулос пък призна, че е шокиран от мача. Защитникът също така даде да се разбере, че ответният двубой ще е много по-различен. \"Това не беше истинският отбор на Гърция. Хърватия игра по-добре, но ние никога не бяхме допускали толкова много индивидуални грешки. Затова не съм съгласен с оценките, че сме играли с погрешна схема. В реванша ще играем пред пълен стадион и ще се опитаме да извлечем максимума, макар да не съм оптимист, че можем да преодолеем хърватите\", коментира защитникът.Реваншът е в неделя, като „елините“ ще се нуждаят от поне 3 гола, за да елиминират съперника. \n\n\n                    ", "date": "2017.11.10", "title": "Хърватия докосва мондиала след 4:1 с Гърция"}
{"url": "http://www.monitor.bg/a/view/65020-%D0%A1%D0%BA%D0%B0%D0%BD%D0%B4%D0%B0%D0%BB%D0%BD%D0%B0-%D0%B4%D1%83%D0%B7%D0%BF%D0%B0-%D0%B7%D0%B0%D0%BA%D0%BE%D0%BF%D0%B0-%D0%A1%D0%B5%D0%B2%D0%B5%D1%80%D0%BD%D0%B0-%D0%98%D1%80%D0%BB%D0%B0%D0%BD%D0%B4%D0%B8%D1%8F/", "text": "\n                    Швейцария е много близо до класиране за Мондиал 2018, след като победи с минималното 1:0 Северна Ирландия като гост в първи бараж от квалификациите на Зона Европа. Единственото попадение дойде след много спорна дузпа, която Рикардо Родригес реализира през втората част. Като цяло срещата не предложи много голови положения, но швейцарците бяха малко по-настъпателният и търсещ победата тим, а домакините така и не отправиха точен удар към вратата на Ян Зомер. След мача в лагера на домакините бяха бесни от дузпата, която беше отсъдена заради игра с рамо на Кори Евънс. \"Съдията не се ориентира в този епизод от мача, въпреки че се намираше съвсем близо до ситуацията - недоволен бе треньорът на ирландците Майкъл О'Нийл. - Кори Евънс се опита да блокира удара, обърна се с гръб и ръката му не е била в неестествено положение. А дори и не съм сигурен, че се удари в ръката. В първия момент помислих, че съдията дава някакъв фаул или има засада, никой не разбра, че е отсъдил дузпа. Възмутен съм от това решение, този момент стана и решаващият за крайния изход от мача“, протестира О'Нийл. Реваншът на стадион „Санкт Якоб Парк“ в Базел е в неделя.\n\n\n                    ", "date": "2017.11.10", "title": "Скандална дузпа закопа Северна Ирландия"}
{"url": "http://www.monitor.bg/a/view/34753-%D0%9C%D0%B5%D1%81%D0%B8-%D0%BF%D0%BE%D1%85%D0%B2%D0%B0%D0%BB%D0%B8-%D1%82%D0%BE%D0%BF%D0%BA%D0%B0%D1%82%D0%B0-%D0%B7%D0%B0-%D0%BC%D0%BE%D0%BD%D0%B4%D0%B8%D0%B0%D0%BB%D0%B0/", "text": "\n                    Нападателят на „Барселона” и на националния отбор на Аржентина по футбол Лионел Меси заяви, че официалната топка, с която ще се играят мачовете на световното първенство по футбол в Русия, е много добра. Тя беше представена официално снощи в Москва.Топката е разработена от германския гигант за спортна екипировка „Адидас”, има безшевна основа и е с черно-бели фигури.„Много ми харесва дизайнът на топката, каза Меси. – Иска ми се да я изпробвам на терена колкото може по-скоро.”Генералният директор на организационния комитет на световното първенство в Русия Алексей Сорокин пък отбеляза, че дизайнът на топката е свързан и с историята. „Симпатичната топка, която носи името „Телстар 18”, не само е свързана с историята, но носи и съвременни нотки, каза Сорокин. – В екипировката на националния отбор на Русия също присъстват ретро елементи. Това е връзка с историята, контакт с футболното наследство.”Мачовете от световното първенство в Русия са от 14 юни до15 юли догодина, а футболните запалянковци ще имат възможността да видят Лионел Меси на живо още утре, когато той ще излезе на терена за контролата с Русия.\n\n\n                    ", "date": "2017.11.10", "title": "Меси похвали топката за мондиала"}
{"url": "http://www.monitor.bg/a/view/85489-%D0%9A%D1%80%D0%B0%D0%BB%D0%B5%D0%B2-14-%D1%81%D0%BF%D0%BE%D1%80%D1%82%D0%B0-%D1%89%D0%B5-%D1%84%D0%B8%D0%BD%D0%B0%D0%BD%D1%81%D0%B8%D1%80%D0%B0%D0%BC%D0%B5-%D0%BF%D1%80%D0%B8%D0%BE%D1%80%D0%B8%D1%82%D0%B5%D1%82%D0%BD%D0%BE/", "text": "\n                    Министерството на младежта и спорта ще финансира приоритетно федерации, които са печелили отличия на олимпийски игри и световни първенства. Това заяви в предаването \"Тази сутрин\" на bTV спортният министър Красен Кралев.\"Имаме вътрешно преструктуриране на бюджета. Приоритет ще имат тези федерации, които са в добра кондиция в момента, работят най-усилено, имат най-сериозни резултати. Първа и втора група сме обособили 14 спорта. Критериите при тях са да имат медали от последните олимпийски игри и медал от последното световно първенство. За втора група е 4-о - 8-мо място\", разказа за промените той.Кралев все пак увери, че на всички федерации ще се помага, но няма да се отчита дейността им в миналото, а само в последните години.Министърът разкри, че след приемането на бюджета, финансите в министерството ще се увеличат с 5-7%. \"2 303 000 лв. ще е увеличението във връзка с вдигането на минималната работна заплата. 512 000 лв. отиват за увеличение на пожизнените премии за олимпийските медалисти. Бюджетът е добър, въпреки че публичните средства за спорт са недостатъчни\", категоричен е той.Кралев допълни, че новият закон за спорта се очаква да бъде гласуван през декември и да влезе в сила през февруари. \n\n\n                    ", "date": "2017.11.10", "title": "Кралев: 14 спорта ще финансираме приоритетно"}
{"url": "http://www.monitor.bg/a/view/70554-%D0%9A%D0%B8%D1%82%D0%B0%D0%B9%D1%81%D0%BA%D0%B0-%D0%B4%D0%BE%D0%BC%D0%B8%D0%BD%D0%B0%D1%86%D0%B8%D1%8F-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D1%83-%D0%BD%D0%B0%D1%81/", "text": "\n                    Тимът на Китай спечели три от общо четирите отборни квалификации на световното първенство по скокове на батут, което се провежда в столичната зала \"Арена Армеец\". Азиатците събраха най-висок сбор в олимпийската дисциплина голям батут при мъжете (341,365 т.) и при жените (314,505 т.), както и в дисциплината скокове на пътека при жените (206,800 т.).Русия надмина Китай единствено при мъжете в скоковете на акробатична пътека, след като събра 228,300 т. Олимпийският шампион от Рио 2016 Владислав Гончаров от Беларус направи грешки при изпълнението на задължителната комбинация, което му отреди едва 5-то място със 113,070 точки в квалификацията за влизане в полуфинала в индивидуалния батут. В следващата фаза продължават първите 24-а от пресявките.Един от най-титулуваните състезатели - олимпийският и десеткратен световен шампион Дун Дун от Китай зае 3-о място с 113,545 т.). Пред него е сънародникът му Гао Лей със 114,570 т.), а първи е руснакът Дмитрий Ушаков със 115,260 т.).В същата дисциплина при жените първите две места заеха представителките на Китай като трикратната световна шампионка Лю Линлин е първа със 104,980 точки, втора е Сюеин Чжу (104,975 т.), а третата позиция е за Татяна Петреня от Беларус (104,070 т.).\nВ атрактивната дисциплина скокове на пътека при дамите квалификациите спечели носителката на шест златни медала от шампионати на планетата Фанфан Цзя от Китай със 73.000 точки, която изпревари 7-кратната златна медалистка Анна Коробейникова от Русия (68,800 точки). Тройката допълни отново представителка на Китай Лин Чън със (67,600 точки.\nЕдинствената дисциплина, където Китай не успя да доминира беше скокове на пътека при мъжете. Тук тройката оформиха изцяло руските представители - Максим Шлякин (76,400 точки), Григорий Носков (76,000 точки) и Вадим Афанасев (75,900).\nДнес ще бъдат раздадени първите комплекти медали в дисциплините скокове на пътека жени отборно, двоен мини батут мъже отборно и голям батут мъже и жени отборно. Ще се проведат и квалификациите в синхронните скокове при мъжете и жените, както и квалификациите в двойния мини батут отново при мъже и жени.\n\n\n                    ", "date": "2017.11.10", "title": "Китайска доминация на световното у нас"}
{"url": "http://www.monitor.bg/a/view/21226-%D0%92%D0%B5%D0%B7%D0%B5%D0%BD%D0%BA%D0%BE%D0%B2-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%BC%D0%B8%D0%BD%D0%B5-%D0%B7%D0%B0-%D0%9D%D0%91%D0%90-%D0%BF%D0%BE%D1%80%D0%B0%D0%BD%D0%BE/", "text": "\n                    Александър Везенков може да се присъедини по-рано от предвиденото към отбора, който го изтегли под №57 в драфта в НБА това лято - „Бруклин Нетс“. Според журналист от САЩ, който следи изявите на „мрежите“, представители на ръководството са се свързали с българина тази дни, съобщи bgbasket.com. Те са се поинтересували защо Везенков не играе напоследък за клубния си отбор „Барселона“ и са обсъждали възможността той да премине в нюйоркския тим още следващия сезон.Везенков има още една година след настоящата от договора си с „Барса“, но „Бруклин“ е в правото си да го откупи. Националът ни остана извън групата на своя тим за трети пореден мач, в който каталунците паднаха у дома от „Анадолу Ефес“ в шестия кръг на Евролигата с 85:89.\n \n\n\n                    ", "date": "2017.11.10", "title": "Везенков може да замине за НБА по-рано"}
{"url": "http://www.monitor.bg/a/view/44308-%D0%92%D0%B7%D0%B5%D0%BC%D0%B0%D0%BC%D0%B5-350-%D1%85%D0%B8%D0%BB%D1%8F%D0%B4%D0%B8-%D0%B5%D0%B2%D1%80%D0%BE-%D0%BE%D1%82-%D0%BA%D0%BE%D0%BD%D1%82%D1%80%D0%BE%D0%BB%D0%B0%D1%82%D0%B0-%D1%81%D1%8A%D1%81-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F/", "text": "Националите подкрепиха благотворителна кауза за деца с увреден слух\n                    БФС ще получи доста солидна сума от контролата със Саудитска Арабия. Мачът е на 13 ноември в Лисабон, като е част от подготовката на азиатците за световното първенство в Русия.В договора за организирането на мача става въпрос за 350 000 евро. Освен това съперникът ни ще поеме и разноските около настаняването на „лъвовете“ в португалската столица. В лагера на Саудитска Арабия не жалят средства, за да осигурят най-добрата подготовка за тима преди мондиала. Преди контролата с България от местната федерация съобщиха официално, че легендарният Оливер Кан ще подготвя вратарите преди световното. За целта бившият страж на Германия и „Байен“ (Мюнхен) ще получи впечатляващите два милиона евро за 6-месечен договор. „Моята работа се състои в това да управлявам този процес и да допринеса с моя опит”, заяви Оливер Кан. В досегашните си четири участия на световни първенства Саудитска Арабия има инкасирани общо 32 гола в 13 срещи, като само при дебюта си в САЩ 1994 тимът преодолява груповата фаза. Добрата новина за Петър Хубчев е, че работата на Кан започва след контролата с България.В същото време националите ни се включиха в благотворителна кауза, преди да излетят за Лисабон. Те дариха фланелка с автографи за търг в полза на деца с увреден слух. Мероприятието ще се проведе по време на турнира на Асоциацията на българските фен клубове на чуждестранни отбори у нас, на който Българският футболен съюз и президентът Борислав Михайлов са официални партньори. „Надяваме се, че фланелката ще се продаде на колкото се може по-висока цена, за да бъде подпомогната благородната кауза. Когато има нужда, ние винаги сме насреща“, заяви защитникът на националния отбор Васил Божиков.„Лъвовете“ летят за Лисабон утре, а мачът е в понеделник от 19 часа.  \n\n\n                    ", "date": "2017.11.10", "title": "Вземаме 350 хиляди евро от контролата със Саудитска Арабия"}
{"url": "http://www.monitor.bg/a/view/41877-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%9D%D1%8F%D0%BC%D0%B0-%D0%BE%D1%84%D0%B5%D1%80%D1%82%D0%B0-%D0%B7%D0%B0-%D0%9A%D0%B0%D1%80%D0%B0%D0%BD%D0%B3%D0%B0/", "text": "\n                    В ЦСКА-София няма постъпила официална оферта за звездата Фернандо Каранга. Това информираха „червените“ на официалния си сайт, опровергавайки писанията за предложение от 7 милиона евро от „Бенфика“. Така от „Армията“ потвърдиха информацията на „Монитор“, че все още се водят предварителни разговори с португалския шампион, а дискутираната сума е 3 милиона евро. „Да, интерес към голмайстора на Първа професионална лига има от много отбори, но до момента няма клуб, който да е изпратил конкретно предложение“, написа официалният сайт на ЦСКА-София.Любопитното е, че само часове по-късно португалското издание „А Бола“ информира, че интерес към Каранга има и от Англия. Става въпрос за „Уест Бромич“ и „Кристъл Палас“. Лидерът на ЦСКА-София има 13 гола в 15 мача до момента, като общо на сметката си в Първа лига досега е записал 20 попадения в 27 срещи.В следващия двубой „армейците“ са домакин на „Ботев“ (Пд), а мачът е на 18 ноември.\n\n\n                    ", "date": "2017.11.10", "title": "ЦСКА-София: Няма оферта за Каранга"}
{"url": "http://www.monitor.bg/a/view/88291-%D0%94%D1%80%D0%B5%D0%B9%D0%BA-%D0%B8%D1%81%D0%BA%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D0%BA%D0%BE%D0%BC%D0%B8%D0%BA/", "text": "\n                    Рапърът Дрейк призна, че мечтае да се развива и в киноиндустрията. Изпълнителят на Worst Behavior обясни, че „един ден“ възнамерява да си даде почивка от музиката, за да се концентрира върху развитието на актьорския си потенциал. „Това едва ли ще бъде скоро обаче. Опитвам се все пак да покажа с различни участия, като това в Saturday Night Live, че мога да бъда смешен“, уточни още бившата муза на Риана.\n\nМеждувременно само преди дни стана ясно, че Дрейк ще обедини сили със стрийминг платформата Netflix с цел завръщането на британския сериал Top Boy на екран. Поредицата съществува за едва два сезона до 2013 г., а третият се очаква да се появи на бял свят до две години. Идеята за продължаването на историята е всъщност на Дрейк, който се отправя към Netflix с предложението да продуцира проекта.\n                    ", "date": "2017.11.10", "title": "Дрейк иска да стане комик"}
{"url": "http://www.monitor.bg/a/view/6667-chambao-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0%D1%85%D0%B0-%D1%81-%D1%82%D0%B0%D0%BD%D1%86%D0%BE%D0%B2%D0%B0-%D1%81%D1%82%D1%8A%D0%BF%D0%BA%D0%B0/", "text": "С всяко отмерване на ритъма с дланите си Ла Мари показа, че не спира да празнува живота\n                    В двучасова фиеста със салса, фламенко, фюжън и джаз елементи се превърна концерта на Chambao вчера в НДК. Зала 1 по традиция се оказа тясна за феновете на Ла Мари и нейните момчета, които изпълниха сцената с ентусиазма на цигански катун - социален феномен, с които групата може да бъде сравнена и като общуване и настроения (в най-добрия смисъл) в бекстейджа. Най-успешният експорт на Малага гостува през две до три години у нас и всеки път потвърждава неписаното правило на шоубизнеса, че когато в музиката ти има душа и вокален нерв радио ротациите и цирковата публичност отпадат автоматично като фактор за пълни зали. Пропитото със слънце, сладка меланхолия и звънка еуфория послание на Chambao се разнася като мантра за щастие и вътрешен мир на принципа \"един приятел ми даде запис\" и ето - десет години след първия им лайв у нас фламенко-чил спецовете си взеха сбогом с 4000 души.  Хора, които попиваха чистата енергия на Мари, разбираха причудливата й смесица от испански, английски и пантонима в обръщенията между песните, и й се радваха като дете пред сладкарска витрина.\n\nКонцертът започна малко след 20 ч, а НДК се превърна в клуб по салса танци само 20 минути по-късно. Интересно е да видиш как жени и мъже на възраст 25-50 захвърлят палта и задръжки, за да разчупят ханш на не особено привично място за танци като пътеките на партера в зала 1. Усещането за общност, което Мари създава с всяка изпратена въздушна целувка и потропване на този път обутите си (по изключение) ходила, е изключително. \"Здравейте, много се радвам, че сме заедно тази вечер, чака ни много емоционлен и енергичен концерт. С него слагам край на група Chambao и ще покажа себе си в една дуга светлина, с други проекти. Всяко сбогуване е нова начало, така че няма място за тъга. Ще ме направите много щастлива, ако вземете да се размърдате лека-полека. Искам да ви видя да тануцвате!\", призова Мари.\n\nВ рамките на двучасовия лайв тя представи многократно музикантите си с респект, в редките паузи тишина от публиката долитаха викове \"Обичаме те!\", а първият мъж, поднесъл й цвете, Мари награди с целувка. За целта тя скочи от сцената и го догони в оркестрината. На пук на нацупените физиономии на охраната Мари прегърна момчето като най-близък приятел, а опашка от 30 танцуващи фена образува кордон със светещи телефони, за да ги снима.  \n\nДребното момиче с големия глас влагаше душата си във всяка изпята фраза, а с всяко отмерване на ритъма с дланите си празнуваше живота. Chambao представиха както хитове като Pokito a Poko, така и парчета от новия албум Nuevo Ciclo, който бяга от типичните средиземноморски ритми и гони много по-акустичен и джазменски звук.\n                    ", "date": "2017.11.10", "title": "Chambao се сбогуваха с танцова стъпка"}
{"url": "http://www.monitor.bg/a/view/18475-%D0%A1%D1%82%D0%BE%D1%82%D0%B8%D1%86%D0%B8-%D0%BF%D0%BE%D1%87%D0%B8%D1%82%D0%B0%D1%82%D0%B5%D0%BB%D0%B8-%D1%87%D0%B5%D1%81%D1%82%D0%B2%D0%B0%D1%85%D0%B0-%D0%9A%D0%B0%D0%B1%D0%B0%D0%B8%D0%B2%D0%B0%D0%BD%D1%81%D0%BA%D0%B0-%D0%B2-%D0%9B%D0%B0-%D0%A1%D0%BA%D0%B0%D0%BB%D0%B0/", "text": "\n                    Райна Кабаиванска бе чествана със специална вечер, съвместна инициатива на Миланската Скала и списание L'Оpera, в поредицата \"Големите гласове на Ла Скала\". Стотици почитатели на великата оперна дива изпълниха зала \"Артуро Тосканини\" в прочутия театър, съобщават организаторите.Журналистите Сабино Леночи и Джанкарло Ландини, които познават кариерата на именитата прима в детайли, като водещи на събитието са редували аудио- и видеозаписи с коментари за ключови моменти в творческия й път. Специално внимание е отделено на знаковото за Райна Кабаиванска определение \"оперна актриса\". След видеоклип от финала на \"Франческа да Римини\" във Верона през 1985 г. Ландини е коментирал, че публиката аплодира възторжено Кабаиванска дори когато не пее, а \"само\" играе с жестове и движения.Примата е говорила за пътя си в Ла Скала, откъдето започва световната й кариера с три дебюта през 1961 г. - в \"Нощна разходка\" от Малипиеро, Аниезе в \"Беатриче ди Тенда\" от Белини и \"Жана д'Арк\" от Верди. Следват триумфални години с превъплъщения в десетки героини - Алис Форд (\"Фалстаф\"), сестра Анджелика (\"Сестра Анджелика\"), Турандот (в \"Турандот\" от Бузони), кралица Елизабет (\"Дон Карлос), Маргарита (\"Мефистофел\"), Ирене (\"Риенци\"), Елвира (\"Ернани\"), Неда (\"Палячи\"), Чо-Чо Сан (\"Мадам Бътерфлай\"), Флориа Тоска (\"Тоска\"), Амелия (\"Симон Боканегра\").Кабаиванска е припомнила и момента в края на 80-те, когато осъжда Миланската скала за неизпълнен договор. След близо десетилетие отсъствие от сцената на Скалата следва трикратно завръщане в най-престижния световен оперен театър - за рецитал през 1990 г., за концерт през 1997 г. и за трибют на Лучано Павароти през 2016 г.За легендарното сценично партньорство на Кабаиванска и Павароти Леночи е цитирал думи, казани му лично от великия тенор: \"Райна ми дава специална енергия и чувство за съпричастност, което не съм получавал от никоя друга певица\".Райна Кабаиванска е поканила на подиума своята ученичка и певица от световния оперен елит - мецосопраното Вероника Симеони, за да анонсира предстоящите й изяви в Ла Скала. Още две певици от Школата на Кабаиванска са се откроявали в залата - Мария Радоева и Марили Санторо, която взе участие и в последния й до момента майсторски клас през септември в София. Оживление е предизвикало също присъствието сред публиката на историческата звезда на италианския балет Карла Фрачи, голяма почитателка на Райна Кабаиванска. Двучасовата среща е завършила с автографи и снимки с публиката.\n\n\n                    ", "date": "2017.11.10", "title": "Стотици почитатели честваха Кабаиванска в Ла Скала"}
{"url": "http://www.monitor.bg/a/view/66511-%D0%9A%D0%BB%D0%B0%D1%81%D0%B8%D0%BA%D1%8A%D1%82-%D0%94%D0%B8%D0%BC%D0%B8%D1%82%D1%8A%D1%80-%D0%94%D0%B8%D0%BC%D0%BE%D0%B2-%D0%BE%D1%82%D0%BA%D1%80%D0%B8%D0%B2%D0%B0-%D0%BD%D0%BE%D0%B2%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0-%D0%B2-%D0%9D%D0%B0%D1%80%D0%BE%D0%B4%D0%BD%D0%B8%D1%8F/", "text": "На сцената ще оживее очарованието на някогашния софийски хайлайф \n                    Спектакъл по текст на класика на българската литература Димитър Димов ще бъде първата премиера на Народния театър \"Иван Вазов\" през 2018 г. Репетициите за \"Виновният\" с режисьор Юрий Дачев започнаха, а премиерата е на 13 януари, съобщават от трупата.\n\nДраматургичната версия и сценичната редакция са на Юрий Дачев. В ролите са Стоян Пепеланов, Илиана Коджабашева/Ева Данаилова, Христо Чешмеджиев, Виктория Колева, Павел Иванов и Емануела Шкодрева. Сценографията и костюмите са на Радина Близнакова, музиката - на Асен Аврамов.\n\n\"Виновният\" е пиеса за доверието и лъжите в човешките отношения, за пластовете на миналото, които крие всеки от нас, за това, колко двойствени можем да бъдем и към себе си, и към останалите. И когато балонът от заблуди се спука, кой е виновният?!\", казва Дачев за спектакъла.\n\nТекстът на Димитър Димов е писан през 1959 г., но темите в него са актуални и сега - и днес има неща, за които се говори под сурдинка, и днес сме изправени постоянно пред избори, от които зависи пътят ни, и днес неказаното е също толкова важно, колкото и казаното. Спектакълът ще покани зрителите на едно пътуване и към себе си с очарованието на някогашния хайлайф на стара София, с дъх на любов и театралност, с истината, че всички сме склонни да казваме на другите единствено това, което не можем да скрием, отбелязват от екипа.\n                    ", "date": "2017.11.10", "title": "Класикът Димитър Димов открива новата година в Народния"}
{"url": "http://www.monitor.bg/a/view/67302-%D0%9A%D1%80%D0%B8%D1%81%D0%BA%D0%BE-%D0%BF%D0%BE%D0%B4%D0%BA%D1%80%D0%B5%D0%BF%D1%8F-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D0%93%D0%B0%D0%BD%D0%B8-%D1%81-%D0%B4%D1%83%D0%B5%D1%82/", "text": "\n                    Дуетно изпълнение на „Базука“ от страна на Криско и Джулиана Гани ще забавлява зрителите по време на финалния епизод от „Вип Брадър“ довечера. Хитмейкърът ще подкрепи миската в борбата й за титлата „любима звезда на България“, а с любопитни дуети ще ни зарадват и останалите участници в риалити формата. Тото ще обедини сили с фолк певеца Галин за песента му MeGusta, Маргарита Хранова ще получи подкрепа за емблематичния си хит „Оставаме“ от актрисата Милица Гладнишка, Мегз ще излезе на сцената заедно с Фики за „Кой“, а Александра ще изпълни „Мой стих“ с Нели Рангелова.\n\nСлед като и победителят в любовния сезон на шоуто напусне къщата на Големия брат, тя ще остане тиха и празна, но само за два дни. Причината - още в понеделник ще стартира новият сезон на предаването - \"Биг Брадър: Most Wanted\". Сред участниците, които вероятно ще прекрачат прага на шоуто, са Фики Стораро, Дебора, Константин, Мариана Попова и любимият й - актьорът Веселин Плачков, ловецът на бежанци Динко и любимецът на зрителите Джино Бианкалана, който спечели формата през 2015 г.\n                    ", "date": "2017.11.10", "title": "Криско подкрепя Джулиана Гани с дует"}
{"url": "http://www.monitor.bg/a/view/78921-%D0%A8%D0%B0%D0%BA%D0%B8%D1%80%D0%B0-%D0%BE%D1%82%D0%BB%D0%BE%D0%B6%D0%B8-%D0%BA%D0%BE%D0%BD%D1%86%D0%B5%D1%80%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D0%B3%D0%BB%D0%B0%D1%81%D0%BD%D0%B8%D1%82%D0%B5-%D1%81%D0%B8-%D1%81%D1%82%D1%80%D1%83%D0%BD%D0%B8/", "text": "\n                    Шакира отложи първите концерти от европейското си турне, заради проблем с гласните си струни. Това обявиха от компанията Live Nation, която промотира участията на звездата на Стария континент. „С голямо съжаление обявяваме за отлагането на шоутата по настояване на личния й лекар, но Шакира трябва да пази гласните си струни“, обясняват промоутърите.\n\nИзпълнителката на Hips Don't Lie трябваше да даде тон за песен днес и утре в Париж, след което – в Антерпен и Амстердам. Всички отменени концерти ще бъдат препрограмирани, обещават от Live Nation. \"Шакира е натъжена, че не може да се срещне с феновете, и е признателна за подкрепата им. Тя с нетърпение очаква да се качи отново на сцената\", добавят още те.\n\nКонцертите на 40-годишната певица в Монпелие (16 ноември), Лион (28 ноември) и Цюрих (1 декември) не са отменени.\n                    ", "date": "2017.11.10", "title": "Шакира отложи концерти заради гласните си струни"}
{"url": "http://www.monitor.bg/a/view/54036-%D0%98%D1%80%D0%B8%D0%BD%D0%B0-%D0%A8%D0%B5%D0%B9%D0%BA-%D1%81%D0%B5-%D0%B3%D0%BE%D1%82%D0%B2%D0%B8-%D0%B4%D0%B0-%D1%80%D0%BE%D0%B4%D0%B8-%D0%B2%D1%82%D0%BE%D1%80%D0%BE-%D0%B4%D0%B5%D1%82%D0%B5/", "text": "\n                    Супермоделът Ирина Шейк е готова за второ включване от щъркела. Макар, че стана майка за първи път само преди няколко месеца, двамата с половинката й – холивудският актьор Брадли Купър, вече искат да се сдобият с още един наследник. „Ще започнат да опитват отново за дете догодина“, издава източник, близък до двойката пред E! News. „Те се справят великолепно с дъщеричката им. Страхотни родители са, като дори успяват да отделят време и за романтични вечери насаме“, добавя още той.\n\nКупър и Шейк са заедно от началото на 2015 г., но връзката им излезе от анонимност едва миналата година. През април тази година те посрещнаха първото си дете – малката Леа.\n                    ", "date": "2017.11.10", "title": "Ирина Шейк се готви да роди второ дете"}
{"url": "http://www.monitor.bg/a/view/49670-%D0%98-%D0%94%D0%B6%D0%B8%D0%BD%D0%B0-%D0%9B%D0%BE%D0%BB%D0%BE%D0%B1%D1%80%D0%B8%D0%B4%D0%B6%D0%B8%D0%B4%D0%B0-%D1%81%D0%B5-%D0%BE%D0%BF%D0%BB%D0%B0%D0%BA%D0%B0-%D0%BE%D1%82-%D1%81%D0%B5%D0%BA%D1%81%D1%82%D0%BE%D1%80%D0%BC%D0%BE%D0%B7/", "text": "\n                    Легендарната италианска актриса Джина Лолобриджида призна в ефира на италианската държавна телевизия Rai1, че в младостта си два пъти е ставала жертва на сексуален тормоз. Първият инцидент се случил, когато била на 19 години, а за втория, по думите й, било по-добре изобщо да не си отваря устата. 90-годишната звезда заяви, че актрисите, пострадали от действията на продуцента Харви Уайнстийн, трябвало веднага да сигнализират за тях в полицията. Но добави, че навремето на нея също не й стигнала смелост за подобна крачка.\n\nДжина Лолобриджида се снима в киното до 1997 г., но активната й кариера прекъсва още през 1973-а, след което звездата става професионален фотограф и журналист. За 50 години тя е играла в над 60 филма в Европа и САЩ, като повече от половината са създадени през 50-те години. Световната слава я спохожда след „Фанфан Лалето“ на Кристиан Жак, където е редом с Жерар Филип. Една от най-ярките й роли е Есмералда в „Парижката Света Богородица“ на Жан Делануа. Актрисата се е омъжвала само веднъж в живота си – през 1949 г. за югославския лекар Милко Скофич. През 1957-а, когато Джина вече е прочута, им се ражда син, когото наричат също Милко. През 1971 г. съпрузите се развеждат, а 8 години по-късно бившият мъж на Лолобриджида загива при автомобилна катастрофа.\n                    ", "date": "2017.11.10", "title": "И Джина Лолобриджида се оплака от секстормоз"}
{"url": "http://www.monitor.bg/a/view/16642-%D0%91%D0%93-%D0%BF%D1%80%D0%BE%D0%BC%D0%BE%D1%83%D1%82%D1%8A%D1%80%D0%B8-%D0%BF%D1%80%D0%BE%D0%B4%D0%B0%D0%B2%D0%B0%D1%82-%D0%95%D0%BD%D1%80%D0%B8%D0%BA%D0%B5-%D0%B2-%D0%95%D0%B2%D1%80%D0%BE%D0%BF%D0%B0-%D0%B7%D0%B0-600-000-%D0%BD%D0%B0-%D1%88%D0%BE%D1%83/", "text": "Попмузиката ни е на командно дишане в Европа, 50% от ангажиментите на фолка са по сватби \n                    БГ промоутърството успя да надскочи себе си и да излезе извън границите на страната. Родна продуцентска компания стъпи на европейския пазар, като пое три от шоутата из Европа на латиноидола Енрике Иглесиас. По груби сметки инвестицията за всеки подобен концерт струва около 600 000 евро. Проверка на „Монитор“ показа, че макар попмузиката ни да е на командно дишане в Европа, родни изпълнители все по-често излизат зад граница, като първенството държи Азис. Той е най-търсен навън и прави по около 20 концерта на година.След като организира двата суперуспешни концерта на Енрике Иглесиас през 2015 г. и 2016 г. в „Арена Армеец“, „Арт БГ“ станаха първият български промоутър, рискувал да стъпи на европейски пазар, поемайки логистично и финансово три от шоутата на звездата. Тази пролет по покана на нашенците латиноидолът докара до истерия женската част от населението на Стокхолм, Гданск и Берлин. Въпреки мащаба на ивентите цялата тежест – от наем на звук до строеж на сцена, охрана и кетъринг, е реализирана от шестчленен екип, научи „Монитор“. Българският фактор е ключов в случая не само като организация, но и за оптимизация на разходите – правейки световна продукция зад граница, фирмата действа по европейски цени. Така например ако в София за храната на Енрике и екипа му в бекстейджа са се дали не повече от 1000 лв., то навън калкулацията доближава 3000 евро. Наемът на германци за звук и осветление пък излиза два пъти по-скъпо от това да си докараш техника и специалист по саунда от София до Берлин. За да се случи подобен лайв в зала с капацитет от 10 000 места, грубата инвестиция е около 600 000 евро.„АРТ БГ“ развиват дейност на Стария континент и с откупуването на култови мюзикъли като „Котките“ и „Евита“. Мъркащата свита на Андрю Лойд Уебър те заведоха в Загреб, Краков и Солун, а за да докарат представлението у нас преди това инвестираха над милион евро.С подобно ноу-хау, макар и в далеч по-малки мащаби, могат да се похвалят и Moko Solution, които поддържат силна балканска линия във вноса и износа на артисти – започнаха с Цеца Величкович в Несебър и София, за да я поканят и в Лондон, а този септември по тяхна покана Лепа Брена напълни зала Troxy, в която са пяли и БГ светила като Лили Иванова и Васил Найденов.  \n\n\n                    ", "date": "2017.11.10", "title": "БГ промоутъри продават Енрике в Европа за € 600 000  на шоу"}
{"url": "http://www.monitor.bg/a/view/17950-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-11-%D0%BD%D0%BE%D0%B5%D0%BC%D0%B2%D1%80%D0%B8-%D1%81%D1%8A%D0%B1%D0%BE%D1%82%D0%B0/", "text": "\n                    Ден за приключване, за изпълнение на поети в миналото задължения и програми. Не започвайте нищо ново. Родените в третата декада ще получат награди за добре свършената работа, но и изкушаващи предложения, които е добре да обмислят и да не дават веднага отговор. Тенденцията е към скандали и разправии, особено ако не знаете докъде да отидете и къде да спрете. Ден на ненаситността. Контролирайте се максимално в менюто. Намалете месото. Днес и сексуалната енергия подкопава здравето. Всичко да е с мярка.Един от рисковите ви дни за месеца, особено ако вървите към изневери, към дела и дейности, които сте си забранили или не сте обсъдили с партньора. Предприетото с голяма амбиция ще донесе само вреди и неприятности. Родените в третата декада са на прага на грешен ход. Откажете покани и предложения, които може да ви вкарат в прегрешения. Опитайте да стопите дистанциите с близките, а не да ги задълбочавате с отсъствия. Проведете укрепващи процедури. Щадете кръста. Точно днес не заминавайте за чужбина.С успех ще приключите работа или обещан проект, ще се радвате на популярност и слава, ще получавате заслужени и незаслужени овации. Ден на коренната реформа, но и на неочакваните обрати, ако не си мерите приказките и делата. Вечерта навлизате в рисков период. Нещо дребно може да преобърне отношенията и да доведе до раздели. Не планирайте публични изяви, не участвайте в митинги и демонстрации на сила. Храната да е лека. Не яжте в съмнителни заведения. Не си променяйте плановете и не започвайте нова връзка.Денят се свързва с изгнанието, с преследването и с невъзвращенците. Ако заминете за чужбина, дълго няма да се върнете. Не правете никакви планове. Контролирайте амбициите и апетитите си и не си позволявайте изневери. Любовта на чуждо ще донесе повече проблеми, отколкото предполагате, а любовта със законния партньор ще ви направи горди родители. Проведете укрепващи процедури, контролирайте апетита, не нарушавайте обещания и диети. Ще се намери кой да ви провокира и изложи на риск. Не е ден за нови запознанства.Днес може да оберете овациите, но и критици ще се намерят. Движете се в тесен кръг от познати и роднини. Пазете се от тълпата, не участвайте в публични изяви, състезания и конкурси. Не се поддавайте на съблазни и провокации. Не е нужно на никого нищо да доказвате. Ще спечелят тези от вас, които знаят какво може да си позволят и докъде може да стигнат. Не сменяйте партньора, днес сексът разболява, особено с чуждо. Контролирайте не само страстта, но и апетита. Не се напрягайте излишно, вероятни са хипертонични кризи.Тенденцията е към авантюристично поведение, което може да ви вкара в преразход на сили, средства и чувства. Не тръгвайте в нова посока. Отложете за утре запознанството с нови хора и старта на нови проекти. Контролирайте играта на чувствата, не позволявайте намеса в избора ви. И сънищата си тълкувайте точно наобратно. Новите инициативи има вероятност да обслужват чужди интереси, но това, което успеете да приключите, ще ви донесе популярност и успехи. Планирайте пътуване, съчетайте работата с удоволствията.Изискването на деня е да контролирате апетити, изяви и амбиции. Печели балансираната политика, която е част от вашата игра. Не взимайте страна при решаване на спорни въпроси. Не позволявайте да ви вкарат в интриги и в отношенията на други двама. Препоръчва се да ограничите контактите, да отложите публичните изяви и да прекарате повече време в тесен семеен кръг. Имате отговорни въпроси за решаване и задачи, които трябва да се приключат. Ден, в който финалът носи късмет, а стартът на нови отношения и дела привлича загуби.Родените в третата декада са на прага на изкушаващи действия, които трябва да се опитат да контролират, а не да се оставят да ги контролират. Съветът е да не се гневите, независимо какво се случва. Не участвайте в публични инициативи и не предприемайте нищо важно и животопроменящо. Смирете апетитите, ограничете контактите, спазвайте диета в храненето, в отношенията и в секса. Следете кръвното. В утрешния ден всички забрани падат. Ще си прекарате добре, ще се радвате на разбиране и взаимност.Приключеното днес като работа и личен ангажимент ще ви донесе пари и популярност, ще бъде подходящата реклама на бъдещата ви дейност. Не се занимавайте с нови проекти, преди да довършите старите. Ден за издължаване, за връщане на дългове на отговорност и обич. Намалете претенциите. Не позволявайте да ви заслепи желанието да имате нещо на всяка цена. Вечерта се приберете навреме у дома. Лош ден за изневери и непредвидени отсъствия. Навлизате в труден период, ограниченията нарастват.Всичко, което предприемете с голяма амбиция и желание за доминиране над другите, ще претърпи неуспех. Интересите ви ще се сблъскат с тези на силен конкурент или на човек, на когото е трудно да се откаже. Смирете претенциите, вървете си в утъпкания коловоз и не поглеждайте встрани от професионалната и любовната пътека. Отложеното за следващите дни ще носи късмет и ползи и ще разшири сферата ви на влияние. Не се товарете прекалено физически, не носете тежко и не казвайте тежки думи, които дистанцират.Труден ден за родените в третата декада, особено ако претендират и искат нещо на всяка цена. Смирете апетитите, спазвайте диета, намалете месото. Хората, с които се запознаете днес, ще ви изнервят и ще донесат проблеми. Не се препоръчва екипна дейност, участие в митинги и демонстрации. Не се състезавайте с никого, не се хващайте на бас. Сексът е противопоказен и разболява. Бъдете с добре познатото старо. Новите ви връзки ще донесат рискове и проблеми. До края на деня приключете каквото сте обещали.Ще свършите добра работа, ще приключите успешно с ремонт или друга дейност. Изпълнете дадените обещания пред себе си и пред друг и утре си дайте заслужена почивка. Не планирайте рискови пътувания в този уикенд, особено ако ще зависите от странични фактори и непознати хора. Започнатото днес утре ще се промени и откаже. Ще се случват събития, които ще изискват смяна на плана и присъствието ви на дадено място, където имат нужда от вас. Не се поддавайте на провокации и съблазни. Внимателно с алкохола и лекарствата.Личната ви година е петица. До Нова година ви предстои разширение, възможност за уреждане на нова работа и устройване в нова среда. Вървите към изключително успешна година. През 2018-а ще имате повече печалби, отколкото очаквате. Нов човек ще влезе в дома ви, ще се радвате на успешна работа и щастливи връзки.Родените днес са пазени от съдбата, но отношенията между родителите им ще са проблем за тях след време. Тези деца имат огромни таланти, но и още по-големи претенции. Дано успеете да ги удовлетворите. Включете ги към благотворителни проекти, така сами ще станат обект на благотворителност. Ще печелят лесно конкурси и състезания.Днес ще се зачеват деца с генетични мутации, които ще определят новата насока в пътя на човечеството. Ще притежават красота на границата с уродството и грозота, преливаща в хармония.\n\n\n                    ", "date": "2017.11.10", "title": "Хороскоп за 11 ноември, събота"}
{"url": "http://www.monitor.bg/a/view/29309-%D0%A8%D0%B2%D0%B5%D1%86%D0%B8%D1%8F-%D0%B4%D0%B8%D1%80%D0%B8-1600-%D0%BF%D1%80%D0%BE%D0%B8%D0%B7%D0%B2%D0%B5%D0%B4%D0%B5%D0%BD%D0%B8%D1%8F-%D0%BD%D0%B0-%D0%B8%D0%B7%D0%BA%D1%83%D1%81%D1%82%D0%B2%D0%BE%D1%82%D0%BE/", "text": "\n                    Общо 1600 произведения на изкуството, от колекцията за градски изкуства в град Осло, която е изложена на около 1000 места в цялата норвежка столица, са изчезнали, съобщава Artprice.\n\nГрадската колекция на град Осло е създадена през 1946 г. и се състои от повече от 19 000 артикула, с творби в училища, домове за възрастни хора и пожарни станции.\n\n\nНе за пръв път в Осло изчезват произведения на изкуството, които са общинска собственост. През 1994 г. двама крадци влизат в Националната галерия в града и открадват най-известната творба на Едвард Мунк - \"Писъкът\" (The Scream, 1893). Десетилетие по-късно, различна версия на картината е взета от музея на Мунк в грабеж посред бял ден. И двете картини днес са възстановени.\n\n\nСега, при по-малко зловещи обстоятелства, градът приканва гражданите си да намерят около 1600 \"изчезнали\" творби, сред които още един Мунк - въпреки че този път е малка маслена живопис на череши от сестрата на Едвард - Ингър Мунк.\n\nНорвежкият таблоид Dagbladet създаде уеб страница със списък на изчезналите произведения от Градската художествена колекция. Други произведения, които все още не са намерени, включват дърворезба на Николай Аструп, портрет на писателя Джонас Лиз от норвежкия художник Кристиян Крог и 20 отпечатъка от внука на Пол Гоген - Рене Гоген.\n\n\nОбщината твърди, че произведенията не са непременно загубени, а просто са каталогизирани като \"ненамерени\". Ларс Инге Мерок Олсен, действащ директор на Агенцията за културни въпроси, казва: \"През 2013 г. получихме по-голямо финансиране и можехме да започнем систематично да работим със събирането\".\n                    ", "date": "2017.11.10", "title": "Швеция дири 1600 произведения на изкуството"}
{"url": "http://www.monitor.bg/a/view/56616-%D0%A7%D0%B5%D1%82%D0%B8%D1%80%D0%B8-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%B5%D0%BA%D1%81%D0%BF%D0%BB%D0%BE%D0%B7%D0%B8%D1%8F-%D0%BD%D0%B0-%D0%B3%D0%B0%D0%B7-%D0%B2-%D0%B1%D0%BB%D0%BE%D0%BA-%D0%B2-%D0%A0%D1%83%D1%81%D0%B8%D1%8F/", "text": "\n                    Шестима души загинаха и трима бяха ранени при частично срутване в девететажен жилищен блок в руския град Ижевск, на 1000 км източно от Москва, съобщиха местните власти. Общо 220 спасители търсят оцелели. Сред жертвите на срутването има две деца – на 8 и на 13 години, информираха агенциите.\nСрутването е станало след експлозия, вероятно в резултат на изтичане на газ. Жителите на блока, който е строен преди 27 години, са били евакуирани. 32 апартамента са напълно разрушени. Властите на република Удмуртия обявиха двудневен траур на 11 и 12 ноември, а на семействата на загиналите ще бъдат изплатени по 1 млн. рубли /14 500 евро/ обезщетения, предаде Интерфакс. Евакуираните жители на злощастния блок първо бяха настанени в сградата на близкото училище №86, но бързо бяха изведени от нея, тъй като постъпиха сигнали за заложена бомба. В момента хората са намерили временно убежище у свои близки, в хотели и санаториуми. На територията на град Ижесвк е обявено извънредно положение и беше открита гореща телефонна линия, на която вече са постъпили повече от 200 обаждания. На мястото на произшествието психолози оказват помощ на близките на загиналите при опознаването на тленните им останки. Междувременно стана ясно, че четирима местни жители са подали в полицията заявления за изчезнали техни роднини. Издирването на хора под руините ще продължи през целия ден в петък, уточни информационната агенция \"Удмуртия\".\n\n\n                    ", "date": "2017.11.10", "title": "Шест жертви на експлозия на газ в блок в Русия"}
{"url": "http://www.monitor.bg/a/view/20240-150000-%D0%B5%D0%B2%D1%80%D0%BE-%D0%B3%D0%B0%D1%80%D0%B0%D0%BD%D1%86%D0%B8%D1%8F-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D0%BA%D0%B0%D1%82%D0%B0-%D0%BD%D0%B0-%D0%BA%D0%B0%D1%82%D0%B0%D0%BB%D1%83%D0%BD%D1%81%D0%BA%D0%B8%D1%8F-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82/", "text": "\n                    \nВърховният съд на Испания реши председателката на каталунския парламент Карме Форкадел да бъде пусната под гаранция от 150 000 евро, докато трае разследването срещу нея за ролята й в обявяването на независимостта на областта, предаде Ройтерс, цитирайки мадридския вестник \"Ел Паис\". Тя ще остане в ареста, докато гаранцията не бъде платена.\n\nЗа четирима от задържаните заедно с Форкадел каталунски депутати, които сами се явиха в съда по изпратената им призовка, съдът определи гаранция от по 25 000 евро, а петият ще бъде освободен без гаранция, но при известни условия, съобщи неназован от Ройтерс съдебен източник.\n                    ", "date": "2017.11.10", "title": "150000 евро гаранция за председателката на каталунския парламент "}
{"url": "http://www.monitor.bg/a/view/69213-%D0%A1%D1%8A%D0%BE%D0%B1%D1%89%D0%B8%D1%85%D0%B0-%D1%82%D0%BE%D1%87%D0%BD%D0%B8%D1%8F%D1%82-%D1%87%D0%B0%D1%81-%D0%BD%D0%B0-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Брекзитът трябва да се състои на 29 март 2019 г. в 23:00 лондонско време или в 00:00 централноевропейско време. Това съобщи министърът по излизането от ЕС на Великобритания Дейв Дейвис, цитиран от РойтерсПравителството на Великобритания реши законодателно да фиксира точния час и дата на излизането на страната от Европейския съюз, съобщи Ройтерс. Така се вземат под внимание опасенията на привържениците на Брекзита, които се страхуват, че мудният ход на преговорите и надигащата се опозиция срещу развода с ЕС могат да наложат забавяне.\nМеждувременно авторът на член 50 от Лисабонския договор Джон Кър заяви, че британския премиер Тереза Мей би трябвало да спре да заблуждава избирателите и да признае, че Брекзитът може да бъде избегнат, ако Великобритания реши едностранно да се откаже от преговорите за излизане от Европейския съюз.\"Докато преговорите за развод продължават, страните все още са женени. Помирението все още е възможно\", казва Кър, който беше посланик на Великобритания в ЕС от 1990 до 1995 г.\n\"Британците имат правото да знаят това - те не бива да бъдат заблуждавани\", казва Кър. \"В тази страна е взето политическо решение да се твърди, че не може да има връщане назад. Всъщност страната все още има свободен избор дали да продължи\", казва Кър.\nНа референдума във Великобритания през юни 2016 г. 51,9 процента от участвалите избиратели подкрепиха Брекзит, а 48,1 процента гласуваха за оставане в ЕС.\nМей заяви миналия месец, че Великобритания няма да отмени задействането на член 50. Правителствени юристи поискаха от съдебните власти миналата година да приемат, че процесът е необратим.\nНо след референдума противници на излизането на Великобритания от ЕС - от френския президент Еманюел Макрон и бившия британски министър-председател Тони Блеър намекват, че Великобритания може да промени решението си.\nЗасега в социологическите проучвания няма признаци за промяна на мнението по въпроса за Брекзит. И управляващите консерватори, и опозиционните лейбъристи във Великобритания сега изрично подкрепят излизането от ЕС.\nПоддръжниците на Брекзит многократно са казвали, че всеки опит за нов референдум или за подкопаване на излизането на Великобритания от ЕС ще вкара в криза петата по големина икономика в света.\nНо процесът на Брекзит е оспорван в редица дела, заведени пред британски съдилища. Много от тях са съсредоточени върху въпроса, който все още не е получил отговор: може ли задействането на член 50 да бъде отменено?\nВ текста на член 50 не се казва дали той може да бъде отменен, след като веднъж е задействан. Това означава, че ако юристите поискат разяснение, въпросът би трябвало да бъде отнесен до Съда на ЕС.\nКър, който през 2002-2003 г. беше генерален секретар на Европейския конституционен конвент, разработил член 50, казва, че във Великобритания дебатът е погрешно представен - по думите му е ясно, че извършеното от Мей задействане на член 50 може да бъде отменено.\n\n\n                    ", "date": "2017.11.10", "title": "Съобщиха точния час на Брекзит"}
{"url": "http://www.monitor.bg/a/view/35232-%D0%AF%D0%B4%D1%80%D0%B5%D0%BD-%D0%BE%D0%B1%D0%BB%D0%B0%D0%BA-%D0%BE%D1%82-%D0%9A%D0%B0%D0%B7%D0%B0%D1%85%D1%81%D1%82%D0%B0%D0%BD-%D1%81%D0%B8%D0%BF%D0%B0%D0%BB-%D1%80%D0%B0%D0%B4%D0%B8%D0%B0%D1%86%D0%B8%D1%8F-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%BE%D0%BA%D1%82%D0%BE%D0%BC%D0%B2%D1%80%D0%B8-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Облак с ниска радиоактивност е преминал над Европа през последните седмици, показват данни на Френския институт за ядрена безопасност. Според тях в облака се е съдържал радиоактивния радионуклид Рутений-106. Предполага се, че причината за радиоактивността е резултат от инцидент в ядрен обект в Русия или Казахстан, станал в края на септември, информира irsn.fr.За периода от 27 септември до 13 октомври 2017 г. само станциите на Сейн-Сюр-Мер, Ница и Аячо са разкрили наличието на Рутений-106 в следи от количества.Резултатите от европейските станции от 3 октомври 2017 г. също потвърждават присъствието на Рутений-106 в атмосферата на повечето европейски страни, въпреки че няколко дни след това се наблюдава спад в нивата на радиоактивния радионуклид.От Френския институт за ядрена безопасност твърдят, че нивата на концентрация в въздуха на Рутений-106, регистрирани в Европа и особено във Франция, не са опасни за човешкото здраве или за околната среда. Оттам публикуват карта, според която зоната на замърсяване се намира между река Волга и планината Урал.Според учените при подобна авария във Франция, би се наложило евакуация на населението в радиус от няколко километра от мястото на централата. От Френския институт за ядрена безопасност обаче успокояват населението, че няма риск за здравето на хората, а вероятността от внос на замърсени храни от опасния район във Франция е изключително малка.Ниски нива от радиоактивния елемент са открити в Италия, Швейцария и Франция.   \n\n\n                    ", "date": "2017.11.10", "title": "Ядрен облак от Русия или Казахстан довял радиация в началото на октомври в Европа"}
{"url": "http://www.monitor.bg/a/view/63880-%D0%9D%D0%BE%D0%B2%D0%B0-%D1%82%D1%80%D0%BE%D0%B9%D0%BA%D0%B0-%D0%B7%D0%B2%D0%B5%D0%B7%D0%B4%D0%B8-%D1%81%D0%B5%D0%BA%D1%81-%D0%BD%D0%B0%D1%81%D0%B8%D0%BB%D0%BD%D0%B8%D1%86%D0%B8/", "text": "\n                    Секс скандалът, който \"тресе\" Холивуд от няколко седмици и беляза имената на кинодейци като Харви Уайнстийн, Кевин Спейси и Дъстин Хофман, продължава да се разраства. Поредни обвинения в сексуални посегателства бяха отправени към актьорите Стивън Сегал, Джефри Тамбор и комика Луи Си Кей, съобщават световните агенции.Американският екшън актьор и продуцент Стивън Сегал е обвинен в сексуален тормоз от актрисата Порша де Роси. 44-годишната Роси, позната с ролите си в сериалите \"Али Макбийл\" и \"Развитие в застой\", е описала инцидента в Туитър. Порша де Роси разказва, че се е явила на частно прослушване за роля в един от филмите на Сегал в офиса му. Тогава актьорът е свали ципа на панталоните си пред нея и й е отправил неприлично предложение, обяснявайки, че е необходимо помежду им да има химия и извън екрана.\nМалко след разкритието на Порша де Роси, нейната брачна партньорка, известната телевизионна водеща Елън де Дженерис, е написала в социалните мрежи, че се гордее с постъпката й.\nДе Роси не е първата, която обвинява Стивън Сегал в сексуален тормоз. По-рано подобни обвинения към актьора отправиха актрисите Джулиана Маргулис, Лиса Гереро и Джени Маккарти.\n65-годишният Стивън Сегал не е правил никакви коментари по повод настоящото и предишните обвинения.\nЛуи Си Кей - един от най-популярните и възхвалявани стендъп комици в САЩ, създател и звезда на шоуто \"Луи\" и няколко други продукции на телевизия Еф Екс и носител на награда \"Еми\", е обвинен в непристойно поведение от пет жени. Повечето от тях разказват, че комикът е мастурбирал пред тях. Един от случаите е за \"телефонно самозадоволяване\". Разкритията им са публикувани в \"Ню Йорк таймс\". Подобно на много други жени, обвинителките споделят, че досега се страхували да говорят публично, опасявайки се, че това ще навреди на кариерите им.\nГоворител на Луи Си Кей е заявил, че на този етап комикът няма да отговаря на въпроси, както и че през следващите няколко дни ще предостави писмено изявление. Според някои американски издания Луи Си Кей е отхвърлил обвиненията, окачествявайки ги като слухове.\nОт Еф Екс съобщават, че в телевизията не са постъпвали оплаквания срещу комика, но въпреки това възнамеряват да преразгледат отношенията си с него.\nОт Амазон стюдиос проучват твърденията, че актьорът Джефри Тамбор - звездата на хитовата им поредица \"Трансродител\", се е държал непристойно с бивша асистентка.\nТамбор, който само преди няколко месеца беше почетен със звезда на холивудската Алея на славата, е обвинен от трансджендър актрисата Ван Барнс. 42-годишната Барнс, изиграла ключова роля зад кадър за сериала \"Трансродител\", е направила разкритието във Фейсбук.\nДжефри Тамбор е направил изявление, с което \"настойчиво\" отрича обвинението.\nМеждувременно Асошиейтед пред съобщи, че неправителствената организация Жени в киното е открила телефонна линия, предлагаща помощ на жертви на сексуален тормоз в развлекателната индустрия. Изпълнителната директорка на организацията Кирстен Шафър казва, че откакто се е разразил скандалът в Холивуд, телефоните им постоянно звънят. Жертвите най-често споделят чувството си за изолация и страховете си от отмъщение, и питат колко ще струва правната страна на разкритията им.\n\n\n                    ", "date": "2017.11.10", "title": "Нова тройка звезди секс насилници "}
{"url": "http://www.monitor.bg/a/view/5568-%D0%9C%D0%B0%D1%84%D0%B8%D0%BE%D1%82-%D0%BF%D0%BE%D1%82%D1%80%D0%BE%D1%88%D0%B8-%D0%BD%D0%BE%D1%81%D0%B0-%D0%BD%D0%B0-%D1%80%D0%B5%D0%BF%D0%BE%D1%80%D1%82%D0%B5%D1%80-%D0%BE%D1%82-%D0%A0%D0%90%D0%98-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D1%83%D0%B4%D0%BE%D0%B1%D0%BD%D0%B8-%D0%B2%D1%8A%D0%BF%D1%80%D0%BE%D1%81%D0%B8/", "text": "\n                    Полицията в намиращия се на морето до Рим град Остия арестува местния мафиотски бос Роберто Спада, който завчера помля с глава носа на репортера на държавната телевизия РАИ Даниеле Пиервенченци. Прокуратурата е повдигнала срещу побойника доста необичайното, но справедливо според медиите обвинение: „нанасян на тежки телесни повреди в мафиотски контекст“. Юристи „преведоха“ последните две думи от становището на магистратите като „утежняващо вината обстоятелство“, което може да докара на човека на коза ностра в Остия между 2 и 3 години затвор.\n\nЛюбопитното в случая е, че Даниеле Пиервенченци изял боя не заради някакво разследване, свързано с мафиотски трафици, а заради опит да бъде хвърлена светлина върху политическите пристрастия на организираната престъпност в сателитните на Рим селища. Специално в Остия ръководеният от фамилията на Роберто Спада мощен местен клан напоследък все по-открито заигравал с дясната неофашистка партия „КазаПаунд“, като на последните местни избори тя заела с негова подкрепа сериозни позиции в общинския съвет. Та Пиервенченци и екипът му, които работят по излъчваното по РАИ2 вечерно политическо обзорно предаване „Немо“, пожелали да поразпитат Роберто Спада за даденото рамо на фашистите и той приел. Интервюто се състояло в ръководената от него зала за фитнес, но екшънът се разиграл когато пратениците на държавната телевизия излезли на площада отпред, където междувременно се били събрали доста приближени на мафиотите. И за да покаже на всички кой владее територията и кой може да се разпорежда из нея, Роберто нанесъл мощна „главичка“ на Даниеле, потрошил носа му, а охраната на бандита ступала оператора Едоардо Анселми.\n\nСлучаят веднага стана вътрешна новина №1 в Италия и пишещото братство се спука да разпространява декларации в защита на колегите от държавната телевизия. Премиерът Паоло Джентилиони поздрави Даниеле Пиервенченци и Едооардо Анселми за тяхната смела гражданска позиция. Вътрешният министър Марко Минити пък обеща упорита борба с организираната престъпност във Вечния град и околностите му. А кметицата на Рим Вирджиния Раджи реши да свика протестна демонстрация срещу заформящата се здрава симбиоза мафия – политика.\n\n \n\n\n\nИзлежаващият доживотна присъда бос на неаполитанската мафия Микеле Дзакария поиска 100 хиляди евро обезщетение за очернянето на имиджа му от държавната телевизия РАИ. Страховитият шеф на мощния клан на камората „Казалези“ бил ядосан най-вече от представянето му като съблазнител на малолетни девойки в преминалата с голям успех по телевизията сапунка „Под прикритие 2“. А подобно поведение не се вписвало в моралния кодекс на организираната престъпност и съответно побеснелият Дзакария призовал адвокатите си в строго охранявания затвор „Опера“ край Милано. В написания от защитниците му иск до прокуратурата се подчертава, че ако клиентът им бъде обезщетен със 100 хиляди евро, той щял да даде всичките пари за благотворителни цели.\n                    ", "date": "2017.11.10", "title": "Мафиот потроши носа на репортер от РАИ заради неудобни въпроси"}
{"url": "http://www.monitor.bg/a/view/54736-%D0%A4%D1%80%D0%B0%D0%BD%D1%86%D1%83%D0%B7%D0%BE%D0%B9%D0%BA%D0%B0-%D1%81%D0%BC%D0%B5%D0%BD%D1%8F-%D0%91%D0%BE%D0%BA%D0%BE%D0%B2%D0%B0/", "text": "\n                    Бившата министърка на културата на Франция Одрr Азуле беше утвърдена за генерален директор на ЮНЕСКО от Генералната конференция на организацията, съобщиха Франс прес и ТАСС. Тя е втората жена след Ирина Бокова, която ще оглави Организацията за образование, наука и култура на ООН. За Азуле гласуваха 131 от участниците в сесията на Генералната конференция, 19 бяха против.\n\n\n                    ", "date": "2017.11.10", "title": "Французойка сменя Бокова "}
{"url": "http://www.monitor.bg/a/view/67248-%D0%91%D1%80%D1%8E%D0%BA%D1%81%D0%B5%D0%BB-%D0%B8%D1%81%D0%BA%D0%B0-%D0%BE%D1%86%D0%B5%D0%BD%D0%BA%D0%B0-%D0%BD%D0%B0-%D0%BF%D0%BE%D0%BB%D0%B7%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%B8%D1%82%D0%B5-%D0%B8%D0%BD%D1%84%D1%80%D0%B0%D1%81%D1%82%D1%80%D1%83%D0%BA%D1%82%D1%83%D1%80%D0%B8-%D0%B7%D0%B0-%D0%B2%D0%BE%D0%B5%D0%BD%D0%BD%D0%B8-%D1%86%D0%B5%D0%BB%D0%B8/", "text": "\n                    Европейската комисия отправи днес предложение държавите в ЕС да започнат оценка на пречките за използването на гражданската инфраструктура за военни цели.\nПредвижда се до март догодина държавите да изготвят списък с пречките, които следва да бъдат преодолени, за да може военни сили да бъдат размествани в ЕС при необходимост. Предвижда се новоизгражданата инфраструктура - пътища, мостове, железопътни линии, финансирани от ЕС, да бъдат проектирани за двойна употреба. Посочва се необходимостта от въвеждане на уеднаквени стандарти при строителството на инфраструктура.\nКомисията отчита, че държавите имат право самостоятелно да преценяват дали да допускат движение на военни през техните земи, като целта на започващата днес инициатива е единствено да определи недостатъците от гледна точка на закона и на съществуващата физическа инфраструктура. ЕК отбелязва, че с края на Студената война военните учения в Европа са станали по-редки, но предвид настоящата обстановка със сигурността е необходимо военните да могат да се движат бързо. Тази тема залегна и в приключилата вчера двудневна среща на министрите на отбраната от НАТО.\n                    ", "date": "2017.11.10", "title": "Брюксел иска оценка на ползването на гражданските инфраструктури за военни цели "}
{"url": "http://www.monitor.bg/a/view/58004-%D0%9F%D1%80%D0%B5%D0%B7%D0%B8%D0%B4%D0%B5%D0%BD%D1%82%D0%B8%D1%82%D0%B5-%D0%BD%D0%B0-%D0%A4%D1%80%D0%B0%D0%BD%D1%86%D0%B8%D1%8F-%D0%B8-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D1%80%D0%B8%D0%B7%D0%BE%D0%B2%D0%B0%D1%85%D0%B0-%D0%B7%D0%B0-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D0%95%D0%B2%D1%80%D0%BE%D0%BF%D0%B0-%D0%BD%D0%B0-%D0%BD%D0%B0%D0%BD%D0%BE%D0%B2%D0%BE/", "text": "\n                    Френският президент Еманюел Макрон и германският му колега Франк-Валтер Щайнмайер изтъкнаха днес спешната необходимост Европа да бъде \"изградена наново\", веднага щом в Берлин встъпи в длъжност ново правителство, предаде Франс прес.\n\"Ние споделяме дълбокото убеждение, че преустройството е необходимо и спешно, и че следващата година ще е определяща в това отношение\", заяви Макрон след среща между двамата в Елисейския дворец по случай честванията на годишнината от края на Първата световна война.\n\"Наша обща отговорност е след съставянето на коалиционно правителство да работим за това. Разчитам да извършим тази работа с канцлера Меркел\", подчерта френският президент.\n\"Всички партньори в коалицията, която е на път да бъде създадена, потвърдиха по време на предизборната кампания движещата роля на френско-германския екип за осъществяването на нов европейски проект\", отбеляза Макрон и изрази надежда, че контурите на този проект ще бъдат очертани в идните месеци.\nГерманският президент приветства смелата реч на Макрон на 26 септември в Сорбоната, в която той изложи насоки за реформиране на Европа, \"в момент на силен скептицизъм\".\n\"Сигурен съм, че ентусиазмът на речта в Сорбоната ще увлече и бъдещото германско правителство\", заяви Щайнмайер.\nСлед срещата си двамата лидери отпътуваха за Елзас, където следобед ще открият тържествено френско-германския музей близо до връх Хартмансвилеркопф. На това място са се водили едни от най-кървавите сражения през Първата световна война и са убити около 25 000 френски и германски войници.\nОткриването на т.нар. \"Историал\" ще постави началото на честванията за 11 ноември 1918 г. - Деня на примирието, с който се слага край на войната.\n                    ", "date": "2017.11.10", "title": "Президентите на Франция и Германия призоваха за изграждане на Европа на наново "}
{"url": "http://www.monitor.bg/a/view/19083-%D0%9E%D0%B1%D1%89-%D1%84%D1%80%D0%BE%D0%BD%D1%82-%D1%81%D1%80%D0%B5%D1%89%D1%83-%D0%9A%D0%9D%D0%94%D0%A0-%D0%B2%D1%8A%D0%B2-%D0%92%D0%B8%D0%B5%D1%82%D0%BD%D0%B0%D0%BC/", "text": "Русия и САЩ близо до споразумение за Сирия \n                    Своеобразен фронт срещу КНДР се оформи в първите часове на форума на върна на организацията Азиатско-тихоокеанско сътрудничество в Дананг, Виетнам. В него засега се включиха освен САЩ и Япония, които по традиция са единодушни по темата, и Русия.\n\nЯпонският премиер Шиндзо Абе и президентът на Русия Владимир Путин се споразумяха за стриктно прилагане на санкциите на ООН срещу Северна Корея, предадоха Ройтерс и Киодо. „Съгласихме да прилагаме стриктно санкциите на ООН и да продължим да си сътрудничим тясно\", каза пред репортери Абе след среща с Путин в кулоарите на форума. По думите на японския премиер двамата са разговаряли за двустранните икономически проекти на спорните Курилски острови.\nСлед срещата Путин заяви, че \"много доволен\" от \"устойчивото развитие\" на отношенията между двете страни, подкрепено от активен политически диалог и напредък в икономическото сътрудничество.\nПрезидентът на САЩ Доналд Тръмп продължи с твърдата риторика срещу севернокорейските ядрени амбиции. Говорейки пред висши ръководители на компании, той заяви, че бъдещето на региона не трябва да бъде заложник на \"фантазиите на един диктатор за насилствено завладяване и ядрен шантаж\", имайки предвид севернокорейския лидер Ким Чен Ун. \"Всяка стъпка, която севернокорейският режим предприема за увеличаване на арсенала, е стъпка към все по-голяма и по-голяма опасност\", каза американският президент.\nТой заяви също, че цивилизованите хора трябва \"да се обединят\", за да прогонят терористите и екстремистите от обществата си.\n\nМедиите преди старта на срещата във Виетнам трескаво се интересуваха дали ще има или не среща на четири очи между Доналд Тръмп и Владимир Путин. Информациите бяха противоречиви, като говорителят на Белия дом Сара Сандърс, каза, че графикът е натоварен, но все пак е възможно двамата лидери да имат не толкова формална среща в кулоарите на форума в Дананг или по-късно във Филипините.\n\nСАЩ и Русия се приближават към споразумение за Сирия относно това как те се надяват да бъде решен въпросът с прекратяването на гражданската война там след разгрома на групировката \"Ислямска държава\", съобщиха снощи неназовани американски официални източници, цитирани от АП.\nАко спешните консултации, които са в ход в момента, бъдат успешни, споразумението може да бъде обявено още в събота от Тръмп и Путин след срещата им във Виетнам, съобщиха четирима американски служители.\n\nРуско-американското споразумение, което сега се обсъжда, ще се фокусира върху три елемента, съобщиха служителите: избягване на конфликт между руските и американските военни, намаляване на насилието в гражданската война и вдъхване на нов живот в мирния процес под егидата на ООН. Служителите, цитирани от АП, са пожелали анонимност, тъй като не са оторизирани да обсъждат водещите се в момента консултации.\nСпоразумението ще трябва също така да развие напредъка в установяването на т.нар. \"зони за деескалация\" в Сирия, които доведоха до успокояване на положението в някои части на страната.\nВажен момент, който трябва да бъде решен, е безпокойството на САЩ, споделяно и от неговия съюзник Израел, от присъствието на подкрепяни от Иран милиции в Сирия, които се възползват от вакуума във властта, отбелязва АП. САЩ и Израел търсят начин да предотвратят установяването на постоянно присъствие в Сирия на приятелски или лоялни на Иран сили. Израел смята Иран за свой върл враг. Една от обсъжданите идеи била установяване на \"буферна зона\" по израелската граница със Сирия.\nОчаква се също така да бъде потвърдена подкрепата за усилията на ООН по съживяване на мирния процес чрез преговорите в Женева, на които да се търси политически преход в Сирия и прекратяване на гражданската война. САЩ и Русия от години имат едно ключово противоречие - дали президентът Асад може да остане на власт в едно бъдещо сирийско правителство, посочва АП.\n\nДокато първите в света са заедно във Виетнам, нов, 24-и за този сезон тихоокеански тропически тайфун се е сформирал в Южнокитайско море западно от Филипините. Той вече получи име - Хайкуй, и е възможно след няколко дни сериозно да застраши Виетнам и района, където се провежда тихоокеанската среща на върха с участието на президентите на Русия, САЩ и Китай.\nТайфунът набира сила и се движи на северозапад. Синоптиците засега не се наемат да прогнозират точната му траектория. Скоростта на вятъра в епицентъра му се предполага да бъде около 90-105 км/ч.\n                    ", "date": "2017.11.10", "title": "Общ фронт срещу КНДР във Виетнам "}
{"url": "http://www.monitor.bg/a/view/58894-%D0%94%D0%B2%D0%B0%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BD%D0%B0-%D0%BF%D1%8A%D1%82%D1%8F-%D0%A1%D0%BE%D1%84%D0%B8%D1%8F%D0%9A%D0%B0%D0%BB%D0%BE%D1%82%D0%B8%D0%BD%D0%B0/", "text": "\n                    Двама души са загинали в тежка катастрофа на път I-8 Калотина – София. Това съобщиха за от пресцентъра на ОДМВР-София. Пътният инцидент е възникнал между два леки автомобила, а в резултата на това са загинали двамата водачи. Други пострадали няма.\n\nВ момента полицаите оглеждат местопроизшествието. Движението е организирано в едната лента, в посока Калотина и се регулира от полицейски служители.  \n                    ", "date": "2017.11.10", "title": "Двама загинаха на пътя София-Калотина "}
{"url": "http://www.monitor.bg/a/view/17131-%D0%94%D0%B2%D0%B5-%D1%87%D0%B5%D0%BD%D0%B3%D0%B5%D1%82%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0-%D1%87%D0%B0%D0%B4%D1%8A%D1%80-%D0%BD%D0%B0-%D0%B4%D1%80%D0%BE%D0%B3%D0%B0/", "text": "\n                    Двама полицаи от Стражица са арестувани при спецакция от свои колеги и ще бъдат разследвани за съучастие в пласиране на дрога. Ролята на полицаите била да осигуряват „чадър” над местните наркопласьори.Освен двамата униформени, по време на акцията са арестувани и други четирима души, за които има сведения, че се занимават активно с разпространение на наркотични вещества. При претърсване на домовете им са открити около 50 кг. канабис. Срещу тях също се води разследване. Акцията на ГДБОП и служители от Вътрешна сигурност в МВР се води под наблюдението на Върховната прокуратура.\n                    ", "date": "2017.11.10", "title": "Две ченгета в ареста  за „чадър” на дрога"}
{"url": "http://www.monitor.bg/a/view/21465-1-500-%D0%BB%D0%B2-%D0%B3%D0%BB%D0%BE%D0%B1%D0%B0-%D0%B7%D0%B0-%D0%BF%D0%BE%D0%B1%D0%BE%D0%B9-%D0%BD%D0%B0%D0%B4-%D0%BC%D0%B0%D0%B9%D0%BA%D0%B0-%D1%81-%D0%BB%D0%BE%D0%BF%D0%B0%D1%82%D0%B0/", "text": "\n                    1500 лв глоба ще трябва да заплати 45-годишен жител на казанлъшкото село Копринка, който на 30 октомври м.г. едва не убил майка си, нанасяйки й побой с дръжката на лопата.Мургавият Метин К. дълго време успявал да се спаси от правосъдието като веднага след побоя заминал за чужбина. При поредното му завръщане обаче бил открит, арестуван и изправен пред Темида да отговаря за престъпното си поведение. Оказало се, че побоят е нанесен при действието на наложена му ограничителна заповед за въздържане от насилие и доближаване жилището на жертвата. Съдебната заповед била още от есента на 2012 година, никой обаче не е в състояние да каже дали и колко пъти е била нарушавана от изверга.На територията на казанлъшката районна прокуратура само през т.г. са регистрирани три аналогични случая, като при две от досъдебните производства са били внесени обвинителни актове, а при един се е стигнало само до налагането на административно наказание по член 78 от НК.В единият случай е имало и ефективна 4-месечна присъда спрямо обвиняемия Юсеин Ю., който на 4 декември м.г. разбил прозорците на жилище в родното си село и едва не убил живеещата с него на съпружески начала жена, от която имал две деца.\n                    ", "date": "2017.11.10", "title": "1500 лв глоба за побой над майка с лопата     "}
{"url": "http://www.monitor.bg/a/view/49851-13%D0%B3%D0%BE%D0%B4%D0%B8%D1%88%D0%B5%D0%BD-%D0%B8%D0%B7%D0%BB%D1%8A%D0%B3%D0%B0-%D0%B7%D0%B0-%D0%B1%D0%BE%D0%BC%D0%B1%D0%B0-%D0%B2-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    13-годишен ученик от село Оброчище подаде на тел. 112 фалшив сигнал за бомба в местното училище, съобщиха от полицията в Добрич. Обаждането е записано на 9 ноември, около 11.50 часа. Мъжки глас подал сигнал, че на територията на училището в с. Оброчище има бомба. От проведени незабавни издирвателни мероприятия станало ясно, че сигналът е злоумишлен и неистински. Установена е самоличността на автора на сигнала. Това е малолетният К.И., на 13 години, ученик в същото учебно заведение. Пред разследващите момчето признало, че то е измислило фалшивия сигнал, а за целта е използвал телефона на сестра си, без нейно знание и съгласие. Дейността на учебното заведение в Оброчище е продължило с нормален график на занятията. Материалите по случая са докладвани на РП Балчик. По случая се извършва проверка по описа на РУ МВР Албена.\n                    ", "date": "2017.11.10", "title": "13-годишен излъга за бомба в училище"}
{"url": "http://www.monitor.bg/a/view/72938-%D0%9E%D0%BF%D0%BE%D0%B6%D0%B0%D1%80%D0%B8%D1%85%D0%B0-%D0%B4%D0%B2%D0%B5-%D0%BA%D0%BE%D0%BB%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%AF%D0%BC%D0%B1%D0%BE%D0%BB/", "text": "\n                    Два леки автомобила са били запалени умишлено недалеко от центъра на Ямбол. Сигналът за горящите коли е бил подаден на телефон 112 към  00,55 часа в петък на тел. 112.На мястото на пожара, на улица „Преслав“ 18 в близост до двора на училище, огнеборците са гасили „Опел Астра“ и „Ауди А5“, които се ползват от няколко месеца от 38-годишен местен жител.Нанесени са щети в предните части на автомобилите. Причините за възникване на пожара и щетите са в процес на установяване. На местопроизшествието е извършен оглед от дежурна оперативна група. Образувано е досъдебно производство.От ОД на МВР – Ямбол лаконично коментираха че няма данни ползвателят на запалените автомобили да е криминално проявен.\n                    ", "date": "2017.11.10", "title": "Запалиха две коли в центъра на Ямбол    "}
{"url": "http://www.monitor.bg/a/view/57874-%D0%9E%D0%BF%D1%80%D0%B0%D0%B2%D0%B4%D0%B0%D1%85%D0%B0-%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80-%D0%B7%D0%B0%D1%81%D0%BD%D0%B5%D1%82-%D0%B4%D0%B0-%D0%B2%D0%B7%D0%B5%D0%BC%D0%B0-%D0%BF%D0%B0%D1%80%D0%B8/", "text": "\n                    Хасковските магистрати оправдаха в четвъртък бившия инспектор от областния отдел “Автомобилна администрация” Петър Василев. Той е обвиняем от Хасковския окръжен съд по обвинение за поискан рушвет. На 30 май 2015 г. Василев бе заснет от турски шофьор на ТИР как иска и взима от кабината на камиона банкноти. Ден по-късно водачът публикува заснетото. По време на разследването бе изготвена експертиза, бяха разпитани на свидетели.По време на процеса Петър Василев не се призна за виновен. В решението на съда е записано, че има нарушения на службата от страна на инспектора, който не е отразил своевременно проверката в ежедневния си отчет. Тези нарушения на службата обаче не съставляват престъпление, се отбелязва в оправдателната присъда. Прокуратурата най-вероятно ще протестира присъдата пред Пловдивския апелативен съд. \n                    ", "date": "2017.11.10", "title": "Оправдаха инспектор, заснет да взема пари "}
{"url": "http://www.monitor.bg/a/view/3499-%D0%95%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0%D0%BC%D0%B5-%D1%80%D1%83%D0%BC%D1%8A%D0%BD%D0%B5%D1%86-%D0%B8%D0%B7%D0%B2%D1%8A%D1%80%D1%88%D0%B2%D0%B0%D0%BB-%D0%BA%D1%80%D0%B0%D0%B6%D0%B1%D0%B8-%D0%B2-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F/", "text": "\n                    Румънски гражданин ще бъде екстрадиран в Швейцария, където ще отговаря за престъпления, извършвани по-рано в страната. Окръжният съд в Русе допусна екстрадирането на Мунтеан Т., издирван чрез Интерпол. Решението е окончателно и не подлежи на обжалване.На 15 юни т.г. Прокуратурата в Кантон Женева е издала заповед за арест на лицето заради водено в Швейцария наказателно дело. Престъпленията, за които румънският гражданин ще отговаря, са свързани с проникване в чужда собственост, увреждане на собственост и взломни кражби, извършвани на територията на кантон Женева в периода 5 ноември 2016 г. – 19 ноември 2016 г.Мунтеан е задържан на 25 септември т.г. при влизане в България през ГКПП „Дунав мост”. Има взета мярка за неотклонение „задържане под стража” до фактическото му предаване в Швейцария.\n\n\n                    ", "date": "2017.11.10", "title": "Екстрадираме румънец,  извършвал кражби в Швейцария"}
{"url": "http://www.monitor.bg/a/view/68816-%D0%9F%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%88%D0%B5%D1%84%D0%BE%D0%B2%D0%B5-%D1%81%D0%B0-%D0%B0%D1%80%D0%B5%D1%81%D1%82%D1%83%D0%B2%D0%B0%D0%BD%D0%B8%D1%82%D0%B5-%D0%B7%D0%B0-%D0%B4%D1%80%D0%BE%D0%B3%D0%B0/", "text": "\n                    Началниците на криминална и икономическа полиция в Стражица са двете арестувани ченгета при специализираната акция срещу наркоразпространители в града. Те са били следени от няколко месеца преди белезниците да щракнат върху ръцете им. Двамата се разследват за осигуряване на „чадър” над местните наркодилъри, на които давали информация за предстоящи проверки и обиски. Освен двамата униформени, по време на акцията са арестувани и други четирима души, за които има сведения, че търгуват активно с наркотични вещества. Сред тях има един обущар и един шофьор на камион. При претърсване на домовете на двамата са открити около 50 кг. канабис натъпкан в чували. И двамата са с чисти досиета, но сега срещу тях също се води разследване. Акцията на ГДБОП и служители от Вътрешна сигурност в МВР се води под наблюдението на специализираната прокуратура в София, затова и от Областата дирекция на МВР във Велико Търново не изнесоха официална информация по случая.\n\n \n\n \n                    ", "date": "2017.11.10", "title": "Полицейски шефове са арестуваните за дрога"}
{"url": "http://www.monitor.bg/a/view/38922-%D0%92%D0%BB%D0%B0%D0%B4%D0%BE-%D0%9F%D0%BB%D0%B0%D1%86%D0%B5%D0%BD%D1%82%D0%B0%D1%82%D0%B0-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4/", "text": "\n                    Софийска районна прокуратура внесе в съда обвинителен акт срещу Владимир Стоянов-Плацентата за побоя над акушер-гинеколог на 1 юли т.г. в столичната болница „Шейново“, съобщиха от държавното обвинение. Инцидентът е станал около 12,40 ч. на междустълбищна площадка на втори етаж. Д-р Албена Гагова обяснила на младия татко, че плацентата е биологичен материал и за нейното съхранение има установен ред, както и че не може да му бъде предоставена в почивния ден. Тогава Стоянов ударил в главата лекарката и й причинил лека телесна повреда - мозъчно сътресение, счупване на носните кости, разкъсана горна устна. Това е предизвикало временно разстройство на здравето й, неопасно за живота. За това престъпление се предвижда затвор от 1 до 5 г. \nМиналия месец Стоянов бе арестуван за незаконно притежание на ловна пушка. На първа инстанция СРС го остави без никаква мярка за неотклонение, а на втора СГС му определи 500 лв. гаранция. В съда стана ясно, че Стоянов е бил арестуван през октомври 2016 г., когато полицията разкрила, че укрива бежанци. Някои от тях са дали показания и пред съдия, че мъжът е стрелял с ловна пушка.  \n                    ", "date": "2017.11.10", "title": "Владо Плацентата отива на съд "}
{"url": "http://www.monitor.bg/a/view/55449-%D0%94%D1%80%D0%BE%D0%B3%D0%B8%D1%80%D0%B0%D0%BD%D0%B8%D1%8F%D1%82-%D0%9A%D1%80%D0%B0%D1%81%D0%B8%D0%BC%D0%B8%D1%80-%D1%83%D0%B1%D0%B8%D0%BB-18%D0%B3%D0%BE%D0%B4%D0%B8%D1%88%D0%BD%D0%B0%D1%82%D0%B0-%D1%80%D0%BE%D0%B4%D0%B8%D0%BB%D0%BA%D0%B0-%D0%BE%D1%82-%D1%80%D0%B5%D0%B2%D0%BD%D0%BE%D1%81%D1%82/", "text": "\n                    22-годишният Красимир Николинов Атанасов, който преби до смърт 18-годишната си приятелка Надежда Стойчева, е наркоман с 6 ефективни присъди зад гърба си. Toй убил момичето при битов инцидент, породен от ревност. Това стана ясно вчера по време на заседание на Варненския окръжен съд, на което по искане на Окръжната прокуратура му бе определена постоянна мярка за неотклонение „задържане под стража“. Красимир бе привлечен като обвиняем за убийството на 18-годишната си съжителка, извършено на 7 ноември по особено мъчителен и с особена жестокост начин. Трупът на жертвата бе открит в жилището, което двамата обитавали в циганската махала на варненския квартал „Аспарухово“. След извършената аутопсия по тялото и главата на младата жена били установени множество наранявания, довели до смъртта й.Убиецът е от ромски произход, с богато съдебно минало. Излязъл от затвора на 20 октомври, м.г. и оттогава е безработен. От 6 месеца живеел с жертвата, а мотивът за убийството е ревност. Данните сочат, че роденото преди 10-тина дни бебе не е от Красимир и той е знаел за това обстоятелство. Двамата с Надя започнали фактическо съжителство, след като тя вече е била бременна.Детето не е припознато от истинския баща към този момент и е оставено в болница. На този етап не е ясно кой ще поеме грижите за него.При задържането на Красимир са взети сравнителни образци от кръв и се извършва експертиза, но има данни, че е извършил престъплението под влиянието на наркотици. Предходните му присъди са били предимно за грабежи, но извършени като непълнолетен, заяви прокурор Росица Георгиева. Във фаталния ден Красимир е нанесъл множество жестоки удари с твърд предмет в областта на главата на беззащитното момиче, което довело до тежка черепно-мозъчна травма и смъртта му. Стана ясно още, че 22-годишният убиец се е опитвал и да души жертвата, като съдебните медици са установили множество следи по гръдната и шийната мускулатура на Надя. „Съжалявам за постъпката си. Искам по-лека мярка“, каза Красимир пред съда. Предвид тежкото криминално престъпление на подсъдимия и богатото му криминално минало, съдебният състав реши, че той може да се укрие или извърши друго престъпление. Според адвоката му Калина Андреева, Красимир вече е можел да направи това, но е оказал пълно съдействие на разследващите. Той сам се е явил в Четвърто полицейско управление в „Аспарухово”, след като е бил извикан по телефона за обяснения по случая с пребитата Надежда. Има достатъчно доказателства, че убийството е извършено от Красимир. Затова му бе наложена постоянна мярка „задържане под стража“, която може да се обжалва на 21 ноември т.г. Към този момент е рано да се говори за присъда, но предвидено от закона наказание в този случай на тежко умишлено престъпление, според НК е от 15 до 20 години доживотен затвор или доживотен затвор без замяна, коментираха случая магистрати.\n\n\n                    ", "date": "2017.11.10", "title": "Дрогираният Красимир убил 18-годишната родилка от ревност"}
{"url": "http://www.monitor.bg/a/view/38565-%D0%9D%D0%B0%D0%B4-2500-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BC%D0%B0%D0%BB%D0%BA%D0%B8-%D0%B8-%D1%81%D1%80%D0%B5%D0%B4%D0%BD%D0%B8-%D1%84%D0%B8%D1%80%D0%BC%D0%B8-%D1%80%D0%B0%D0%B1%D0%BE%D1%82%D1%8F%D1%82-%D0%B2-%D0%A0%D1%83%D0%BC%D1%8A%D0%BD%D0%B8%D1%8F/", "text": "\n                    В момента има около 2500 малки и средни компании с български капитал в Румъния и около 2100 работят с румънски капитал в България. Това обяви зам.-изпълнителният директор на Изпълнителната агенция за насърчаване на малките и средните предприятия (ИАНМСП) Румяна Цаканска по време на българо-румънски бизнес форум в „Интер експо център“.\n\nТова е една доста добра статистика, като има тенденция да се увеличават българските фирми в Румъния, защото става въпрос за голям и сериозен пазар, каза тя, цитирана от пресцентърът на агенцията.\n\nСеверната ни съседка е един от най-големите търговски партньори на България. Тя е на трето място като експортен партньор в рамките на ЕС след Германия и Италия и четвърти търговски партньор в света след Германия, Италия и Турция. Основните стоки, които България изнася за Румъния, са доста разнообразни: храни, нефтени масла, царевица, медикаменти и други, но стоките, внасяни от Румъния към България са коренно различни: автомобили, газ, стоки най-вече от автомобилната индустрия.\nРумънските фирми проявяват сериозен интерес от различни форми на партньорство с български фирми, с които да се развият отношенията за производствено коопериране и създаване на бизнес партньорства, каза Цаканска.\n\nСъветникът на министъра на икономиката Любомир Ганчев обяви, че двустранният стокообмен надхвърля 4 млрд. евро годишно. България изнася стоки за около 2 млрд. евро за Румъния. Бизнес форумът се организира от ИАНМСП и СТИВ-Букурещ Иво Маринов. На него присъства още и посланикът на Румъния у нас Йон Гъля.\n                    ", "date": "2017.11.10", "title": "Над 2500 български малки и средни фирми работят в Румъния"}
{"url": "http://www.monitor.bg/a/view/19807-china-investment-corporation-%D1%81-%D0%B0%D0%BA%D1%82%D0%B8%D0%B2%D0%B8-%D0%BE%D1%82-900-%D0%BC%D0%BB%D1%80%D0%B4-%D0%BF%D1%80%D0%BE%D1%83%D1%87%D0%B2%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8%D1%82%D0%B5-%D0%B7%D0%B0-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Единственият в Китай и втори по големина в света суверенен фонд China Investment Corporation (CIC) проучва възможностите за инвестиции в България. Това стана ясно на среща на главния секретар на Министерството на икономиката Владимир Туджаров с изпълнителния вицепрезидент на CIC Лиу Дзун.\n\nЛиу Дзун и ръководената от него делегация от CIC са на посещение в България по покана на Министерството на икономиката за запознаване с инвестиционната и бизнес среда, и потенциални проекти. Китайският суверенен фонд CIC, със седалище в Пекин, е 100% собственост на китайската държава. Създаден е от китайското правителство през 2007 г. с цел управление на част от огромния валутен резерв на страната и реализиране на инвестиции в чужди активи. Към настоящия момент активите на фонда са в размер на 900 млрд. щ.д. Фондът притежава огромен оборотен капитал, който му позволява да реализира мащабни инвестиции в сектори, като инфраструктура, промишлено производство и туризъм, като има реализирани инвестиции във Великобритания, Германия, Полша, Албания, САЩ.\n\nГлавния секретар на Министерството на икономиката запозна делегацията с инвестиционната и бизнес среда у нас, като подчерта, че страната ни притежава ключовите фактори, необходими за развитието на успешни бизнес и инвестиционни проекти: финансова и макроикономическа стабилност; благоприятен данъчен режим; стратегическото географско местоположение, което ни позиционира като основен транзитен център, свързващ европейския пазар със страните от Средиземноморието, Близкия Изток и Азия. Той също така информира за насърчителните мерки за инвестиции по Закона за насърчаване на инвестициите.\n\nВладимир Туджаров запозна гостите и с възможностите за инвестиции в българските индустриални зони, за което може да бъде получена подкрепа от страна на „Национална компания индустриални зони” ЕАД, която е 100% държавно дружество с едноличен собственик на капитала на Министерство на икономиката. Компанията има изградени зони в София, Видин, Русе, Свиленград, Бургас, където чуждите инвеститори могат да закупят терени с изградена инфраструктура и бързо да стартират производство. Предложено бе да бъдат разгледани и възможностите за финансово партньорство между CIC и Българската банка за развитие в т.ч. за финансиране на инвестиционни проекти у нас.\n                    ", "date": "2017.11.10", "title": "China Investment Corporation с активи от $900 млрд. проучва възможностите за инвестиции в България"}
{"url": "http://www.monitor.bg/a/view/86887-%D0%9F%D1%83%D1%81%D0%BA%D0%B0%D1%82-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE-%D0%BE%D1%82%D1%81%D0%B5%D1%87%D0%BA%D0%B0%D1%82%D0%B0-%D0%BD%D0%B0-%D0%90%D0%9C-%D0%A1%D1%82%D1%80%D1%83%D0%BC%D0%B0-%D0%BE%D1%82-%D0%9A%D1%80%D0%B5%D1%81%D0%BD%D0%B0-%D0%B4%D0%BE-%D0%A1%D0%B0%D0%BD%D0%B4%D0%B0%D0%BD%D1%81%D0%BA%D0%B8/", "text": "\n                    Най-дългата отсечка от магистрала „Струма“ от Кресна до Сандански ще бъде пусната предсрочно. Това увери регионалният министър Николай Нанков в парламента. Участъкът е дълъг 25 км и срокът за него е май 2019 година. По думите на Нанков вече сме на над 50% физическо изпълнение на обекта. Започваме и финансово да го изпълняваме с европейски средства и срокът ще бъде съкратен до ноември 2018 година.\n\nНанков и транспортният министър Ивайло Московски припомниха, че вече има одобрена апликационна форма с еврофинансиране. 628 млн. е безвъзмездната помощ по линия на ОП „Транспорт“, 111 млн. е националното съфинансиране, или общо 739 млн. за участъците 3-1 от магистрала „Струма“.\n\nМосковски коментира, че с одобрението на апликационната форма за АМ „Струма“ е отпаднало опасението на опонентите им, че тя няма да бъде завършена. „АМ „Струма“ вече е един необратим процес, който се надяваме да бъде завършен в заложените срокове“, каза още той.\n\n \n                    ", "date": "2017.11.10", "title": "Пускат предсрочно отсечката на АМ \"Струма\" от Кресна до Сандански"}
{"url": "http://www.monitor.bg/a/view/12857-%D0%A5%D0%B8%D0%BF%D0%B5%D1%80%D0%BC%D0%B0%D1%80%D0%BA%D0%B5%D1%82-%D0%9F%D1%80%D0%B0%D0%BA%D1%82%D0%B8%D0%BA%D0%B5%D1%80-%D0%BE%D1%82%D0%B2%D0%BE%D1%80%D0%B8-%D0%B2%D1%80%D0%B0%D1%82%D0%B8-%D0%B2-%D0%A8%D1%83%D0%BC%D0%B5%D0%BD/", "text": "Магазинът посрещна първите си клиенти с модерна визия и невероятни оферти\n                    „Практикер“ отвори преди дни свой магазин в Шумен, съобщиха от веригата. Лентата на 11-ия хипермаркет на веригата в страната за дома и градината „Практикер“ прерязаха Тодор Белчев - председател на съвета на директорите на „Видеолукс Холдинг“ и Любомир Христов, кмет на община Шумен.\n\n„Аз се радвам за това, което се случва в Шумен. Градът си заслужава, градът е жив, градът се развива и има нужда от такъв магазин. Този магазин е 11-ти поред, но не и последен. Нашата политика за развитие продължава. Тази година открихме магазини в Бургас и в Ямбол, сега започваме с много бързи темпове обновяване на магазините в София и Велико Търново.“, каза Тодор Белчев на откриването.\n\n„Практикер“ - Шумен се помещава в нова модерна сграда, заемаща площ от над 7200 кв. м. На повече от 5000 кв. м. търговска площ, просторният хипермаркет ще зарадва клиентите си с приветлива атмосфера и функционална подредба и организация, така че потребителите лесно да разгледат и да открият това, което им е необходимо, за да създадат и подобрят своите мечтани дом и градина. На достъпни цени те ще могат да избират от богат асортимент от над 50 хил. продукта на водещи световни и български производители в различни категории - строителни материали, санитария, фаянс и теракот, ламиниран паркет, инструменти за ремонта и градината, осветителни тела, бои и декорация, градина, къмпинг, авто- и велоаксесоари. Клиентите ще могат да се възползват и от полезни услуги като застраховка „Удължена гаранция“ на продуктите, 3D проектиране на бани, рязане и кантиране на плоскости, тониране на бои, транспорт на закупени стоки, покупки на изплащане и безплатен паркинг с над 150 паркоместа. За доброто обслужване и консултация на клиентите ще се грижат над 70 служители.\n\n„Практикер“ - Шумен отвори врати на бул. „Симеон Велики“ 37 на удобно и комуникативно място, част от голяма търговска зона. В приятна обстановка, клиентите ще получават внимателна и професионална консултация и ще могат бързо и лесно, на едно място, да намерят всичко, от което се нуждаят, за да направят дома и градината си по-красиви, уютни и комфортни. Реализацията на проекта е дело на строителнaтa фирмa „Бараж Груп“ ЕООД.\n                    ", "date": "2017.11.10", "title": "Хипермаркет „Практикер“ отвори врати в Шумен"}
{"url": "http://www.monitor.bg/a/view/69993-%D0%A2%D1%83%D1%80%D0%B8%D1%81%D1%82%D0%B8%D1%82%D0%B5-%D0%BE%D1%81%D1%82%D0%B0%D0%B2%D0%B8%D1%85%D0%B0-152-%D0%BC%D0%BB%D0%BD-%D0%BB%D0%B2-%D0%B2-%D1%80%D0%BE%D0%B4%D0%BD%D0%B8%D1%82%D0%B5-%D1%85%D0%BE%D1%82%D0%B5%D0%BB%D0%B8/", "text": "Над 436 хил. чужденци почивали у нас в края на лятото\n                    Туристите са оставили 152,6 млн. лв. в родните хотели за нощувки през септември. Това е ръст от 4,5% спрямо същия месец на 2016 г., сочат последните данни на Националния статистически институт (НСИ). Оказва се, че само чужденците, които са идвали на почивка в България, са похарчили близо 118 млн. лв.Изчисления на „Монитор“ показват, че средно на отседнал в наш хотел чужд турист през септември се падат по 270 лв.Общият брой на туристите, отседнали в хотели у нас за месеца, е бил 797 630. Сънародниците ни, които са спали на хотел, са били 361 хил., а на чужденците – 436 хил. Родните туристи са отсядали предимно за 2,5 нощувки, като основно са почивали в по-нисък клас места за настаняване. Статистиката показва обаче, че през септември нашенците са плащали и за хотели от по-високия клас 4-5 звезди. Причината, може би в намаленията на цените в края на летния сезон. Традиционно чуждоземците отсядат в скъпите хотели, като най-честоПрез септември най-много гости са посрещнали областите Бургас, Варна, София, Добрич и Пловдив. Най-малко посетители пък отчита Перник.2729 хотели, мотели, къмпинги и хижи са работели през деветия месец на годината. Броят на стаите в тях е 128 хил., а на леглата - 285 хил. Общият брой на нощувките във всички места за настаняване, регистрирани през септември 2017 г., е малко 3,089 млн., или с 0,5% повече в сравнение със същия месец на предходната година, като най-голямо увеличение на нощувките с близо 4 на сто има в хотелите с 4 и 5 звезди.Както „Монитор“ вече писа по думите на туристическия министър Николина Ангелкова петзвездни хотели в страната ниСпоред нея нашата страна е предпочитана за почивка, тъй като предлага най-добро съотношение между цена и качеството. Хотелите от високия клас са все по-търсени от туристите, но България не би могла да бъде дестинация за луксозен туризъм, категорична бе тя.Ангелкова добави, че контролът в туризма трябва да бъде изключително завишен. А за да отговорят на желанията на всички пристигащи, ол инклузив хотелите са започнали да питат гостите си за вкусовите им предпочитания. Целта е да не се стига до ситуации, в които туристите няма какво да си изберат за ядене от блок масите и остават гладни. Към момента обаче подобна практика имало само във високия клас хотели, но техният брой все още бил много малък.\n\n\n                    ", "date": "2017.11.10", "title": "Туристите оставиха 152 млн. лв. в родните хотели"}
{"url": "http://www.monitor.bg/a/view/15383-%D0%9D%D0%BE%D0%B2%D0%BE-%D0%B7%D0%B2%D0%B5%D0%BD%D0%BE-%D0%B2-%D0%90%D0%9F%D0%98-%D1%89%D0%B5-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%B7%D0%B0-%D1%82%D0%B0%D0%BA%D1%81%D0%B8%D1%82%D0%B5-%D0%BE%D1%82-%D1%82%D0%BE%D0%BB%D0%B0/", "text": "Министър Нанков прави реформа в агенцията \n                    Ново звено в Агенция \"Пътна инфраструктрура\" ще отговаря за приходите, събирани от предстоящото въвеждане на тол системата. Това предвиждат промени в Правилника за структурата, дейността и организацията на работа на пътна агенция. \nПромените предвиждат звеното да поддържа и национален електронен регистър на доставчиците на услуги за електронно събиране на такси.  С проекта се предвижда създаването на две нови дирекции - дирекция „Информационни технологии и системи“ и дирекция „Пътна безопасност и планиране на дейностите по републиканската пътна мрежа“.\nРеформата в пътната агенция ще доведе и до \"промяна в числеността на определени дирекции от централната администрация и специализираните звена с оглед разширяване на функциите им и изпълнение на вменените им нови задължения\", пише в доклада на регионалният министър до Министерски съвет.\nВ него Нанков нарочно посочва, че вътрешно-структурни реформи ще са в рамките на съществуващата численост на АПИ. Промените в увеличение на числеността на централната администрация за сметка на намаление на числеността на специализираните звена – областни пътни управления.\nАдминистрацията ще се ръководи от нова длъжност в агенцията - главен секретар. Новата дирекция  „Информационни технологии и системи“ ще се занимава с мониторинг и поддръжка на интелигентните транспортни системи в структурата на АПИ, както и осъществяване на дейности с Географската информационна система (ГИС) и Уеб системата за информираност (LIMA), пише още Нанков в доклада.\nДирекция „Пътна безопасност и планиране на дейностите по републиканската пътна мрежа“ ще се бори с пътнотранспортните произшествия в страната. За целта ще планира мерките за  за подобряване на състоянието на съществуващата и изграждането на нова пътна инфраструктура.\nВ агенцията е предвидено от 2018 г. да се увеличат разходите за персонал по бюджета на МРРБ, респективно на АПИ, в размер на 2.5 млн. лв. за сметка на намаление на разходите за издръжка.\n\n \n                    ", "date": "2017.11.10", "title": "Ново звено в АПИ ще отговаря за таксите от тола"}
{"url": "http://www.monitor.bg/a/view/21800-%D0%9F%D1%80%D0%B8%D1%85%D0%BE%D0%B4%D0%B8%D1%82%D0%B5-%D0%BD%D0%B0-1400-%D0%BC%D0%B0%D0%BB%D0%BA%D0%B8-%D0%B8-%D1%81%D1%80%D0%B5%D0%B4%D0%BD%D0%B8-%D0%BF%D1%80%D0%B5%D0%B4%D0%BF%D1%80%D0%B8%D1%8F%D1%82%D0%B8%D1%8F-%D1%81%D0%B0-%D0%BD%D0%B0%D1%80%D0%B0%D1%81%D0%BD%D0%B0%D0%BB%D0%B8-%D1%81-%D0%B5%D0%B4%D0%BD%D0%B0-%D1%82%D1%80%D0%B5%D1%82%D0%B0/", "text": "Софийска компания е реализирала рекорден ръст приходи от 593 на сто\n                    Приходите на 1438 малки и средни предприятия са нараснали с 30 на сто през 2016 г. спрямо предходната година. Това е заявила изпълнителният директор на Изпълнителната агенция за насърчаване на малките и средните предприятия (ИАНМСП) Мариета Захариева при обявяването на класация за най-динамичните малки и средни предприятия в България, която е направена сред тези фирми по публични данни, съобщиха от Агенцията.\n\nФирмите са реализирали приходи за 17.324 млрд. лв., което е 18.4 на сто от БВП за миналата година. Нетната печалба е почти 1.2 млрд. лв., а активите им - 11.7 млрд. лв. От първите десет компании в класацията, шест са базирани в София и по една в Пловдив, Варна, Бургас и Благоевград. Продажбата на автомобили и части, производство на машини, търговията, транспортът, високите технологии и производството на облекла и текстил са секторите, в които са реализирани най-големите приходи. Търговията реализира ръст от 170.8 на сто, строителството - 150.2 на сто, транспортът - 97.8 на сто, информационните технологии - 91 на сто, облекло и текстил - 68 на сто.\n\nЗахариева е посочила, че трябва да се обогатят съществуващите инструменти в подкрепа на засилването на предприемаческия дух сред младите хора и да се гарантира, че програмите остават насочени към развитието на основни умения. Бизнесът иска да се въведе предприемачеството като част от програмите на всички етапи от обучителния процес. ИАНМСП и Министерството на икономиката работят да се опростят и намалят допълнително разходите за процедурите за започване на бизнес, да се намали административната тежест, да се улесни достъпът до финансиране и да се мотивират повече хора да развиват своите предприемачески инициативи. До момента от 187 предоставяни административни услуги, са предложени промени в 113, като от тях 67 броя такси са предложени за намаляване, а за 21 услуги таксата напълно отпада. \n\nМариета Захариева е наградила победителя в класацията - софийска компания, която е реализирала рекорден ръст приходи от 593.60 на сто за миналата година или общо 5.417 млн. лв. В нея са заети 12 служители. Тя е специализирана в изготвянето на цялостна концепция за системи за закотвяне на плаващи съоръжения на различни дълбочини. Участвала е в реализацията на яхтените пристанища Балчик и Созопол, на първото рибарско пристанище в Сарафово и в създаването на първия изкуствен подводен риф в акваторията на българското Черноморие. Компанията е била основният изпълнител в световноизвестния проект \"Плаващите кейове\" на Христо Явашев - Кристо на езерото Изео в Италия. \n                    ", "date": "2017.11.10", "title": "Приходите на 1400 малки и средни предприятия са нараснали с една трета"}
{"url": "http://www.monitor.bg/a/view/81317-easyjet-%D1%81-%D0%BD%D0%BE%D0%B2-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80/", "text": "Нискотарифният превозвач приврече бивш зам.-шеф на TUI\n                    Нискотарифният авиопревозвач easyJet съобщи днес, че новият му главен изпълнителен директор ще е Йохан Лундгрен, предаде Ройтерс.\nЛундгрен ще поеме поста на 1 декември от Каролин Маккол, която управлява компанията от 2010 г. и напуска в края на годината, за да поеме ръководството на телевизионната мрежа ITV.\nАвиокомпаниите Air Berlin, Alitalia и Monarch влязоха в процедура по неплатежоспособност тази година, отчасти заради силната ценова конкуренция в сектора, но easyJet успя да се възползва от сътресенията. Договори се да купи част от активите на Air Berlin след фалита му и подаде оферта за части от Alitalia. Британският превозвач кандидатства също за разрешително да лети от Виена в опит да се предпази от продължаващата несигурност около Брекзит. \nЛундгрен е работил 12 години в туроператорския концерн TUI. Като заместник главен изпълнителен директор на TUI Travel той е увеличил рентабилността с около 48% от 370 млн. британски лири до 546 млн. британски лири между 2011 и 2014 г., съобщи компанията. \n                    ", "date": "2017.11.10", "title": "EasyJet с нов изпълнителен директор"}
{"url": "http://www.monitor.bg/a/view/30175-%D0%A1%D0%BB%D1%8A%D0%BD%D1%86%D0%B5-%D0%B8-15-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "\n                    В сутрешните часове днес облачността ще е разкъсана, значителна над източната половина на страната. На места в низините и котловините ще има мъгла. Около и след обяд облачността временно ще намалее, в много райони до предимно слънчево време. Такава е прогнозата за времето на Националния институт по метеорология и хидрология (НИМХ) към БАН, съобщи дежурният синоптик Ана Дякова пред \"Фокус\".Ще духа слаб вятър от запад-северозапад. Максимални температури ще бъдат предимно между 10° и 15°, а в София -11°. Атмосферното налягане ще бъде малко по-ниско от средното за ноември и през деня ще продължи бавно да се понижава.Над Черноморието ще има разкъсана облачност. Ще духа слаб до умерен вятър от запад-северозапад. Максималните температури на въздуха 13-14°, близки до температурата на морската вода. Вълнението на морето ще е 2-3 бала, но с тенденция на отслабване.В планините ще преобладава слънчево време с временни увеличения на облачността. Ще духа слаб, по високите и открити части умерен вятър от запад-северозапад. Максималната температура на височина 1200 метра ще е около 8°, на 2000 метра – около 2°.  \n                    ", "date": "2017.11.10", "title": "Слънце и 15 градуса днес "}
{"url": "http://www.monitor.bg/a/view/941-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B3%D0%BB%D0%B0%D1%81%D1%83%D0%B2%D0%B0%D1%82-%D0%9A%D0%B8%D1%80%D0%B8%D0%BB-%D0%90%D0%BD%D0%B0%D0%BD%D0%B8%D0%B5%D0%B2-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80/", "text": "\n                    Парламентът ще гласува оставката на проф. Николай Петров като здравен министър и кандидатурата на Кирил Ананиев за поста. Очаква се рокадата да бъде включена в дневния ред на Народното събрание. Проекторешението за промени в състава на Министерски съвет е внесено от кабинета вчера. На мястото на министъра на здравеопазването проф. Николай Петров, който подаде оставка на 30 октомври, се предлага кандидатурата на Кирил Ананиев, който в е зам.-министър на финансите.  \n                    ", "date": "2017.11.10", "title": "Депутатите гласуват Кирил Ананиев за здравен министър"}
{"url": "http://www.monitor.bg/a/view/66179-2-%D0%BC%D0%B8%D0%BB%D0%B8%D0%BE%D0%BD%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0-%D0%BF%D1%83%D1%88%D0%B0%D1%82-%D0%B1%D0%B5%D0%B7-%D0%BA%D0%B0%D1%82%D0%B0%D0%BB%D0%B8%D0%B7%D0%B0%D1%82%D0%BE%D1%80%D0%B8/", "text": "Столичният кмет Фандъкова: Даже няма регистрираме такива возила\n                    Близо 2 млн. коли се движат по пътищата в България без катализатори и замърсяват въздуха. Това показва проучване на „Монитор“, което се базира на регистрираните автомобили у нас. Според последните данни на МВР те са около 4,3 млн. Най-много са автомобилите, които са на възраст над 20 години – 1,8 млн., сочат данните от Пътна полиция. Това ще рече, че те сапървите возила с катализатори у нас. Така сметката показва, че 1,8 млн. автомобила никога не са имали катализатори. Много от техните събратя пък са се разделили с пречиствателите, тъй като са се запушили. Други пък шофьори са ги свалили без техническа причина, а поради факта, че катализатор на старо се изкупува от цени между 50 и 150 лева заради вложения благороден метал в него. Така простата сметка показва, че поне над 2 млн. автомобила тровят въздуха у нас.Както „Монитор“ писа, вече е сформирана работна група от няколко министерства, която да изготви промени в множество нормативни актове. С тях тези автомобили трябва да бъдат спирани от движение.допълнително са поставили катализатор. Такива обаче са изключително малко, тъй като цената на устройството за редуциране на вредните емисии започва от 800 лева и може да стигне дори до няколко хиляди.Решенията на комисията вече са факт, а първите седем газанализатори са закупени от столична община, където се смята, че е един от най-замърсените райони с лош въздух в страната.Пет от уредите отиват в пунктовете за регистрация на коли в КАТ, а другите два ще се ползват за мобилни и служителите на „Пътна полиция“ ще спират направо на пътя, където ще извършват проверки. При наличието на вредни емисии над нормата колитена проблема. Тогава те отново ще трябва да минават през цялата процедура по регистрация и едва след това ще получават отново необходимите документи за движение по пътищата на страната.Кметът на София Йорданка Фандъкова също настоява автомобили без катализатори да не бъдат регистрирани в КАТ, за да не се включват в движението.„Трябва да водим тази битка, тя е битка за здравето на нашите деца. Успяхме за 3-4 години да подобрим автобусите. В момента тече процедура за закупуване на нови 120 автобуса на природен газ“, обясни Фандъкова.\n\n\n                    ", "date": "2017.11.10", "title": "2 милиона автомобила пушат без катализатори"}
{"url": "http://www.monitor.bg/a/view/63158-%D0%90%D0%B2%D1%82%D0%BE%D0%B1%D1%83%D1%81-%D0%BC%D0%B8%D0%BD%D0%B0%D0%B2%D0%B0-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%B5%D0%B3%D0%BB%D0%B5%D0%B4-%D1%81-%D0%BF%D1%8A%D1%82%D0%BD%D0%B8%D1%86%D0%B8%D1%82%D0%B5/", "text": "\n                    Междуградски автобус от Велинград за Пазарджик преминава през технически преглед заедно с пътниците, съобщи bTV. След проверка се оказало, че фирмата собственик на автобуса е шампион по актове за техническа неизправност.  На 2 ноември в 16 ч. по разписание, от автогарата във Велинград тръгва автобус за Пазарджик. Потегля обаче към пункт за технически прегледи. Пътниците са стъписани. „Той ни обясни, че има работа и трябва да отидем до едно място. Все пак ние разчитаме на този час, имаше хора, които слизат на автогарата, гонят други автобуси”, разказа пътничка от Велинград. „Автомобилна администрация” е започнала проверка, а от фирмата превозвач са отказали  коментар. Проверката обаче установила, че превозното средство е изпълнявало курсове без валиден технически преглед повече от 10 дни, а от началото на годината фирмата е санкционирана 8 пъти.\n                    ", "date": "2017.11.10", "title": "Автобус минава технически преглед с пътниците  "}
{"url": "http://www.monitor.bg/a/view/43560-%D0%9A%D0%BC%D0%B5%D1%82-%D0%B8%D1%81%D0%BA%D0%B0-%D0%9B%D0%B0%D0%B7%D0%B0%D1%80-%D0%92%D0%BB%D0%B0%D0%B9%D0%BA%D0%BE%D0%B2-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D0%BA%D0%B0%D1%82%D0%BE-%D0%BE%D0%B1%D1%89%D0%B8%D0%BD%D1%81%D0%BA%D0%B8-%D1%81%D1%8A%D0%B2%D0%B5%D1%82%D0%BD%D0%B8%D0%BA/", "text": "\n                    Кметът на община Септември Марин Рачев призова председателя на общинската структура на ПП ГЕРБ в града Атанас Узунов да направи нужните постъпки и да подаде съответното искане към Общинската избирателна комисия за служебното отстраняване на Лазар Влайков като общински съветник поради три поредни отсъствия от сесиите на ситипарламента. По този начин групата на ГЕРБ ще бъде попълнена от следващия в листата по преференция, каквото повелява законът, допълни кметът. Лазар Влайков, с чийто пистолет“Глок“ бе прострелян смъртоносно бизнесмена Наско Тонкев от село Виноградец, остана под“домашен арест“, след като Районният съд в Пазарджик в четвъртък отказа да промени мярката му с по-лека. След инцидента, станал на 1 септември в ресторант“ Градина“, от ръководството на ГЕРБ Влайков беше призован, освен да се оттегли от поста на председател, да прояви и морална позиция като напусне Общинския съвет като редови съветник, подавайки заявление за прекратяване на правомощията му, но той остана. По повод искането на бившия председател на ситипарламента в Септември Влайков „домашният арест“ да бъде заменен с по-лека мярка, районните магистрати смятат, че заеманите от Лазар Влайков длъжности в кооперацията във Виноградец и ОбС - Септември, не възпрепятстват възможността му да участва в дейността на тези организации и при изпълнение на наложената мярка „домашен арест“ след надлежно разрешение от наблюдаващия прокурор.\n\n \n                    ", "date": "2017.11.10", "title": "Кмет иска Лазар Влайков да напусне и общинския съвет"}
{"url": "http://www.monitor.bg/a/view/16294-143-%D0%BC%D0%B0%D1%88%D0%B8%D0%BD%D0%B8-%D1%87%D0%B8%D1%81%D1%82%D1%8F%D1%82-%D1%81%D0%BD%D0%B5%D0%B3%D0%B0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE-%D0%B8-%D0%BF%D0%BE-%D0%90%D0%9C%D0%A2%D1%80%D0%B0%D0%BA%D0%B8%D1%8F/", "text": "\n                    143 машини са в готовност да поемат снегопочистването в пазарджишки регион, 22 от тях ще се грижат за поддържането на автомагистрала“ Тракия“ в пазарджишкия участък на аутобана. Това стана ясно по време на разширено заседание на Областния щаб за защита при бедствия и аварии с представители на 12-те общини и шефове на държавни институции. Зимното поддържане и снегопочистване на уличната мрежа ще се извършва от общински предприятия по чистота или от фирми, с които вече има сключени договори. Предстоят допълнителни проверки на наличната техника. Извършени са проверки по готовността на фирмите- изпълнители по договорите за зимно поддържане на републиканската пътна мрежа на територията на област Пазарджик. На АМ „Тракия” са проверени 21 машини от 22 по план. Общо проверени за зимния сезон по всички районни пътни станции са 121 машини.От анализите на произшествията от предходните зими могат да се определят следните проблемни участъци от пътната инфраструктура, които са основно в Родопската част на областта: Белово - Юндола; Варвара - Велинград; Батак-Картела, Пещера - Батак, района около летовище „Св. Константин и курортен комплекс Цигов чарк, път Юндола - Белмекен, пътя за село Фотиново и Велинград - Сърница. В района на Средна гора е пътят Панагюрище - Панагюрски колонии. На тези участъци Областно пътно управление и общинските администрации трябва да отделят особено внимание и технически ресурс за преодоляване на последиците от обилни снеговалежи. Шефът на Регионалната дирекция“ Пожарна безопасност и защита на населението“ комисар Иван Панайотов допълни, че  собствениците на отдалечени туристически обекти трябва да бъдат подготвени със запаси от хранителни продукти, горива, снабдяване, както и да се почистят пътищата до обектите.\n\n \n                    ", "date": "2017.11.10", "title": "143 машини чистят снега в Пазарджишко и по АМ“Тракия“"}
{"url": "http://www.monitor.bg/a/view/54132-%D0%9A%D0%B0%D1%80%D0%B0%D0%B4%D0%B0%D0%B9%D1%8A-%D0%94%D0%9F%D0%A1-%D0%B5-%D0%B3%D0%B0%D1%80%D0%B0%D0%BD%D1%82-%D0%B7%D0%B0-%D0%B5%D1%82%D0%BD%D0%B8%D1%87%D0%B5%D1%81%D0%BA%D0%B8%D1%8F-%D0%BC%D0%B8%D1%80-%D0%9F%D0%B0%D1%82%D1%80%D0%B8%D0%BE%D1%82%D0%B8%D1%82%D0%B5-%D0%94%D0%B0-%D1%81%D0%B0%D0%BD%D0%BA%D1%86%D0%B8%D0%BE%D0%BD%D0%B8%D1%80%D0%B0%D0%BC%D0%B5-%D0%BF%D1%80%D0%B5%D1%81%D1%82%D1%8A%D0%BF%D0%BD%D0%B0%D1%82%D0%B0-%D0%BF%D1%80%D0%B8%D0%B2%D0%B0%D1%82%D0%B8%D0%B7%D0%B0%D1%86%D0%B8%D1%8F/", "text": "\n                    Още три мандата за премиера Бойко Борисов, след като изпълни предизборните си обещания, прогнозира ГЕРБ вчера. Поводът бе декларация на групата за годишнината от 10 ноември – дата, символ на демократичните промени и свалянето от власт на Тодор Живков. Тя се превърна и в повод почти всички групи да излязат с декларации по темата.„Управлението на ГЕРБ и ОП ще изпълни всички предизборни обещания, които даде. И като направи това, след правителство Борисов 1, 2, 3 няма как да не последва 4, 5 и 6\", заяви Спас Гърневски и нахвърли разликите между управленията на БСП и ГЕРБ. При първите държавата фалирала, а когато ГЕРБ поели властта през 2009 г., наследили една „оголена“ държава. Днес обаче страната била стабилен член на ЕС, а икономиката бележела подем.Волен Сидеров пък поиска анализ на прехода. По думите му смяната на властта на 10 ноември станала под влиянието на външни посланици. Отново от натиск навън ни е било внушено, че всичко трябва да се приватизира. Именно затова трябват санкции за престъпната приватизация и да се покаже кой я е използвал, изтъкна Сидеров.Той припомни решението на управляващата коалиция да събере екип от експерти, които да направят промени в закона и да се стигне до ревизия на приватизацията, за да се покаже дали има грешки. Той даде пример с приватизацията на компания \"Балкан\", продадена само за 15 000 долара. \"Имаше добри неща при социализма, но пълно щастие няма\", заяви Сидеров и отбеляза, че тогава с мръсната вода сме изхвърлили бебето и сме демонтирали цялата държава, включително добрата ни система на здравеопазване и образование.\n\"И сега пак ни натискат и ни казват кой енергиен проект да правим или да не правим\", констатира още Сидеров и видя ролята на патриоти във властта - опитвали да коригират подобни мераци. Именно историята повикала на сцената патриотичните и дясноцентриските партии, защото нямали нищо общо с приватизацията. ДПС призоваха за консенсус за препотвърждаване на българския етнически модел. ДПС беше и е гарант за етническия мир и стабилността в страната, заяви лидерът на движението Мустафа Карадайъ в пленарната зала. Той припомни, че 10 ноември остава символна дата в българския демократичен календар и напомни ролята на почетния председател Ахмед Доган, а и на самото ДПС в установяване на демократичния преход. По думите му родният етнически модел е пример за решаване на етнически конфликти в региона като Балканите. \"Българският модел успя да осигури възможност в България да се развият процесите на демократизация\", обясни Карадайъ. Той определи възродителния процес като най-мащабното престъпление на етническа основа.БСП пък обвини за несгодите по време на прехода десницата или поне „радикалните демократични елементи“, които „жадували за разрушаването на конституционната държава“. Валери Жеблянов заяви, че червените и останалите партии проявили разум и постигнали консенсус, а мирният преход бил основното постижение. Той обаче не подмина приватизацията при управлението на Иван Костов, когато разцъфтяла престъпността.\n                    ", "date": "2017.11.10", "title": "ГЕРБ вещае още 3 мандата на Борисов,  патриотите искат анализ на Прехода (ОБНОВЕНА)"}
{"url": "http://www.monitor.bg/a/view/9843-%D0%9A%D0%BC%D0%B5%D1%82%D1%8A%D1%82-%D0%BD%D0%B0-%D0%92-%D0%A2%D1%8A%D1%80%D0%BD%D0%BE%D0%B2%D0%BE-%D0%BF%D0%BE%D0%BC%D0%BE%D0%B3%D0%BD%D0%B0-%D1%81-%D0%B6%D0%B8%D0%BB%D0%B8%D1%89%D0%B5-%D0%BD%D0%B0-%D0%BC%D0%B0%D0%B9%D0%BA%D0%B0-%D1%81-%D0%B4%D0%B2%D0%B5-%D0%B4%D0%B5%D1%86%D0%B0/", "text": "\n                    Кметът на Велико Търново осигури жилище на майката с две деца, едното от който инвалид. Историята, за която „Монитор” разказа миналата седмица трогна старата столица и нейния кмет. Антоанета Янева живее във вилната зона на града, встрани от пътя за Арбанаси. Мястото е отдалечено на близо 2 км. от най-близкия квартал Асенова махала. В продължение на вече 8 години Антоанета и двете и деца изминават по 4 километра на ден за да стигнат до автобусната спирка в квартала, откъдето пък да хванат автобус за центъра на града. Там по-голямото дете ходи на училище, а малкото на детска градина. Допълнителен проблем е, че баткото страда от мускулна дистрофия и е на инвалидна количка, която майката сама трябва да бута, а заедно с това да води за ръка и мо-малкото си дете. Съпругът на Антоанета е на легло след прекаран инсулт и на практика всички грижи за домакинството и децата падат на плещите на майката. Още преди да се обърне към медиите за съдействие, Антоанета подава молба да бъде настанена в общинско жилище някъде в центъра а града, където да може по-бързо и по-лесно да води децата си на училище. Тъй като се оказва, че картотеката й е изтекла, сега тя подава нова молба. А междувременно заради трудностите, който тя и децата и изпитват, с разпореждане на кмета на общината Даниел Панов случаят и ще бъде разгледан приоритетно и тя до дни ще бъде настанена в новото си жилище. Освен това със съдействието на търновска фирма, на болният и син ще бъде осигурена нова инвалидна количка, както и безплатен превоз до училището със специален микробус.\n                    ", "date": "2017.11.10", "title": "Дават общинско жилище на майката, която бута инвалидна количка по 4 км"}
{"url": "http://www.monitor.bg/a/view/28069-%D0%93%D0%BB%D0%B0%D1%81%D1%83%D0%B2%D0%B0%D1%85%D0%B0-%D1%80%D0%BE%D0%BA%D0%B0%D0%B4%D0%B0%D1%82%D0%B0-%D0%B2-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%9A%D0%B8%D1%80%D0%B8%D0%BB-%D0%90%D0%BD%D0%B0%D0%BD%D0%B8%D0%B5%D0%B2-%D0%B5-%D0%BD%D0%BE%D0%B2%D0%B8%D1%8F%D1%82-%D0%B7%D0%B4%D1%80%D0%B0%D0%B2%D0%B5%D0%BD-%D0%BC%D0%B8%D0%BD%D0%B8%D1%81%D1%82%D1%8A%D1%80/", "text": "\n                    Депутатите гласуваха оставката на Николай Петров и назначаването на Кирил Ананиев за нов здравен министър. Това стана с подкрепата на 121 от народните представители, 85 бяха против, нито един не се въздържа. След това Ананиев положи и клетва. По време на дебатите пък се разигра лют спор между ГЕРБ и БСП кой е по-голям страхливец - примерът Бойко Борисов или соцлидерът Корнелия Нинова. Тя обвини премиера, че се крие когато стаи напечено и е страхлив. Нинова дори стигна още по-далеч като заяви, че предложението за нов здравен министър, прочетено от Томислав Дончев е нелегитимно. „Кога Борисов ви прехвърли пълномощията на премиер?”,  попита тя и се позова на конституцията. Тя попита и защо Борисов в приел оставката на Петров и чии интереси е обслужил с тази оставка. По думите й за 8 години са сменени 7 министри. В отговор Даниел Кирилов от ГЕРБ обясни, че предложението е валидно, тъй като има внесени предложение и  призова да не се спекулира с темата. Присъствието на министрите в залата пък било тяхно право, а не задължение. Шефът на ПГ на ГЕРБ Цветан Цветанов пък обвини Нинова в страх да взима решения и да дисциплинира своите депутатите. „Когато се толерират депутати с изказвания срещу жертвите на комунизма, това е страх....Страх е липсата на политическа позиция да се разграничите от своите депутати”, заяви Цветанов. От своя страна председателят на НС Димитър Главчев пък изтъкна, че ще гледа записа и ще прецени дали да не накаже Нинова с отстраняване от заседанието заради обиди срещу премиера. ДПС пък предупредиха, че Кирил Ананиев съвпада с тяхната представа за профила на здравния министър, но ще гладуват против. Според Йордан Цонев системата има нужда не само от нов министър, но и от реформа. По думите му ДПС са готови на консултации с управляващите за това каква ще е системата и са готови да защитава тази реформа. Това е подадена ръка, обясни Цонев. Нигяр Джафер пък предупреди, че МФ взима на ръчно управление МЗ. \n\n\n                    ", "date": "2017.11.10", "title": "Кирил Ананиев стана здравен министър"}
{"url": "http://www.monitor.bg/a/view/46640-%D0%9F%D0%BE%D1%87%D0%B8%D0%BD%D0%B0-%D1%80%D0%B0%D0%B1%D0%BE%D1%82%D0%BD%D0%B8%D0%BA%D1%8A%D1%82-%D1%81-97-%D0%B8%D0%B7%D0%B3%D0%B0%D1%80%D1%8F%D0%BD%D0%B8%D1%8F-%D0%BF%D0%B0%D0%B4%D0%BD%D0%B0%D0%BB-%D0%B2-%D0%BA%D0%B8%D1%81%D0%B5%D0%BB%D0%B8%D0%BD%D0%B0-%D0%B2%D1%8A%D0%B2-%D0%92%D0%9C%D0%97-%D0%A1%D0%BE%D0%BF%D0%BE%D1%82/", "text": "\n                    44-годишният работник от външна фирма, който падна във вана с киселина във ВМЗ Сопот почина рано сутринта в петък, съобщиха от Клиниката по изгаряния в УМБАЛ „Св. Георги” в Пловдив. Борбата на лекарите за живота на тежко пострадалия мъж продължила над 12 часа, но изгарянията му са били изключително дълбоки и обхващали почти цялото му тяло.\n\nПострадалият работел имал дългогодишен опит в частната фирма и бил много опитен, твърдят хора, които са го познавали. Работата му във ВМЗ във фаталния ден била да провери ново технологично оборудване за галванична обработка. В следобедните часове на 9 ноември т.г. поради невнимание на друг служител, който бил от фирмата изпълнител на оборудването, 44-годишният се подхлъзнал и паднал в една от ваните с киселина. Бил изваден веднага, но въпреки това пораженията по тялото му били ужасяващи. Бил откаран с 97% много дълбоки изгаряния по тялото и с дихателна недостатъчност в Клиниката по изгаряния в университетската болница. Там бил сложен веднага на апаратна вентилация, а раните му били обработени хирургически. Били започнати веднага вливания и на кръвни продукти, както и реанимационни действия, продължили през цялата нощ. На следващата сутрин пострадалият от киселината мъж е починал от тежките си рани, които били несъвместими с живота.\n\nТова е втори смъртен случай, станал по идентичен начин, във ВМЗ Сопот в последните години. На 14 декември 2015г. 57-годишен мъж падна във вана с химикали и получи 75% изгаряния. Той също бе приет в критично състояние в болница, където почина няколко дни по-късно заради тежките и дълбоки изгаряния от киселината. \n                    ", "date": "2017.11.10", "title": "Почина работникът, паднал в киселина във ВМЗ Сопот"}
{"url": "http://www.monitor.bg/a/view/9631-%D0%A0%D0%BE%D0%BC%D0%BA%D0%B0-%D0%B7%D0%B0%D0%BF%D0%BB%D0%B0%D1%88%D0%B8-%D1%81-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BB%D0%B5%D0%BA%D0%B0%D1%80%D0%B8-%D0%BE%D1%82-%D0%A2%D0%95%D0%9B%D0%9A-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Ромка от пазарджишкия квартал “Изток“, заканила се с убийство на лекари от състава на експертна комисия при местната ТЕЛК, е задържана в ареста на Районното полицейско управление в Пазарджик.Сигнал за случилото се бил получен вчера следобед от служители на РУ-Пазарджик. Полицейските инспектори реагирали незабавно и пристигнали в района на МБАЛ-Пазарджик. Униформените установили, че скандалът е предизвикан от 47-годишна жителка на пазарджишкия квартал „Изток“. Тя не била съгласна с решението на лекарската комисия относно нейния съпруг и решила да натрие носовете на белите престилки. Жената нахлула в кабинета на дежурната комисия, която по това време заседавала по други случаи и заплашила със саморазправа и дори с убийство лекарите. Здравните работници веднага се обадили на телефон 112 и хулиганката била задържана в ареста на Районното управление в Пазарджик, а за случая незабавно е уведомена Районната прокуратура в областния град, образувано е полицейско производство.\n\n\n                    ", "date": "2017.11.10", "title": "Ромка заплаши с убийство лекари от ТЕЛК "}
{"url": "http://www.monitor.bg/a/view/7876-%D0%95%D0%B2%D0%B0%D0%BA%D1%83%D0%B8%D1%80%D0%B0%D1%85%D0%B0-%D0%BE%D0%B1%D1%89%D0%B8%D0%BD%D0%B0-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "Авария на газопровод паникьоса местните \n                    Авария на един от централните градски тръбопроводи на „Овергаз“ паникьоса хиляди жители на Стара Загора в петък. Сигналът за проблем е бил подаден към 10,30 часа. Над двайсетметров стълб от излизащ под огромно налягане газ метан беше видян от минувачите, а минути по-късно е започнала евакуацията на служителите от общинската администрация и околните търговски обекти.Свистенето се чуваше на около километър, разказваха очевидци, които първоначално дори не са осъзнали каква е опасността, която ги грози. Петнадесетина минути след първото обаждане на телефон 112, район с диаметър от над 300 м беше опасан с полицейски ленти, а огнеборци започнаха обливането на пробива с водна дисперсия. Изтичането на метан продължи до към 11,30 часа. На място дойдоха три специализирани автомобила и няколко реаномобила на ЦСМП, за късмет се оказа че няма задушени от летливия газ. Проблемът е възникнал при рутинна ВиК операция, свързана с започналиата работа по скъпоструващ проект за обновяване на централната градска част, коментира управителят на държавното „ВиК Стара Загора“ ЕООД инж. Румен Райков. Той е категоричен, че на картата на дружеството газопроводът с налягане от 4 бара не бил отбелязан. Дълбочината на изкопа е около 1,5 м, никой не е очаквал проблем и затова в непросредствена близост е имало много работници от няколко фирми, които обновяват площадното пространство. Според комисар Стоян Колев,директор на РД Пожарна безопасност и защита на населението\"- Стара Загора действията на подчинените му са били изключително адекватни. Той обаче недоумява как е възможно газопроводът да не бъде нанесен на актуалните карти. По думите му не е имало директна опасност за самозапалване или взрив, но за всеки случай е било предприето непрестанното обливане на пробива с водна струя под голямо налягане. Подобен случай имаше в края на миналата година отново в близост до сградата на община Стара Загора, припомнят местните, тогава пробивът станал привечер и затварянето му е било доста по-опасно.От ръководството на общинската администрация съобщиха, че след проветряване на помещенията служителите ще се върнат обратно на работа.Тепърва ще се изчислява какви точно количества от метана са излетели в атмосферата, замерванията със специализирана апаратура не са отчели превишени норми, уточни комисар Стоян Колев.\n\n\n                    ", "date": "2017.11.10", "title": "Евакуираха община Стара Загора (ОБНОВЕНА)"}
{"url": "http://www.monitor.bg/a/view/58846-%D0%90%D0%BD%D0%B0%D0%BD%D0%B8%D0%B5%D0%B2-%D0%BF%D0%BE%D0%B5%D0%BC%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE-%D1%81-%D0%B5%D0%BA%D1%88%D1%8A%D0%BD-%D0%BF%D0%BB%D0%B0%D0%BD-%D0%BF%D1%80%D0%B0%D0%B2%D0%B8-%D0%BA%D0%BE%D0%BD%D1%81%D1%83%D0%BB%D1%82%D0%B0%D1%82%D0%B8%D0%B2%D0%B5%D0%BD-%D1%81%D1%8A%D0%B2%D0%B5%D1%82/", "text": "\n                    Кирил Ананиев вече има и двама нови заместници – Бойко Пенков и Жени Начева, които бяха назначени от премиера Бойко Борисов. Те ще заемат местата на Мирослав Ненков и Лидия Нейчева. „И двамата имат богат опит в сферата на здравеопазването“, уточниха от пресслужбата на кабинета. Пенков е заемал различни позиции в здравния сектор, включително е бил заместник-министър на здравеопазването. Начева е отговаряла за бюджета и финансовите параметри на НЗОК, която по-късно оглавява, а досега бе шеф на дирекция във финансовото ведомство. Овакантеното място на Ананиев като зам.-финансов министър пък ще заеме Росица Велкова – Желева, която до момента е заемала различни експертни длъжности в министерството и е отговаряла за програмите и проектите, които се финансират от бюджета.\n\n\n                    ", "date": "2017.11.10", "title": "Ананиев поема здравето с екшън план, прави консултативен съвет (ОБНОВЕНА)"}
{"url": "http://www.monitor.bg/a/view/71972-%D0%9F%D0%BE%D1%80%D1%83%D0%B3%D0%B0%D1%85%D0%B0-%D1%81%D1%8A%D1%81-%D1%81%D0%B2%D0%B0%D1%81%D1%82%D0%B8%D0%BA%D0%B8-%D0%BF%D0%B0%D0%BC%D0%B5%D1%82%D0%BD%D0%B8%D0%BA%D0%B0-%D0%BD%D0%B0-%D0%90%D0%BB%D1%8C%D0%BE%D1%88%D0%B0/", "text": "Млади социалисти от Пловдив започват да пазят паметника всяка нощ\n                    В навечерието на честването на 60-тата годишнина от вдигането на паметника на Альоша в Пловдив монументът осъмна на 10 ноември, поруган със свастики, антисемитски надписи и обидни политически послания. Хитлеристки кръстове, нарисувани с червена боя, има навсякъде по паметника, който е изписан с послания, като: „комунизъм е равно на еврейство” или „600000 лъжи”. Посегателството е станало в нощта срещу 10 ноември и по този повод от Градския съвет на БСП в Пловдив излязоха с гневна декларация, с която остро осъдиха посегателството върху паметника на Альоша.„Отново наблюдаваме целенасочено демонстриране на варварско отношение към историческите и културните свидетелства за Втората световна война и за победителите в нея. Няма сила, която да промени или подмени факта, че Червената армия победи Хитлеристка Германия и смаза „кафявата чума”, завладяла тогава Европа”, се казва в текста. В декларацията социалистите от Пловдив припомнят, че това е поредното поругаване на паметника на Альоша в Пловдив. От БСП в Пловдив казват, че Втората световна война е била най-жестоката и кървава в историята на човечеството и именно заради това нямаме право да я забравяме.„Паметникът на съветския войник,  който пловдивчани нежно нарекоха Альоша, вече шейсет години се извисява от тепето, за да ни държи будни и да ни напомня думите на Юлиус  Фучик „Хора, бдете! Никога повече фашизъм!”. Днешният вандализъм е проява на неофашизъм и той трябва да бъде наказан!”, се казва още в декларацията.От Градския съвет на БСП в Пловдив призоваха президента, премиера и всички политически лидери да осъдят този вандализъм, както и че община Пловдив трябва да предприеме мерки за охрана на паметника. Докато това стане, младите пловдивски социалисти са поели ангажимент всяка нощ да дежурят и да пазят паметника на Альоша от хулигански и вандалски прояви.Паметникът на Съветската армия в Пловдив, както е официалното наименование на монумента, е открит на 5 ноември 1957г., а официалното отбелязване на 60-годишнината ще бъде тази неделя, 12 ноември от 12 часа.Организацията по случай юбилея е на Гражданска инициативна група „Альоша, откъдето са предвидили поклонение на паметника, историческа изложба и тържествен концерт. По време на поклонението в неделя на обяд се очаква митрополит Николай да отслужи заупокойна молитва, а слово да произнесе доц.д-р Симеон Кацаров, зам.-декан на Философско-историческия факултет в ПУ „П. Хилендарски”. Концертът е час и половина по-късно и ще се проведе в Градския дом на културата „Борис Христов”, като ще включва историческа ретроспекция и мултимедийна визуализация за проектирането, изграждането и официалното откриване на монумента. Ще бъдат споменати имената на участниците в построяването му и техните живи наследници ще получат благодарствени значки. На официален представител на пловдивската общественост ще бъде връчен благодарствен плакет от руския народ за запазването на монумента, съобщават от гражданския комитет. Оттам припомнят, че в седмицата преди тържественото честване, съвместно с Центъра за руски език и култура към ПУ „П.Хилендарски“, са организирани три конкурса: за есе, детска рисунка и фотография на тема Альоша. Най-добрите работи ще бъдат наградени на концерта.\n\n\n                    ", "date": "2017.11.10", "title": "Поругаха със свастики паметника на Альоша"}
{"url": "http://www.monitor.bg/a/view/23058-%D0%A8%D0%BF%D0%B0%D0%B3%D0%B0%D1%82-%D0%BD%D0%B0-%D0%BE%D1%81%D0%BC%D0%BE%D0%BA%D0%BB%D0%B0%D1%81%D0%BD%D0%B8%D1%87%D0%BA%D0%B0-%D0%B2%D0%B4%D0%B8%D0%B3%D0%BD%D0%B0-%D0%BD%D0%B0-%D0%BA%D1%80%D0%B0%D0%BA%D0%B0-%D0%BF%D0%BE%D0%BB%D0%B8%D1%86%D0%B8%D1%8F-%D0%B8-%D0%A1%D0%BF%D0%B5%D1%88%D0%BD%D0%B0-%D0%BF%D0%BE%D0%BC%D0%BE%D1%89/", "text": "\n                    Шпагат между два чина предизвика неволен сблъсък между две осмокласнички от бившата Солунска гимназия „Св.Св. Кирил и Методий“ в Благоевград, която сега се нарича Национална хуматитарна гимназия.\n\nИнцидентът, който вдигна на крак полиция и Спешна помощ, станал вчера в едно от междучасията, когато 13-годишна гимназистка решила да се похвали на своите съученици, че може да направи шпагат между два от чиновете в класната стая. Момата тренирала отскоро бойни изкуства в благоевградския клуб по таекуондо и била уверена в резултата от демонстрацията си. Точно когато направила шпагата и вдигнала победоносно ръце, за да приема овациите обаче, по пътеката пред нея минала нейна съученичка. Тя била наведена над учебник и преговаряла урока за следващия час. Така неволно се блъснала в съученичката си и я съборила на земята. Последвали писъци и стенания, както и уплаха и извинения от другата страна.\n\nДежурният учител сигнализирал директора на гимназията Марин Митов, който веднага повикал полиция и Спешна помощ на тел. 112. Медиците установили, че болката на пострадалата гимназистка-таекондистка идва по-скоро от месечната й неразположеност, а не толкова от сблъсъка между двете съученички и последвалото падане от двата чина.\n\n„Не е имало никакъв конфликт между двете съученички, никаква ръкопашна схватка, нито скубане и дращене. Момичето, което е блъснало неволно съученичката си е от Кочериново, така се е уплашило, че днес не е дошло на училище.\n\nБащата на пострадалото момиче пък посетил директора на гимназията и изрично обяснил, че няма никакви претенции към съученичката на дъщеря си.\n\nИздадох заповед да се проведе инструктаж във всички паралелки в благоевградските гимназии“, каза за „Монитор“ Ивайло Златанов, шеф на Регионалния инспекторат по образование.\n\n \n\n \n                    ", "date": "2017.11.10", "title": "Шпагат на осмокласничка вдигна на крак полиция и Спешна помощ"}
{"url": "http://www.monitor.bg/a/view/71905-%D0%90%D0%BB%D0%BE-%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%B0%D1%82%D0%B0%D0%BA%D1%83%D0%B2%D0%B0%D1%85%D0%B0-%D0%94%D1%83%D0%BF%D0%BD%D0%B8%D1%86%D0%B0/", "text": "Регистрираха над 50 сигнала за ден\n                    Ало измамници атакуват дупничани в продължение на часове. Телефонните терористи са звънели на над 50 граждани в града, потвърдиха от ОДМВР - Кюстендил. “Действат отново по старата схема. Представят се от името на шефа на полицейското управление в града и искат пари за залавянето на престъпници. Много се надяваме да не се стигне до поредната измама“, коментираха униформени.\n\nСамо преди ден 79-годишен дядо от Кюстендил се е разделил с 4450 лв., след като се е доверил на обадил му се по телефона мъж, който се представил за служител на полицията. „Мъжът е отишъл до дядото и го е накарал да остави парите пред входната врата. Веднага, след това измамникът ги взел и запрашил в неизвестна посока. Едва два часа по-късно вътрешният мъж се усетил, че е измамен“, коментираха още запознати със случая.\n\n„Хората трябва да разберат, че полицията и институциите не искат пари, за да си свършат работата. Отново апелираме, не се доверявайте“, призова говорителят на ОДМВР – Кюстендил, Катя Табачка.\n\n \n                    ", "date": "2017.11.10", "title": "Ало измамници атакуваха Дупница"}
{"url": "http://www.monitor.bg/a/view/44999-%D0%9C%D0%9E%D0%A1%D0%92-%D0%9D%D1%8F%D0%BC%D0%B0-%D0%BF%D1%80%D0%B5%D0%B2%D0%B8%D1%88%D0%B5%D0%BD%D0%B8%D0%B5-%D0%BD%D0%B0-%D0%BD%D0%BE%D1%80%D0%BC%D0%B8%D1%82%D0%B5-%D0%B7%D0%B0-%D1%80%D0%B0%D0%B4%D0%B8%D0%BE%D0%B0%D0%BA%D1%82%D0%B8%D0%B2%D0%BD%D0%BE%D1%81%D1%82-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Няма превишение на нормите за радиоактивност в България, увериха от пресцентъра на Министерството на околната среда и водите по повод информацията, че радиоактивен облак с рутений 106 е преминал над България.В периода 29 септември – 4 октомври в аереозолните проби от стационарните мониторингови пунктове от Националната система за мониторинг на околната среда на екоминистерството е измерена специфична активност на техногенния радионуклид рутений-106. Данните от шестте пункта в Бухово, с. Яна, Бургас, Враца, Плевен и Монтана са били своевременно публикувани на страницата на Изпълнителната агенция по околната среда и водите в раздел „Атмосферна радиоактивност“. Експертите са уточнили, че измерените стойности са значително по-ниски от допустимата средногодишна специфична активност за рутений – 106, която е 1900 mBq/m3 съгласно Наредбата за основните норми за радиационна защита, уточниха от МОСВ.На 6 октомври т. г. Агенцията за ядрено регулиране е обяснила, че в няколко европейски държави, между които и България, през последните дни са регистрирани следи от рутений-106 в атмосферния въздух.  \n\n\n                    ", "date": "2017.11.10", "title": "МОСВ: Няма превишение на нормите за радиоактивност в България (ОБНОВЕНА)"}
{"url": "http://www.monitor.bg/a/view/22385-100-%D0%BF%D0%BE%D1%82%D1%8A%D1%80%D1%81%D0%B8%D1%85%D0%B0-%D0%9C%D0%B0%D1%8F-%D0%9C%D0%B0%D0%BD%D0%BE%D0%BB%D0%BE%D0%B2%D0%B0-%D0%B2-%D0%A1%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%81%D0%BA%D0%BE/", "text": "\n                    Близо сто души на различна възраст са посетили за броени часове днес 11-те приемни на националния омбудсман Мая Манолова, разкрити на територията на Старозагорска област. По-голямата част от споделените проблеми са били свързани с неиздължени и бавещи се дълго време възнаграждения, коментира националният обществен посредник. По нейни данни от началото на годината жалбите и сигналите в приемната й са надхвърлили 11 000, като само от старозагорско до петък техният брой е бил 326.„След като приключихме с казуса около дейността на частните съдебни изпълнители сега на дневен ред са банките, те стават тема №1 в работата ми!“, заяви Манолова след като даде старт на седмия национален фестивал „Като звездите“, който се състоя в мъглижкото село Ветрен. Малчуганите придойдоха от 13 населени места, организатор на проявата е сдружение „Поощряване и подпомагане на детски таланти-Вега“, логистиката е от община Мъглиж и ветренското читалище „Народна просвета 1889“. Част от хлапетата бяха с приемните си родители, крайната цел е да бъде събудена любов сред малчуганите към фолклора и естрадата.В обръщението си към децата Манолова заяви, че може би е дошла времето да бъде създадена фигурата на обществен посредник специално по техните проблеми.През следващата седмица Мая Манолова ще бъде в Генерал Тошево, където ще има среща с местното население заради протестите около искането за добив на газ от голяма дълбочина. Нейни представители ще бъдат и в радневското село Бели бряг. Там хората недоволстват за начина, по който се оценят имотите им при отчуждаването за бъдещия добив на въглища от откритите рудници на държавната компания „Марица изток“.\n                    ", "date": "2017.11.10", "title": "100 старозагорци потърсиха Мая Манолова "}
{"url": "http://www.monitor.bg/a/view/78761-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%9A%D0%B0%D0%BD%D0%BE%D0%BD%D0%B8%D0%B7%D0%B8%D1%80%D0%B0%D0%BD%D0%B5-%D1%81-%D0%BE%D0%BF%D0%B0%D1%88%D0%B0%D1%82%D0%B8-%D0%BB%D1%8A%D0%B6%D0%B8-vii-%D0%B3%D0%BB%D0%B0%D0%B2%D0%B0-%D0%BE%D1%82-%D0%BA%D0%BD%D0%B8%D0%B3%D0%B0%D1%82%D0%B0-%D0%91%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%8F-%D0%9C%D0%B0%D0%B4%D0%BE%D1%84/", "text": "\n                     Процесът по „канонизиране“ е сложно нещо, особено когато се пробваш да изкараш мошеник за светец дисидент. Но това не плаши сърцата на Българския Мадоф и фамилията му. Предимно заради дълбоките им джобове, в които са потънали чуждите милиарди от вложителите в КТБ. Именно тази солидна плячка използват в момента Цветан, Антоанета и Радосвета Василеви, за да чистят образите си. В комплект със също толкова лъжи. Все опашати.Фамилията явно не е губила времето си през последните три години, защото от август 2017 г. насам в ход е добре структуриран план по избелване на мустакатия лик на Василев и очерняне на образите на хората, дръзнали да го разобличат. Стратегията върви по две паралелни линии – една в чужбина и втора – в България, като задграничната стъпва на точно определени опорни точки.Опорна точка 1: В момента на поставянето си под спецнадзора на БНБ банката КТБ е била едва ли не в цветущо състояние и е „умишлено фалирана“, за да се ограби „филантропът и честен бизнесмен“ Цветан Василев. Това, както сам признава Василев в едно от интервютата си пред медиите на хранилка при него, ще бъде доказвано от наетата от Българския Мадоф адвокатска кантора по делото „Магнитски“ с експертиза, направена от „американска компания от консултанти“. Въз основа на какви данни е направена оценката Василев не казва, а и няма как да каже, защото би лъснало, че т.нар. документ си е истинско менте.Каква точно може да е фактическата стойност на подобна експертиза, направена без какъвто и да било достъп до документацията на КТБ, е въпрос с изключително ясен отговор. Отрицателен, разбира се.А ето и фактите. Досега цели три (!!!) експертизи, направени от напълно различни по рода си проверяващи, са показали едно и също – към момента на поставянето на трезора под спецнадзора на БНБ в него е била отворена многомилиардна бездна заради източването на банката от страна на мажоритарния му собственик Цветан Василев. Българският Мадоф и семейството му може и да са обзети от амнезия, но архивите помнят. И сочат следното:Първата проверка е назначена на 25 юни 2014 г. от БНБ. Прави се от три одитни компании - „Делойт одит“, „Ърнест и Янг“ и АФА. След като първоначалният анализ показва, че трезорът е отпускал кредити почти без насрещни обезпечения, е взето решение да се направи цялостна оценка на активите. Какви са резултатите от нея? Одиторите отчитат, че към момента на поставянето на банката под спецнадзора на БНБ 4,05 милиарда или близо 80% от предоставените над 5,3 млрд. лева кредити са лоши по две причини – или липсват напълно обезпечения, или направените не са адекватни на отпуснатия заем. И съответно трябва да се зачеркнат, защото реално са несъбираеми. Ако се чудите каква е причината, ето какво обясняват одиторите: „Ръководството на банката не се е придържало към разумни и консервативни банкови практики. В процеса на отпускане на кредити липсва задълбочено проучване на кредитоискателите, отсъстват пълни анализи на бизнес планове и разчети относно проектите, обосноваващи финансирането. Коефициентът на покритие на кредитния портфейл на банката с валидни обезпечения е около 13 на сто. В дейността на банката се наблюдават необичайни за банковата система порочни бизнес практики, които са извършвани чрез сложни операции, целящи прикриване на същността на сделки и трансакции. Един от примерите за това е специфичният начин на кредитиране, опосредстван от „дружества със специална цел“ (бел.ред. - така Цветан Василев нарича кухите фирми, с които е източвал трезора), холдинги и други подобни, с цел финансиране на придобиването на активи, което не съответства на стандартните и надеждни банкови практики.“ Логично в момента, в който получават доклада, от централната банка го пращат на прокуратурата. Изводите на одиторите пък разбиват на пух и прах защитната теза, която в момента Василев и кохортата му защитници се пробват да прокарат, че КТБ едва ли не е била здрава. Всъщност следващите две проверки ще покажат, че тя е била дори още по-изтърбушена от състоянието, описано от трите авторитетни одиторски фирми.Втората проверка е направена от международната консултантска фирма с опит в разследване на банкови фалити и преструктуриране на предприятия „АликсПартнърс“. Тя е наета от Фонда за гарантиране на влоговете през юни 2015 г., за да анализира раздадените кредити и да издири парите, източени от КТБ, както и активите, закупени с тях. И съответно фондът да може да си върне поне част от милиардите, дадени, за да покрие гарантираните депозити на ужилените вложители. След разследване, продължило над година, през септември 2016 г. проверяващите от „АликсПартнърс“ предават доклад, изводите в който потвърждават вече разкритото - че КТБ е била превърната от Цветан Василев в кредитна пирамида. При 4,821 млрд. лева раздадени кредити само 756,4 млн. от тях са събираеми. Съответно несъбираемите вземания са в размер на фрапиращите 84,3% от общия кредитен портфейл. Лошите заеми са раздадени на 243 корпоративни клиенти, имащи да връщат общо 472 кредита. „Основните дейности  на банката често не са били извършвани в нейна полза, а по-скоро са били предназначени за подпомагане на г-н Василев, неговите сътрудници и свързаните лица”, категорични се експертите от „АликсПартнърс“. Няколко месеца по-късно изводите им ще бъдат потвърдени и от експертиза, направена от международни експерти по заръка на прокуратурата. На този фон, ако експертизата, за която говорят Цветан и Антоанета Василеви, наистина заключава, че КТБ е била нормално функционираща банка, това е ни повече, ни по-малко фрапиращ и нагъл опит за заблуждаване на американското общество, Конгрес и президент и за използване за лични цели на глобалния закон „Магнитски“.Опорна точка 2: Българската прокуратура едва ли не притиска Цветан Василев, като незаслужено повдига на дъщеря му обвинение за пране на пари, въпреки че – видите ли – Радосвета Василева била млад научен работник, който нямал никаква представа от бизнеса на баща си. Впрочем, това с младия научен работник е тезис, на който натъртва и самата Василева в подписката, направена от нея в подкрепа на жалбата на баща й по глобалния закон „Магнитски“.А сега да видим фактите. Те са предоставени черно на бяло, макар и неумишлено, от самата Радосвета Василева в поредица от мейли, изпращани в годините преди избухването на аферата „КТБ”, до мениджмънта на банката и на свързаните с фамилията фирми. Агенция БЛИЦ публикува тези любопитни писма. Ето какво пише например уж нищо незнаещият „научен работник“ Радосвета на 23 март 2013 г. до ръководството на „Хелт енд уелнес“ - компания, мастит кредитополучател от КТБ, която в момента е обект на опитите за вторичен грабеж на Василев и шайката му подставени лица у нас: „Решаваме единствено аз и баща ми, а на този господин вече му е казано „не“.Банкерската щерка обича да припомня кой командва парада и в КТБ, и в свързаните с фамилията фирми, точещи трезора, като в сметките винаги слага себе си до баща си. В друг мейл обяснява открито: „Заплатите ги плаща баща ми, той преценява. Всичко е делегирал на мен и на Любо (бел.ред. - най-вероятно става въпрос за адвоката на Цветан Василев Любомир Денев)“. Мейлите потвърждават и публичната тайна, че Младша не само е била наясно, при това в детайли, с работата в КТБ, а дори е колела и бесела в трезора. Така например в едно от писмата, адресирано до изпълнителните директори на трезора, високопоставени служители в него и дори до баща й Цветан Василев, т.нар. научен работник много информирано обсъжда коледните възнаграждения в банката, като разяснява, че те ще са по 1500 лева на калпак, но не и за хората с наказания. Последните щели да вземат по 500 лева за назидание.Василева не пропуска и да скастри служителите, които са били порицани, като стяга редиците с репликата: „Припомням, че според българското законодателство три закъснения дават право на дисциплинарно уволнение, така че е крайно време да спрем да се лигавим“.Друг мейл показва, че е карала директорите на „Сана спейс“ например да наказват служители заради неспазване на заповедите й, а провинилите се са й давали лично писмени обяснения за поведението си.Толкова за „незнанието” на Радосвета Василева за далаверите на баща й. И жалко за хората, подкрепили подписката, инициирана от нея, доверили се на легендата, че Младша е незаслужено погнат млад човек, а родителите й – репресирани, несторили никому нищо лошо хора. Както вече стана ясно, не така мислят над 255 000 вложители в КТБ, ужилени от пъклените схеми на Българския Мадоф, разследващите в две държави и експертите на половин дузина одитни и разследващи фирми.И докато в чужбина върви тежко финансирана с чужди пари кампания по „избелване“ с опашати лъжи на лика на банкера беглец, в България също тече добре структурирана акция, в която са впрегнати не само медиите от фабриката за фалшиви новини на задкулисието, но и половин дузина присъдружни НПО-та, създадени само за да припяват като беквокали на Василев. През годините от лятото на 2014 г. досега те се надпреварват – с променлив резултат, за най-добра поддържаща роля, но от стартирането на кампанията по глобалния акт „Магнитски“ превес рязко вземат две от организациите. Това са „БОЕЦ“, захранвано с авоарите, откраднати от подсъдимия олигарх и първи ортак на Цветан Василев Гриша Ганчев, и „Ние, гражданите“ на агентката на ДС Вера Ахундова и афериста, подвизаващ се под две самоличности, Божидар Томалевски и Дарио Томалети. Създадена след избухването на аферата „КТБ” с една-единствена цел – да се конституира като заинтересована страна в процеса по обявяването на трезора в несъстоятелност, за да може да бави делото възможно най-дълго, НПО-то се проваля в тази, поставена от ментора му Цветан Василев задача. Сега обаче получава нов шанс, да се докаже – обявява, че негови членове също били репресирани от разследващите, и заявява, че също ще подаде иск по глобалния закон „Магнитски“. Твърденията не са подкрепени от каквито и да било доказателства, вероятно, защото просто няма такива, но пък благодарение на внезапното включване на „Ние, гражданите“, кампанията, подета от Българския Мадоф, започва да приема все по-водевилни измерения. И докато едните се трудят върху жалбите, другите – в случая „БОЕЦ“, прибягват до далеч по-изпитано в прехода средство – черните папки. За по-голяма автентичност лидерът на Гриша-Ганчевото политическо отроче Георги Георгиев бие път до Белград, за да се снима с една такава на по кафе с Цветан Василев и да напише предупредително, че тепърва ще става ясно какво съдържа папката.Това впрочем далеч не е първата опашата заплаха за разкрития, отправяна от Българския Мадоф и кохортата му от марионетки. Тя регулярно се появява в публичното пространство изговорена от едни или други негови глашатаи. Но остава да виси ялова във въздуха. Вероятно защото престъпниците в този скандал са ясни и те са все от обкръжението на Цветан Василев. Като се започне със самия него.\n                    ", "date": "2017.11.10", "title": "Цветан Василев: „Канонизиране“ с опашати лъжи (VII глава от книгата \"Българския Мадоф\")"}
{"url": "http://www.monitor.bg/a/view/30436-%D0%92%D1%8A%D0%BB%D1%87%D0%B5%D0%B2-%D0%9D%D0%B5%D0%BE%D0%B1%D1%85%D0%BE%D0%B4%D0%B8%D0%BC%D0%B8-%D1%81%D0%B0-%D0%BF%D0%BE%D0%B2%D0%B5%D1%87%D0%B5-%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D0%B7%D0%B0%D0%BA%D1%83%D1%81%D0%BA%D0%B8/", "text": "\n                    Има нужда да се увеличат средствата за безплатни закуски на децата в подготвителните групи и учениците от първи до четвърти клас. Това заяви в отговор на депутатски въпрос образователният министър Красимир Вълчев в парламента, цитиран от БТА.Той обясни, че нормативът за подпомагане на храненето се определя от Министерския съвет и за тази бюджетна година е 72 лв. на дете, като сумата остава същата и за 2018 г. Вълчев добави, че има необходимост и от повишаване качеството на храната и че няма опасност за здравето на децата. Той обясни още, че в МОН е сформирана работна група, която да направи препоръки относно качеството на храненето в училищата и детските градини.Министърът уточни, че не може да се съставят общи изисквания за храненето във всички училища и детски градини. Така например, имало училища, в които учениците са от социално по-добри семейства, и в повечето случаи са закусили преди училище. Затова за тях е по-важно храната да е здравословна, пък дори и да е по-малко като количество. Същевременно имало школа, където са повече социално слабите ученици и за тях било по-важно закуската да съдържа повече калории. Министърът допълни, че ще се търси диференциран подход и включването на родителите в обсъждането на този въпрос.Вълчев обясни, че в договорите на училищата с фирмите, осигуряващи храната, може да се запише изискване за съгласуване на предварително седмично меню.\n\n\n                    ", "date": "2017.11.10", "title": "Вълчев: Необходими са повече средства за безплатни закуски "}
{"url": "http://www.monitor.bg/a/view/63137-%D0%A3%D1%87%D0%B5%D0%BD%D0%B8%D1%87%D0%B5%D1%81%D0%BA%D0%B0%D1%82%D0%B0-%D1%81%D1%82%D0%B8%D0%BF%D0%B5%D0%BD%D0%B4%D0%B8%D1%8F-%D1%81%D0%BA%D0%B0%D1%87%D0%B0-%D0%B4%D0%BE-60-%D0%BB%D0%B2/", "text": " Бонуси за успех с пари от хазната ще получават и в частните школа\n                    Максималната стипендия за успех в училище скача от 50 до 60 лв. Това става ясно от проект на постановление за условията и реда за получаване на стипендии от учениците след завършено основно образование, публикуван за обществено обсъждане. Така наградите за успех вече ще варират между 21 лв. и 60 лв. Право на стипендия ще имат както учениците в дневна и индивидуална форма на обучение, така и записаните в комбинирана форма на обучение. Месечно поощрение за успех ще се полага и на гимназистите, които учат чрез работа и са част от дуалната система.Същото се отнася и за ученици със специални образователни потребности, които са завършили основно образование и са продължили обучението си в класовете от първи или втори гимназиален етап. Учениците в интернатите пък ще получават по 33 лв. месечно за лични нужди. Държавни стипендии ще получават и учениците в частните училища, съобщи зам.-министърът на образованието Деница Сачева  по време на форум, посветен на частните школа у нас. Средствата за бонусите за успех са заложени в бюджета за 2018 година.Почти половината частни ученици - 48%, са с отличен успех, показва пък проучване на Софийския университет, посветено на частното училищно образование в България. В него са участвали 257 деца от 10 училища, обясни проф. Нели Бояджиева. 37% от анкетираните деца пък са с много добър успех, показва още проучването. Частните училища оставят верни на традицията си да се придържат към по-малки паралелки, като на един учител се пада да преподава на 4 пъти по-малко ученици, в сравнение с колегите им от държавните и общински школа.В платените училища у нас се обучават 14 хиляди ученици, отчете шефката на Българската асоциация на частните училища Мария Каменова. С форума организацията отбеляза своя 20-годишен юбилей.\n                    ", "date": "2017.11.10", "title": "Ученическата стипендия скача до 60 лв. "}
