{"url": "https://www.monitor.bg/bg/a/view/medvedev-triumfira-s-kupata-v-sofija-156902", "text": "Третият в схемата Данийл Медведев стана шампион в четвъртото издание на тенис турнира от сериите АТР 250 „София Оупън“. На финала руснакът победи Мартон Фучович (Унгария) с 6:4, 6:3 и си направи най-добрия подарък за утрешния си 23-и рожден ден. За Медведев това е четвърта титла и първа за сезона. По-рано през годината той игра и на финала в Бризбейн (Авл). По пътя към трофея в София руснакът загуби само един сет – в първия си мач срещу Робин Хаасе. Триумфът осигури на Медведев 250 точки за ранглистата, където ще остане на 16-то място. Освен това той получи чек за малко над 90 000 евро. Финалистът Фучович приключи надпреварата със 150 точки и близо 50 000 евро. С успеха си в София унгарецът, който по време на турнира навърши 27 г., вече си осигури място в първите 40 на света. На полуфиналите Медведев победи категорично седмия в схемата Гаел Монфис (Фр) с 6:2, 6:4, а Фучович се наложи над италианеца Матео Беретини с 5:7, 7:5, 6:3. „Това е много специален момент за мен. Надявам се да работя още по-здраво и да се представям още по-добре през тази година. Благодаря на всички за страхотната организация на турнира и се надявам да се видим и догодина“, заяви при награждаването си Мартон Фучович. „Първо искам да поздравя моя съперник за невероятната седмица, обяви шампионът Медведев, който благодари и на публиката, подкрепяла го от първия му мач. - За първи път съм в София и ми хареса много“, допълни руснакът, който не скри, че голямата му цел е да влезе в топ 10.", "date": "2019.02.10", "title": "Медведев триумфира с купата в София"}
{"url": "https://www.monitor.bg/bg/a/view/blestjasht-sokolov-no-lube-izpusna-kupata-na-italija-156909", "text": "Националът Цветан Соколов и неговият „Кучине Лубе“ (Чивитанова) изпуснаха Купата на Италия за втора поредна година. Волейболистите на Фердинандо де Джорджи отстъпиха на „Сър Сейфти Конад“ (Перуджа) с 2:3 (25:21, 25:21, 24:26, 23:25, 13:15) в големия финал на надпреварата, изигран в \"Унипол Арена\" в Болоня. В миналогодишния финал „Лубе“ претърпя загуба с 1:3 гейма, отново от \"дяволите\". Соколов отново бе във вихъра си, като изигра поредния си чудесен мач, разписвайки се с 25 точки (1 ас, 1 блокада). 17 точки добави Османи Хуанторена (1 ас, 1 блокада). Йоанди Леал се отчете с 13 точки (2 аса, 2 блокади), пише bgvolleyball.com. За „Перуджа“ Уилфредо Леон бе над всички с 26 точки (3 аса, 1 блокада). Александър Атанасийевич завърши с 18 точки (2 аса, 1 блокада).", "date": "2019.02.10", "title": "Блестящ Соколов, но „Лубе“ изпусна купата на Италия"}
{"url": "https://www.monitor.bg/bg/a/view/14-ekipa-na-pojarnata-gasjat-ceh-za-meso-vyv-vojvodinovo-156906", "text": "14 екипа на Пожарната в Пловдив гасят огромен пожар, възникнал в цех за преработка на месо в село Войводиново.  Сигналът за пламъците бил получен на 112 в 18,30 часа, съобщиха от полицията в Пловдив. Пожарът се разразил в помещение за преработка и пакетиране на месни продукти на фирма \"Унитемп\". Огънят обхванал площ от около 10 декара на входа на селото, нашумяло покрай побоя, който нанесоха над военнослужещ роми, откъм Пловдив. На мястото има и екип за замерване на чистотата на въздуха. Няма пострадали хора, уточниха от полицията в Пловдив. Пламъците са толкова големи, че се виждат от източната и северната част на Пловдив, уточниха читатели на Агенция \"Монитор\". Работниците във фабриката за месо са били на работа до 17 часа и най-вероятно заради това няма пострадали хора, коментираха жители на Войводиново. Причините за възникването на пламъците ще бъдат разследвани. Една от версиите е евентуално късо съединение. ", "date": "2019.02.10", "title": "14 екипа на Пожарната гасят цех за месо във Войводиново"}
{"url": "https://www.monitor.bg/bg/a/view/sofijanci-se-jaljat-ot-nezakonni-stroeji-156904", "text": "Софиянци масово се оплаквали през изминалата година на столичния омбудсман Лилия Христова от незаконно строителство. Това става ясно от годишния отчет на обществения посредник. В него се констатира, че граждани са подали 232 жалби, което е с 36% повече в сравнение с 2017 година. 48% от всички жалби, питания и писма са за незаконни строежи. В последните дни на декември са постъпили 92 сигнала от собственици на жилищни имоти срещу проекта за подробен устройствен план за „Младост 1 - Мусагеница“. „Притеснени от предвижданията за ново застрояване в жилищен квартал, хората се организираха, изразиха своето несъгласие с проекта и част от тях изпратиха копия от възраженията си до обществения посредник в търсене на гаранции за защита на своите законни интереси. Това е пример, че дори и при стриктно спазване на нормативните изисквания е възможно да се появи конфликт при обществени отношения, свързани с устройството на територията, инвестиционното проектиране и строителството“, пише в отчета. След строителството по брой жалби се нареждат сигнали, които не са в правомощията на обществения посредник, както и писма във връзка с благоустройството на територии и административното обслужване. В сравнение с 2017 г. през отчетния период има увеличение на жалбите и сигналите, свързани с проблеми в етажната собственост, екология, градски транспорт, местни данъци и такси. През 2018 г. омбудсманът е помогнал за настаняване в общински жилища при проблем с новоизградена канализация, за премахването на хладилници към търговски обекти от двор на жилищна сграда, както и с изваждането на документи от районни администрации. В отчета се посочва, че към края на 2018 г. не е приключила работата по четири случая. Един от тях е искане на граждани от „Орландовци“ и „Малашевци“ за поставяне на камери на кръстовището срещу Централните софийски гробища. В момента се работи и по молба за изграждане на водопроводно отклонение към имот в село Железница.", "date": "2019.02.10", "title": "Софиянци се жалят от незаконни строежи "}
{"url": "https://www.monitor.bg/bg/a/view/zapochva-deloto-za-ubitija-i-iznasilen-docent-156859", "text": "Навръх 14 февруари – празникът на влюбените, в окръжния съд в Пловдив започва процесът срещу Илия Стоичков – подсъдим за зверски убития и изнасилен с бухалка пенсиониран доцент Стефан Нейков. Той не само е бил жестоко пребит, но е бил и ограбен. Само ден след престъплението съпругата на Стоичков – Иванка, продала златния 14-каратов синджир на жертвата в заложна къща. Синджирът е тежал 11,5 грама и неговата стойност е изчислена на 747,50 лева. Затова и срещу Стоичков са повдигнати две обвинения. Първото е за смъртта на доцента, който е работил като научен сътрудник в Институт по растителни генетични ресурси гр. Садово. Обвинението е, че убийството е извършено по особено мъчителен начин за убития и с особена жестокост. Второто обвинение срещу извършителя е именно заради грабежа на златния синджир. До престъплението се стигнало, след като съпругата на подсъдимия решила да продължи с висшето си образование. Иванка е познавала жертвата от 2005г., когато е била студентка в Аграрния университет в Пловдив. Доц. Нейков не й е преподавал. Познавали се покрай сина на жертвата, уточниха от прокуратурата. След като завършила тогава бакалавърска степен, искала сега да продължи с магистърска. Преди време записала да учи за магистър, но прекъснала и потърсила доц. Нейков за съдействие. Искала да се възползва от контактите му в научната общност, за да си взема по-леко изпитите. Според прокуратурата ученият й поискал в замяна секс и пари. Уговорили си среща на 2 юли м.г. край Спорната зала до село Оризари, но там се появил съпругът Илия. Той пребил жестоко с бейзболна бухалка и изнасилил с дръжката й жертвата си. След това Стоичков закарал пребития възрастен мъж на бул. „Христо Ботев” край Военна болница в Пловдив и го оставил край колата му. Там агонизиращият бил намерен от минувачи, които се обадили на бърза помощ. Лекарите не успели да спасят жертвата заради многото му травми. Според експертна справка доц. Стефан Нейков е имал множество наранявания по цялото тяло и главата. Тези рани са в пряка причинно-следствена връзка със смъртта му, каза по време на мярката за неотклонение на Илия Стоичков миналия юли прокурор Георги Пенев. Жертвата е имал множество кръвонасядания по цялото тяло, кръвоизлив в меката мозъчна обвивка, две големи рани на главата, счупени множество ребра, разкъсване на аналния отвор на правото черво и мн.други.", "date": "2019.02.10", "title": "Започва делото за убития и изнасилен доцент"}
{"url": "https://www.monitor.bg/bg/a/view/d-r-nedelcho-totev-nujen-e-nov-model-za-da-ne-kolabirat-bolnicite-156901", "text": "- В тези последни три години общинските болници бяха застрашени от фалити, а персоналът - на ръба на отчаянието заради недостатъчното финансиране, както и заради условията, в които хората работят. Независимо че Сдружението на общинските болници търсеше форми за диалог, не получаваше възможност. С увеличаването на минималната работна заплата през 2018 г. чашата преля. Стигна се до регламентирани протести по места, защото се оказа, че управителите на болници на някои места трудно могат да формират дори минималната, увеличена работна заплата. Стигна се дотам някъде санитарки да получават възнаграждения колкото на медицинските сестри. Затова през 2018 г. излязохме с искания, но те не произведоха нищо. След като и в анекса на националния рамков договор не се стигна до нещо приемливо за общинското здравеопазване, настроенията в сектора се изостриха. - Завишения има, но трябва да се отчита и това, че една общинска болница няма потенциала на областна или университетска. Например имаше увеличаване по клиничната пътека за раждания от 500 на 530 лева, а грижата за новородено - от 120 на 150 лева. Това е нищожно малко, като се има предвид с каква отговорност са натоварени лекарите както за майката, така и за бебето. Като се има предвид и това, че жените предпочитат да раждат в големите градове, общинските болници не могат да се похвалят с големи приходи. Така е и по отношение на редица заболявания. Например коренчова периферна нервна пътека беше намалена от 500 на 300 лева. Там се лекуват патологии в коренчовата периферна нервна система. Необходими бяха много усилия и наши сигнали до Българския лекарски съюз, който подписва Националния рамков договор, за да се стигне до реакция от Националната здравноосигурителна каса (НЗОК). - Реакцията беше, че въпросната намалена пътека от 500 на 300 лева беше възстановена отново на цена 500 лева. Уточнявам, че тези цени плаща касата на болниците, те не са за сметка на пациентите. Казано накратко, за да се постигне дори минимален ефект, трябва да се изразходват максимум усилия. - От три години настояваме за работни срещи, за ефективно разрешаване на проблемите в общинското здравеопазване. Стана така, че премиерът Бойко Борисов се заинтересува от нас и по негова инициатива работна група успя за едно денонощие да намери решение на най-парливите проблеми на общинските болници. - Проблем е постоянното покачване на цените на някои консумативи, например на електричеството. Аз съм директор на общинската болница в Чирпан. Оказва се, че цената на тока след увеличението е два пъти по-висока за лечебното ни заведение от тази, която съм договорил преди време. Сега се налага да излезем на свободния пазар и да търсим там, където цените са по-ниски. Това е проблем и за не една и две други общински болници. - Проблем за нас, мениджърите на общински болници, е и възможността да управляваме целевия ресурс. - Всички общински болници имаме общопрофилирани вътрешни отделения и акушеро-гинекологични. Тези отделения разполагат с общи профилни легла. На тях може да лежи изцяло вътрешна палотология – гастроентерологичи случаи, пулмологични, кардиологични и т.н., без да има фиксиран брой колко точно да са гастро-, пулмологичните и кардиологичните. Последна промяна. Според нея болничните легла трябваше да бъдат профилирани строго – точни бройки за всеки тип заболяване. Ако се появи един пациент в повече над установения брой, например 11-ият кардиологичен случай, при положение че имаш 10 легла, не можеш да го приемеш. Ако го приемеш да го лекуваш, НЗОК няма да ти плати нищо. Това е пълно недоразумение, след като общинската болница няма сектори, а има едно вътрешно отделение. Този нонсенс буквално изправя лекарите пред невъзможността да лекуват пациентите. Новото и много положително е, че след работната среща в края на миналата седмица се стигна до решението болниците да нямат това ограничение. Това означава, че ако досега са имали пет пулмологични легла, но дойде шести пациент с пневмония, няма да се налага да го връщат, а ще го лекуват и НЗОК ще плати за дейността по съответната пулмологична пътека. Общинските болници ще могат да боравят с всичките налични легла и да се отчитат свободно пред касата за лекуваните от тях пациенти по клиничните пътеки според диагнозите, с които те са приети. Този въпрос на някои може да изглежда елементарен, но като се имат предвид споменатите ограничения, той е от изключителна важност. Въпросните лимити, над които НЗОК не плаща на болниците за лекувани пациенти, вече са вдигнати, макар и малко. За различните лечебни заведения те са различни. Предстои всяко едно от тях да разбере с какъв процент те са вдигнати за него. Това ще стане след изчисления на касата, които тепърва ще бъдат направени. Освен това имаме обещанието да отпадне изискването болница непременно да има лекар от една или от друга специалност на цял щат, за да може да сключи договор по дадена клинична пътека с НЗОК. Обещанието е такъв договор да се сключва и ако има един или двама лекари от въпросната специалност на половин щат. Тази промяна беше крайно необходима, като се има предвид, че лекарите от редица специалности са крайно дефицитни въобще за страната. Имаме уверението, че по изключение, с мотивирани писма, ще можем да работим и при положение че имаме такива лекари на половин трудов договор. - Това е пълен абсурд, неосъществимо е! Болниците са търговски дружества и особено малките, общинските, които не работят по скъпи клинични пътеки, трудно могат да осигурят възнаграждения в параметрите на националния трудов договор. - С промяна на здравния модел и цялостно преструктуриране на болничната система – от организационна и юридическа, до финансова. Ние, от сдружението на общинските болници, имаме виждания по въпроса, които ще представим на работна среща на 14 февруари с екип на Министерството на здравеопазването. Завършил е медицина, специалност акушерство и гинекология  Има над 19 години трудов стаж по специалността  От девет години е управител на Общинската болница в Чирпан Председател е на Националното сдружение на общинските болници", "date": "2019.02.10", "title": "Д-р Неделчо Тотев: Нужен е нов модел, за  да не колабират болниците"}
{"url": "https://www.monitor.bg/bg/a/view/zapochna-razdavaneto-na-nagradite-bafta-156908", "text": "Колко ожесточена може да бъде битката за домогване до облагите на властта? Въпросът, който стои като гръбнак на целия филм „Фаворитката“, се оказа особено печеливш на церемонията по връчването на ежегодните отличия на Британската академия за кино и телевизия. Призовете БАФТА бяха раздадени за 72-и път, а лентата, режисирана от Йоргос Лантимос си тръгна със 7 статуетки от общо 12 номинации (и шанс за 11 приза заради двойна номинация в една категория). Още с първата за вечерта награда, кинодеецът с гръцки корени произнесе благодарствени слова. Той уточни, че пътят на „Фаворитката“ към големия екран е отнел близо две десетилетия, като не пропусна да отдаде значимото и на хората, трудили се върху проекта и преди него, тъй като – както самият той подчерта – той участва в разработването на лентата само през второто десетилетие от творческия процес. Първият приз, който заглавието си спечели, бе за „най-добър британски филм“, но екипът продължи да излиза периодично на сцената, за да се поклони още за победата си в категориите за най-добри оригинален сценарий, продукционен дизайн, грим и прическа, костюми, актриса в главна и поддържаща роля. Оливия Колман именно бе посочена като победителката сред жените в главни роли. От сцената тя заяви, че се чувства неудобно, че само нейното име фигурира на статуетката. „Странно е, че само една от нас можеше да бъде номинирана за главна роля. Но и аз, и Рейчъл Вайс, и Ема Стоун бяхме главни роли. намигна от сцената Колман, която изигра кралица Ана Стюарт във „Фаворитката“. Нейната колежка Рейчъл Вайс спечели сред поддържащите роли, като победи Стоун в категорията. „Благодаря на БАФТА, че отпразнуваха с нас филма, в който се усеща силна доминация на женския пол и чиято история се фокусира върху жените с власт“, каза от сцената Дебора Дейвис, написала първия вариант на оригиналния сценарий на „Фаворитката“ преди 20 години. Сред адаптираните сценарии триумфира „Черен в клана“. Това е първата награда БАФТА за Спайк Лий. Въпреки че „Фаворитката“ си тръгна с най-много статуетки БАФТА в архива, топ отличието на вечерта отиде при „Рома“ на Алфонсо Куарон. Очаква се двете ленти да са и сред основните победители на предстоящите оскари, които ще бъдат раздадени на 24 февруари. От тази вечер „Рома“ увеличи броя на наградите си с четири. Сред тях бе големият приз за най-добър филм, самият Куарон също се окичи с титлата „най-добър режисьор“. Останалите отличия за „Рома“ бяха за постижения в кинематографията и разбира се – за най-добър чуждоезичен филм. Неизненадваща бе и победата на Махершала Али за най-добър актьор в поддържаща роля. След като взе „Златен глобус“ за образа на виртуозния ексцентричен пианист д-р Дон Шърли, той се окичи и с приза на Британската академия за кино и телевизия. каза Али от сцената. Това е първата награда БАФТА за актьора. Преди две години той бе номиниран и за участието си в „Лунна светлина“, но така и не взе статуетката. По-късно обаче бе отличен с „Оскар“. Голямата награда сред актьорите отиде при Реми Малек за превъплъщението му в „Бохемска рапсодия“. Подобно на речта си в рамките на церемонията за „Златен глобус“, и тук звездата от „Господин Робот“ не пропусна да благодари на фронтмена на Queen – Фреди Меркюри, с чиято царственост на сцената се нагърби именно той в режисираното от Брайън Сингър (и Декстър Флечър) заглавие. След първоначалния бум от големи очаквания за „Роди се звезда“ в наградния сезон, кино рожбата на Брадли Купър и тук не изгря в достатъчно силна светлина. Лентата си тръгна само с една награда – за саундтрака. каза Купър. Самият той бе номиниран (индивидуално) в рекордните пет категории на церемонията. Това бе и причината водещата – актрисата Джоана Лъмли, да се пошегува още в началото на събитието с него, че е крайно време да се научи как да делегира някои от задълженията си на снимачния сет. 72-годишната звезда не се свени да направи закачлива препратка към наградите \"Оскар\". \"Слава Богу, че церемонията за връчването на призовете БАФТА има водещ. Но това вероятно се дължи на факта, че нямам акаунт в Туитър\", намигна тя по повод двукратно оттеглилия се от Оскарите Кевин Харт. Припомняме, че именно недоволство от стари негови туитове му костваше позицията. Beast “Бохемска рапсодия“ „МакКуин“ „Стан и Оли“ You Were Never Really Here „Феноменалните 2“ „Островът на кучетата“ “МакКуин“ RBG They Shall Not Grow Old Three Identical Strangers „Първият човек“ „Мисията невъзможна: Разпад“ „Нито звук“ „Роди се звезда“ \"Фантастични животни: Престъпленията на Гринделвалд\" „Първият човек“ „Мери Попинз се завръща“ „Рома“ „Рома“ „Фаворитката“ „Първият човек“ „Бохемска рапсодия“ „Бохемска рапсодия“ „Кралицата на Шотландия“ „Стан и Оли“ „Вице“ Ейми Адамс („Вице“) Клеър Фой („Първият човек“) Ема Стоун („Фаворитката“) Марго Роби („Кралицата на Шотландия“) „Студена война“ „Зелена книга“ „Рома“ „Вице“ Can You Ever Forgive Me? „Първият човек“ „Ако Бийл Стрийт можеше да говори“ „Роди се звезда“ \"Черен в клана\" „Ако Бийл Стрийт можеше да говори“ „Островът на кучетата“ „Мери Попинз се завръща“ Джеси Бъкли Синтия Ериво Бари Коугън Лакийт Станфийлд Адам Драйвър (\"Черен в клана\") Ричард Грант (Can You Ever Forgive Me?) Сам Рокуел („Вице“) Тимъти Шаламет (Beautiful Boy) „Бохемска рапсодия“ „Студена война“ „Фаворитката“ „Първият човек“ „Отмъстителите: Война без край“ „Фантастични животни: Престъпленията на Гринделвалвд“ „Първият човек“ „Играч първи, приготви се“ Apostasy (Даниел Кокотейло - сценарист и режисьор) A Cambodian Spring (Крис Кели – сценарист, режисьор и продуцент) Pili (Лиан Уелхам – сценарист и режисьор, Софи Харман – продуцент) Ray & Liz (Ричард Билингам – сценарист и режисьор, Джаки Дейвис – продуцент) Спайк Лий (\"Черен в клана\") Павел Павликовски („Студена война“) Йоргос Лантимос („Фаворитката“) Брадли Купър („Роди се звезда“) „Капернаум“/Capernaum „Студена война“/Cold War Dogman “Джебчии“/Shoplifters „Балада за Бъстър Скръгс“ „Бохемска рапсодия“ „Мери Попинз се завръща“ „Кралицата на Шотландия“ Брадли Купър („Роди се звезда“) Крисчън Бейл („Вице“) Стив Куган („Стан и Оли“) Виго Мортенсен („Зелена книга“) Глен Клоуз („Съпругата“) Лейди Гага („Роди се звезда“) Мелиса Маккарти (Can You Ever Forgive Me?) Вайола Дейвис („Вдовици“) BlackKlansman „Фаворитката“ „Зелена книга“ „Роди се звезда“", "date": "2019.02.10", "title": "„Фаворитката“ се окичи с короната на БАФТА (ОБНОВЕНА; СПИСЪК С ПОБЕДИТЕЛИТЕ)"}
{"url": "https://www.monitor.bg/bg/a/view/deljan-peevski-pionki-na-vasilev-bylvat-fejkove-sreshtu-peevski-156899", "text": "Пионки на банкера беглец Цветан Василев бълват фейкове по случая с предполагаемото отравяне на авера му Емилиян Гебрев. Дни след като издаваният от друг подсъдим олигарх - Иво Прокопиев, вестник „Капитал“ разпространи версията, че оръжейния бос е бил тровен с „Новичок“ през 2015 г., тази теза е подхваната от НПО-то на Василев „БОЕЦ“. В пространно фейсбук излияние сдружението, станало известно с това, че шефът му Георги Георгиев ходи на крака при банкера-беглец в Белград, отново се опитват да навържат в цялата плеада от лъжи и името на депутата и издател на „Телеграф медиа“ Делян Пеевски. За целта „боецът“ Георгиев прповтаря лъжите, които от години самият банкер беглец се опитва да внуши в обществото – че Пеевски имал руски връзки (този път те са трансформирани в „руски дългове“ - б.а.) и че искал да завземем „Дунарит“. И двете твърдения са не просто лъжливи, те са откровено нелепи. Просто защото всички тези мераци са присъщи единствено за Цветан Василев и групичката около него. Която – не бива да се забравя, се състои и от солидно руско присъствие А ето и хронологията накратко. В началото на 2015 г. в управлението на групата „Дунарит“ изведнъж се появи мистериозният белгиец с руски паспорт Пиер Луврие, оказал се подставено лице на руския православен олигарх Константин Малофеев и изключително близък с ръководителя на руските сепаратисти в Украйна Игор Гиркин-Стрелков. Така тихомълком Цветан Василев на практика подари военния завод „Дунарит“ на подставените лица на Константин Малофеев, опитвайки се прикрият този факт под маската на „западни инвеститори“. Впоследствие в края на 2015 г. се появи втори руснак – Дмитрий Косарев, също служител на Малофеев, твърдейки, че е „независим“ бизнесмен и бил получил от Василев същите фирми, включително и „Дунарит“. След като и този номер не мина пред българското общество и пред измамените вложители в КТБ, в началото на 2016 г. Цветан Василев започна реализирането на план, този път с участието на Емилиян Гебрев, за окончателно скъсване на връзката на „Дунарит“ с получените кредити от банката. Така Гебрев реално се явява продължение на неуспялата сага с „руснака“ Луврие. Втора серия на един и същ филм с режисьор Цветан Василев. Гебрев е удобното продължение на кражбата, а не „руска“ жертва. Тази времева подробност е изключително важна, защото само 3 години по-късно и Василев, и Гебрев удобно ще са я забравили и ще започнат да бълват инсинуации, пропускайки факта, че през цялата 2015 г. „Дунарит“ на практика беше собственост на руснаци. Просто защото липсва всякаква логика Гебрев да бъде тровен през април 2015 г. заради „Дунарит“ и евентуални „руски интереси“ към това предприятие, след като дуото Луврие - Малофеев вече официално са обявили през март същата година собствеността си в „Дунарит“. По това време Гебрев още не участва в схемите на Цветан Василев, свързани с военния завод. Той се появява година по-късно като продължение на неуспялата „руска“ сага със собствеността на „Дунарит“. Все пак и продавачът на завода, купен с пари на КТБ, е един и същ – Цветан Василев, само изпълнителите на кражбата са различни.", "date": "2019.02.10", "title": "Делян Пеевски: Пионки на Василев бълват фейкове срещу депутата"}
{"url": "https://www.monitor.bg/bg/a/view/v-sofija-globjavat-za-ulici-v-stara-zagora-za-sanirane-156903", "text": "Столичната община е наложила глоби за над 2,1 млн. лв. през изминалата година на фирмите, ремонтиращи града. В Стара Загора строителите, саниращи обекти, са отнесли санкции в размер на 267 хил. лв., във Варна погнаха сметосъбирачите, а в Пловдив няма глобени. Това показват данните за наложените глоби от общините, предоставени на „Монитор“. В София масово санкциите са за некачествени или забавени ремонти. Реконструкцията на централната улица „Граф Игнатиев“, която започна миналата пролет, беше сред най-коментираните в града. Въпреки че ремонтът още продължава, строителният надзор вече бе глобен със 100 хил. лв. в началото на октомври 2018 г. Причината е, че надзорът не е констатирал неравности по настилката на улицата. От общината се заканиха, че това е първата и последната глоба над надзора, а при повторен пропуск ще бъде прекъснат договорът. „Казала съм им какво очаквам от тях - специалисти, експерти, инженери, които да са непрекъснато на обектите. Искам предварително те, гледайки изпълнението, да връщат своевременно фирмата, ако не се справя добре“, обясни тогава кметът на града Йорданка Фандъкова. По-рано самата строителна фирма също се сдоби със санкция в размер на 50 хил. лв., защото бетонирали стари дървета. Дали ще бъде глобена фирмата и заради забавен ремонт, тепърва ще стана ясно. Миналата седмица се разбра, че финалът на ремонта, който беше заложен за март, е изместен със 79 дни, защото работата беше спряна за 48 дни заради зимните студове. Други 31 дни са признати от надзорната фирма за неработни също заради лоши метеорологични условия. Изпълнителите поискали да им се признаят 50 дни, но надзорът одобрил с 19 по-малко след получен протокол от НИМХ. В Стара Загора общината е подгонила фирмите, спечелили обществени поръчки по националната програма за енергийна ефективност. Неустойките за неспазване на предварително договорените през 2016 г. срокове са на стойност 267 хил. лв., съобщи кметът Живко Тодоров. Със 117 999 лв. по-малко е платено например на ДЗЗД НПЕЕ - Стара Загора, по договор от юли 2016 г., където са били констатирани 237 календарни дни забавяне. На 86 323 лв. възлиза неустойката за ДЗЗД „Еко Терм“, чието закъснение е в рамките на 174 дни. Два пъти е било санкционирано „Термикс“ ЕООД, като там сумите са между 2300 и 10 000 лв. Близо 24 000 лв. са неустойките за „Трейс София“ ЕАД за закъснение от 50 дни. С близо 1,4 млн. лв. е било санкционирано и ДЗЗД „Железник“ - Стара Загора, което е изпълнявало договор от 2011 г. за реконструкция, ремонт и благоустрояване на уличната мрежа в квартал „Железник“, санкцията в случая е била само заради 68-те просрочени дни. В момента се трупат глоби върху ДЗЗД „Красива България“, което закъснява с месеци реализацията на проекта за преобразяването на пешеходната зона в града на липите и буди гнева на старозагорци. Във Варна най-големите глоби до 100 хил. лв., са налагани на фирми, отговорни за сметосъбирането в града или за несправяне със снегопочистването. Санкции са отнасяли и строители, които продължават работа през туристическия сезон, пренебрегвайки кметската забранителна заповед. При нарушения се е стигало и до санкциониране на общински фирми, припомнят варненци, сочещи за пример администрацията на район „Приморски“, която санкционира общинската фирма „Пазари“ заради разкопаването на улично платно зад пазар „Чаталджа“. Сигналът за прокопаването бил подаден от граждани, живеещи в съседната кооперация. Причина за него била подготовката за поставяне на фундамент за навес, който трябва да покрие 5 търговски маси на дружеството. За да се излеят основите на съоръжението, в асфалтовата настилка на уличката били изкопани няколко дупки. Контрольори на районното кметство установили незаконното прокопаване и съставили акт на общинската фирма за увреждане на инфраструктурата. Вторият по големина град у нас Пловдив се оказа пестелив на глоби. От началото на 2018 г. до момента в инспектората са получили 4 - 5 сигнала за нарушения на фирми, които работят по общински обекти. Това са предимно пътища. Служители на Общинския инспекторат са говорили с техническите ръководители на обектите, отправили са им предупреждения. До глоби не се е стигнало, тъй като фирмите са отстранили нарушенията. Последният сигнал бил за частна фирма през този януари, чиито камиони разнасяли кал от булевард, който ремонтирали. Времето било лошо - валяло дъжд. След отправеното предупреждение от фирмата са отстранили пропуска и не са допускали повече камионите им да разнасят кал от разкопания булевард.", "date": "2019.02.10", "title": "В София глобяват за улици, в Стара Загора за саниране"}
{"url": "https://www.monitor.bg:443/bg/a/view/njama-otgovorni-za-parapeta-na-varnenskata-bolnica-prez-kojto-padna-2-godishno-dete-156889", "text": "Две наредби контролират безопасността на строежите и съоръженията в жилищните и обществените сгради, твърдят от МРРБ, след запитване на БГНЕС. То бе във връзка с трагичния инцидент във варненската болница „Свeтa Анна”, при който 2-годишно дете почина, падайки през парапет от третия етаж. Веднага след трагедията, Районната прокуратура във Варна обяви, че е започнала досъдебно производство срещу родител или настойник, който не е положил достатъчно грижи за детето. Изискванията за безопасност на строежите и най-вече на обществените сгради са регламентирани и с подзаконовите нормативни актове по устройство на територията . Това са наредба № 4 от 2009 г. за проектиране, изпълнение и поддържане на строежите, в съответствие с изискванията за достъпна среда за населението, включително за хората с увреждания и маредба от 2015 г. за проектиране, изпълнение и поддържане на сгради за обществено обслужване в областта на образованието и науката, здравеопазването, културата и изкуствата. \"Контролът по прилагане на цитираните наредби е на проектанта, който носи отговорност за проектирането на строежа, в съответствие с основните изисквания към строежите, в т.ч. и за безопасност при експлоатация и на консултанта, извършил оценяване на съответствието на инвестиционните проекти. С действащите законови разпоредби е вменено задължение на собствениците на въведени в експлоатация строежи, какъвто е настоящият случай във Варна, да ги поддържат в техническо състояние, отговарящо на основните изисквания към строежите, в т.ч. и за безопасност при експлоатация”, се казва още в писмения отговор на МРРБ по случая. Според чл. 46 на тази наредба, с оглед безопасно ползване от деца, разстоянието между вертикалните елементи на парапета трябва да е не повече от 9 см. Така, дори в най-тясната си част, елементите на стълбището във варненската болница „Света Анна“ се оказват поне два пъти по широки, но и два пъти по-опасни за децата. В наредбата на регионалното министерство от декември 2015 г. има текст, в който е записано, че предпазните парапети, с цел обезопасяване срещу възможно падане, се проектират с височина най-малко 1 метър срещу падане от височини до 12 метра и с височина най-малко 1,10 метра за обезопасяване срещу падане от височини над 12 м. Именно това изискване не е спазено в родилното отделение на варненската болница. Там 2-годишното дете падна от най-малко 12 метра и парапетът на третия етаж е трябвало да бъде най-малко 1 м., но след проверка е установено, че той е висок не повече от 90 см.", "date": "2019.02.10", "title": "Парапетът в болницата, през който падна 2-годишно дете по-нисък от изискванията"}
{"url": "https://www.monitor.bg:443/bg/a/view/krasivata-eleonora-stojanova-ot-pazardjik-predstavja-bylgarija-na-miss-global-vyv-filipinite-156896", "text": "22-годишната студентка Елеонора Стоянова от Пазарджик представя България в световния конкурс „ Мис Глобал“ в Манила, Филипините. Нашето момиче е завършило Езиковата гимназия“ Бертолт Брехт“ с немски и английски езици в Пазарджик, в момента е четвърти курс в УНСС в София и работи на висока позиция в израелска компания. Тя е водеща и на телевизионно предаване на английски език за корейския пазар. „Тайното оръжие“ на Елеонора са три бални рокли и две коктейлни, които са дело на носителя на „ Златната игла“ Христо Чучев. Г-ца Стоянова представя страната ни с национален костюм и вече впечатли участничките от другите страни, като им представи българското розово масло, българската азбука, символите на знамето ни. Елеонора представи пред международното жури личната си благотворителна кауза-защо участва в подобни конкурси. Елеонора Стоянова е поканена за участие в конкурса от Гери Дончева – първата българка участвала в „Мис Глобал“, която през 2015 г. се върна с корона от Филипините, където ще се проведе и тазгодишният финал. Последната носителка на титлата „Мис Глобал“ Барбара Виторелли ще предаде короната на новата носителка на престижната световна титла на бляскава церемония в Манила на 11 февруари пред над 15 000 човека. Гласувайте за Eleonora Stoyanova ! Гласуването свършва до 6 ч. местно време на Манила в понеделник.", "date": "2019.02.10", "title": "Красивата Елеонора Стоянова от Пазарджик представя България на Miss Global във Филипините"}
{"url": "https://www.monitor.bg:443/bg/a/view/kristin-lagard-preduprejdava-za-risk-ot-ikonomicheska-burja-156891", "text": "Директорът на Международния валутен фонд (МВФ) Кристин Лагард предупреди днес, че растежът на световната икономика е по-бавен от очакваното и има опасност от икономическа буря, предаде АФП. \"С една дума - свидетели сме на (световна) икономика, чийто растеж е по-бавен от очакваното\", изтъкна Лагард пред Световната правителствена среща на върха в Дубай с участието на политици и икономисти от цял свят. Миналия месец МВФ преразгледа към понижение прогнозите си за растежа на световната икономика за тази година с 0,2 процентни пункта до 3,5% в резултат на търговските напрежения, най-вече между САЩ и Китай. Лагард говори за \"четирите облака\" - както ги нарича тя - които витаят над световната икономика, предупреждавайки, че тя може да бъде ударена от буря. В тази връзка тя цитира търговското напрежение, най-вече между САЩ и Китай, затягането на лихвите по заемите, неяснотите около Brexit и забавянето на китайската икономика. Според нея търговското напрежение между Пекин и Вашингтон вече е започнало да се отразява на световната икономика. \"Нямаме никаква представа какво ще излезе от това, но това, което знаем, е че вече започва да има ефект върху търговията, лихвите по заемите и върху пазарите\", заяви Лагард в Дубай. Тя изтъкна, че затягането на лихвите по кредитите става в момент, когато компаниите и домакинствата са натрупали \"много тежки дългове\". \"Когато има прекалено много облаци, необходима е светкавица, за да предизвика буря\", предупреди Лагард, призовавайки правителствата да се подготвят за това и да избягват протекционизма.", "date": "2019.02.10", "title": "Кристин Лагард предупреждава за риск от икономическа буря"}
{"url": "https://www.monitor.bg:443/bg/a/view/moderno-semejstvo-se-sboguva-s-fenovete-156895", "text": "Култовият ситком   получи зелена светлина за нов сезон, който обаче ще е последен. Абсурдните премеждия на три поколения ще намерят своя край в 11-и сезон, който по план трябва да свърши през 2020 г. „Крис Лойд и Стив Левитан създадоха една от най-добрите комедии в телевизионната история. В последния сезон заяви Кери Бърки, която ръководи отдел „Забавления“ към телевизионния канал ABC. Бърки допълни още, че би се радвала да се направи спин-оф на сериала, но още нищо не е планирано. „Мислих, че 10-и сезон ще е последен. Сега казаха, че ще е 11-и. Щом ще го правим, 11-и ще е краят със сигурност. Ще видим“, разкри наскоро Левитан, който е един от създателите на „Модерно семейство“. Най-очакваният от феновете момент от настоящата порция епизоди е раждането на Хейли Дънфи (Сара Хайланд) , която е бременна с близнаци.", "date": "2019.02.10", "title": "\"Модерно семейство“ се сбогува с феновете"}
{"url": "https://www.monitor.bg:443/bg/a/view/ucheni-napraviha-plat-kojto-reagira-na-toplinata-na-tjaloto-156894", "text": "Учени от университета в Мериленд разработиха плат, който реагира на топлината на човешкото тяло. Той охлажда или изолира от студа съобразно нашата температура, съобщи вестник \"Мейл он сънди\", цитиран от БТА. Новият продукт е изработен от вълнен плат, но към него e прибавен супер тънък слой от проводим метал под формата на нановлакна. Материалът може да се пере и е само с 5 долара по-скъп от съществуващите в продажба спортни платове. Екипът на проф. Мин Оуян изтъква, че дреха с новата материя ще позволи на офис служителите да не регулират климатиците в службата и да не свалят дрехите си, когато им стане топло. Тези настройки автоматично ще се поемат от новия плат, който ще променя проводимостта си на топлина според телесната температура на потребителя. В плата е вложен специален наноматериал. При повишаване на телесната температура, нишките на плата се свиват, създават електрически заряд, който отстранява топлината от тялото. Когато на човек му стане студено, материята от плата се разширява, като металът вкарва топлина отвън.", "date": "2019.02.10", "title": "Учени направиха плат, който реагира на топлината на тялото"}
{"url": "https://www.monitor.bg:443/bg/a/view/aleks-petkanova-napravi-parodija-na-keks-a-na-papi-hans-video-156893", "text": "Моделът Алекс Петканова пусна дебютното си парче, като държа в очакване феновете си за премиерата му още от края на януари. „Вместо вие на мен обаче, аз на вас съм ви подготвила изненада! ама в днешно време не е задължително, за да си певица“, написа красавицата навръх рождения си ден. Песента носи името „Тест“ и е пародия на хита на Папи Ханс - „Кекс“. В забавния клип участва и мъжът на Алекс – Лудият репортер Дани Петканов, а текстът отново е с комични вариации от типа: Припомняме, че преди дни звездното семейство Петканови се увеличи с още един член. Синът им Габриел се роди на 30 януари и от първия си ден получи профил в Инстаграм. Макар акаунтът му да не е публичен, малчуганът може да се похвали с над 70 000 последователи в социалната мрежа.", "date": "2019.02.10", "title": "Алекс Петканова направи пародия на „Кекс“-а на Папи Ханс (ВИДЕО)"}
{"url": "https://www.monitor.bg:443/bg/a/view/kreditite-ot-100-do-250-bona-s-20-nagore-156892", "text": "Броят на кредитите се увеличава с 12,3% на годишна база, като достига 2,918 милиона при 10,8% годишно повишение в края на септември. В края на декември в сравнение с края на третото тримесечие на миналата година броят им нараства с 0,1%, а размерът им - с 1,9%. Най-голям е ръстът на броя на кредитите, които гражданите са вземали в диапазона от 100 хил. до 250 хил. лева, като на годишна база те са с 20% повече, сочат данните на БНБ. В края на миналата година изтеглените заеми от банките възлизат на 54,739 млрд. лева, като размерът им се повишава със 7,7% на годишна основа в сравнение с 6,2% годишно увеличение към края на септември 2018 година, показва статистиката на Българската народна банка. В края на декември 2018 г. спрямо края на предходното тримесечие броят на кредитите на бизнеса и домакинствата спада с 0,1%, а размерът им нараства с 1%. Броят на заемите е 3,066 милиона. На годишна база те нарастват с 11,6%. Размерът на кредитите на фирмите към 31 декември е 32,910 млрд. лева, което представлява нарастване с 5,5% на годишна база в сравнение с 4% годишно увеличение в края на септември. В края на декември 2018 г. размерът на заемите на домакинствата и фирмите, които ги обслужват, нараства на годишна база с 11,2%, като достига 21,829 млрд. лева при 9,7% годишно увеличение в края на третото тримесечие.", "date": "2019.02.10", "title": "Кредитите от 100 до 250 бона с 20% нагоре"}
{"url": "https://www.monitor.bg:443/bg/a/view/40-000-stikera-sa-razdadeni-v-kampanijata-spri-davam-pyt-na-peshehodec-156888", "text": "Близо 40 000 стикера са раздадени само във Варна от началото на инициативата „Спри! Давам път на пешеходец!“ Това съобщи Юлиан Арнаудов от неправителствената организация „Карай умно, искам живот“. „Инициативата тече вече 7 години, като цели да раздаде стикери, чрез които да напомни на водачите на автомобили, че превозното средство пред тях може да е спряло точно по тази причина. В крайна сметка се оказа, че този стикер работи повече при водачите, които си го залепят, защото всеки път го четат и си напомнят, че всъщност са поели отговорността да спрат на пешеходна пътека. Оказа се, че това е по-силното направление“, коментира Арнаудов. Според него, положителна е тенденцията за вниманието на водачите към пешеходците. „Да си залепиш стикера, това е да го обмислиш, да го вземеш, да го прочетеш, да вземеш решение да го сложиш, да почистиш в 99 процента от случаите автомобила си и да го залепиш. След това всеки ден, когато подхождаш към автомобила си, да го видиш, че е там и да си кажеш: Да, аз спирам и давам път на пешеходец!“ Много силно работи това нещо и когато видя залепен стикер, аз всъщност разбирам, че има смисъл от това, което правим и това ми дава допълнителен стимул да продължаваме“, каза още Юлиан Арнаудов. Той допълни, че към кампанията са проявили интерес и от други градове, като например към Горна Оряховица са изпратени 1 500 стикера, които да бъдат раздадени на водачите там.  ", "date": "2019.02.10", "title": "40 000 стикера са раздадени в кампанията „Спри! Давам път на пешеходец!“"}
{"url": "https://www.monitor.bg:443/bg/a/view/zrelostnici-sharjat-po-6-lv-za-analiz-na-majce-si-156890", "text": "Търговия с теми за матурата по български език и литература се вихри в един от сайтовете за онлайн продажби. Цената на едно съчинение, с което зрелостникът да напише анализ за „отличен“ на изпита, е 6 лв. Толкова ще трябва да даде дванадесетокласник за темата „Човекът и родовият свят в „Майце си“ на Христо Ботев. Продавачката обяснява в описанието, че анализите са оригинални и проверени от учител. С което и гарантира оценка над 5,50. За улеснение на клиентите си пък предлага два варианта за доставка – лично или с куриер. Арсеналът от разработки обаче обхваща само няколко автори - Христо Ботев, Иван Вазов, Алеко Константинов, Пенчо Славейков. Освен анализ на „Майце си“ са предложени още 16 теми, които според търговеца е възможно да се паднат на предстоящия на 21 май държавен зрелостен изпит. Сред тях са още „Ориста на народа в „Елегия“, „Мисията на твореца в „Цис Мол“, „Проблемът за робството и свободата в „Чичовци“. Офертата за анализите се появи и във фейсбук групата „Матури 2019“, където един от членовете пита: „А откъде знаете, че това са темите, които ще се паднат?!“ Друг от потребители се опитва да подбие цената, смъквайки я на 5 лв., а трети пък ги предлага напълно безплатно със снимки от телефон. Постът става и вдъхновение за бизнес на други от членовете на групата. Част от зрелостниците се оказват измамени с темите от фалшиви профили. „Не поръчвайте от това момиче. Поръчах си материали от нея, но след като видях, че се преповтарят с тези, с които аз разполагам, се разбрахме да й ги върна. От сряда пратката я чака в „Еконт“ и не си я взима, дори ме блокира“, пише момиче и прикачва снимка от профила на Mira Angelova. От некоректния продавач се оплакват и други членове на фейсбук групата. „Затова се иска и преглед. Не взимайте нещо, без да го прегледате, особено ако са учебници“, съветва измамените друг от потребителите. В помощ с анализи на всички произведения за матурата и сбита информация за творчеството на всички автори се отзова друг потребител. Той изпраща линк към сайт с творбите, изучавани от 8-и до 12-и клас, и разработки върху тях. Той е дело на ученици от 10-и „А“ клас в СПГЕ „Джон Атанасов“ и се поддържа с подкрепата на техния учител по български език и литература. За дамите, които няма от кого да бъдат придружени на абитуриентската вечер, също има предложение. „По случай идващите балове предлагам услугите си като кавалер на баловете, 100 лв. на час, на 24, 25, 26 май“, предлага услугите си един от младежите. Ако някой реши да го наеме за цялата вечер в ресторанта, ще трябва да плати 500 - 600 лв. Още по-примамливо пък е предложението на друг от потребителите, който подбива пазара. „За всички мадами от Перник - аз имам голф! Цената подлежи на коментар“, пише конкурентът.", "date": "2019.02.10", "title": "Зрелостници шарят по 6 лв. за анализ на „Майце си“"}
{"url": "https://www.monitor.bg:443/bg/a/view/karakachanov-za-integracijata-na-romite-normalnite-hora-imat-po-1-2-deca-156898", "text": "\"Нормалните хора правят по 1-2 деца. Има друга категория, в която знаят, че колкото повече деца, толкова повече помощи. Правиш 8-9 деца - едните ги пишеш глухонеми, другите болни от епилепсия. Че ти нямаш никакъв интерес да работиш. Това държавата докога ще го толерира? Няма повече, отговарям аз\". Така коментира пред БНТ вицепремиерът Красимир Каракачанов пред БНТ темата за интеграцията на ромите, след като партията му ВМРО изготви концепция за решаване на проблемите с гетата. По думите му, въпрос на държавна политика е дали държавата ще толерира раждаемостта в тези места. \"Не може и не е правилно да се слага знак за равенство между етническа принадлежност и престъпления. Но ако погледнем фактите, за съжаление, са характерни за тази общност. Политически коректно е едно, но фактите трябва да бъдат посочвани. Трябва да се отделят пари да се строят социални жилища, но в много от случаите хората, които се настаняват там, не го ценят. Имаме предложение безработните членове на семейството, което ще се настани там, да участват в строежа му\", каза Каракачанов. Той коментира и ситуацията около коалицията „Обединени патриоти“, в рамките на която ВМРО си партнира с НФСБ и „Атака“. \"Синята каска още в началото на октомври я подарих на г-н Борисов. Дали ще сме заедно или не с патриотите зависи от здравия разум на всички. Никога не съм си позволил да критикувам мой колега публично, нито г-н Сидеров, нито г-н Симеонов. Смятам, че ако искаме да няма подобни въпроси \"ще го има ли или не патриотичното обединение\", трябва се явим на евроизборите заедно\", каза Каракачанов. Междувременно бургаската структура на НФСБ номинира за водач на листата си за предстоящия евровот бившия вицепремиер и лидер на партията Валери Симеонов.", "date": "2019.02.10", "title": "Каракачанов за интеграцията на ромите: Нормалните хора имат по 1-2 деца"}
{"url": "https://www.monitor.bg:443/bg/a/view/airbnb-zaplashen-ot-12-5-mln-globa-vyv-francija-156897", "text": "Кметството на Париж подаде съдебен иск срещу сайта за краткосрочно даване под наем на квартири Airbnb, като фирмата може да отнесе глоба от 12,5 млн. евро, съобщава Journal du Dimanche. Причината за предприетата мярка е законът за недвижимите имоти в Петата република, който забранява жилищата да се дават краткосрочно под наем за повече от 120 дни в годината. Освен това всяка квартира трябва да има регистрационен номер. Освен това за всяка нтерегистрирана квартира се предвижда глоба от 12,5 хил. евро. Според френските медии Airbnb предлага във френската столица 65 хил. квартири. По информация на сайта всеки пети парижанин притежаващ някакво жилище подава заявки в опит да повиши доходите си.", "date": "2019.02.10", "title": "Airbnb заплашен от €12,5 млн. глоба във Франция"}
{"url": "https://www.monitor.bg:443/bg/a/view/bez-lov-na-veshtici-molja-156885", "text": "Не може никой на никого да бъде заложник в страна член на Европейския съюз и НАТО, каквато е нашата. Голямо предизвикателство към демократичните устои е ромите от Войводиново да бъдат извеждани от домовете им с бус, шофиран от кмета, като гаранция, че няма да бъдат линчувани от местните жители. Не е редно, докато текат съдебните процедури, да ставаме свидетели на нови изстъпления. Обществеността е наясно, че след като постройките са незаконни, съдът не може да вземе друго решение, освен да потвърди тяхното събаряне. Въпреки това, користни представители на НПО, се опитаха да посеят ново напрежение като доведоха избягалите роми в изоставените им жилища. Ясно е защо го правят, не веднъж сме били свидетели на подобни сцени. Заработването на сребърници чрез жонглирането с европрава, обаче е опасно начинание. Защото, стане ли напечено, НПО-тата изчезват като дим, а страдат всички останали, които сърбат последствията от кашата, забъркана от псевдоправозащитниците. Хората от Войводиново също би трябвало да си дават сметка, че не могат да решават кой да живее в селото им. Кметът и съветниците не могат да взимат нечия страна, след като с години са си затваряли очите и не са направили нищо, за да се спазва закона. Когато “каруцата се обърне”, много е лесно да се сипят оправдания и обвинения. Факт е, че идват избори и ще има много спекулации. Но проумяването, че единствено спазването и изпълнението на законите, предшествано от диалог, може да реши всеки проблем, както и че от размахването на етническа карта никой няма полза.", "date": "2019.02.10", "title": "Без лов на вещици, моля!"}
{"url": "https://www.monitor.bg:443/bg/a/view/sled-kato-gi-razdeliha-grisho-na-hija-nikol-pak-na-chervenija-kilim-156881", "text": "Няколко часа след новината в английската преса, че Григор Димитров и Никол Шерцингер са се разделили, двамата бяха засечени в различни краища на света на коренно различни събития. Гришо сам пусна в Инстаграм свое фото от хижа в планината, където се е отдал на почивка, след като стана ясно, че пропуска следващите два турнири заради травма в рамото. Преди няколко дни той сподели и снимка в дълбоки снежни преспи. Никол пък отново мина по червен килим, като бе сред гостите на галата, предшестваща раздаването на наградите „Грами“ в Америка. Никой от двама обаче не коментира тиражираната в Англия вест, че двамата са се разделили и това е позволило на бившия футболист Джейми Реднап да покани певицата на среща, като засега тя е отказала. В същото време у нас мениджърът на първата ни ракета Георги Стоименов коментира, че Григор има желание за играе за България за „Купа Дейвис“, но все още не ясно дали през настоящата или през следващата година. За да бъде допуснат до олимпиадата в Токио 2020 Димитров трябва задължително да има мачове за националния ни тим.", "date": "2019.02.10", "title": "След като ги разделиха: Гришо на хижа, Никол пак на червения килим"}
{"url": "https://www.monitor.bg:443/bg/a/view/spored-cvetanov-rusija-shte-probva-da-se-namesi-v-izborite-u-nas-156876", "text": "„Убеден съм, че Русия ще опита да се намеси в изборите в България.“. Това каза председателят на ПГ на ГЕРБ и зам.-шеф на партията Цветан Цветанов. \"Виждам какво се случва в държавите от ЕС, какви са притесненията. В някои от министерствата в държавите членки се създадоха специални звена, които да работят точно по тази пропагандна дейност, която правят“, коментира в ефира на bTV хибридната война от страна на Кремъл той. По думите му хибридните атаки са започнали още през 2015-2016 година, като се използвали няколко различни варианта за поднасяне на фалшива информация. \"Ние сме в постоянна атака от тези хибридни атаки\", заяви Цветанов. Като даде пример с поетия от Македония път към НАТО, той бе категоричен, че Русия противодейства на евроинтеграцията на страните от региона и има съюзник у нас в лицето на БСП. изтъкна Цветанов и отправи въпрос към червените във връзка с инициирания от тях скандал „Ало, Банов съм!“: „Искам да попитам Елена Йончева какви бяха доходите и политиките в периода, когато те управляваха.“. „ГЕРБ даде възможност да имаме успешно европредседателство и постави на дневен ред един исторически проблем, който всички смятаха, че няма да може да бъде решен“, каза още Цветанов, визирайки темата за евроинтеграцията на Западните Балкани. По думите му нашият регион е обект на голям интерес от страна както на ЕК, така и на САЩ. Заместникът на премиера Бойко Борисов в ГЕРБ бе категоричен във връзка с проекта за придобиване на нов тип изтребители на родните ВВС и решението на НС да преговаряме със САЩ за F-16, че „тази модернизация е задължителна\". Той изрази също така увереност, че компетентните органи ще си свършат работата по случая с министъра на културата Боил Банов и реализирането на проекта за „Ларгото“, а дотогава всичко, което се правело било свързано с пропаганда и целяло дестабилизиране на държавата. По отношение възможността руски дипломати да бъдат изгонени от страната ни след като бе разпространена информацията за отравяне на ортака на банкера беглец Цветан Василев-Емилиян Гебрев, при евентуалната поява на доказателства за връзка на заподозрения като трети участник в случая \"Скрипал\", Цветанов подчерта, че позицията му е лична и не пожела да я огласи. Според него обаче, понякога се налага да се вземат подобни решения. В четвъртък предстояла среща по темата и трябвало да бъдат изяснени редица обстоятелства. Трябва да разберем първо дали има съвпадение при посещенията на този служител на Русия в България и във Великобритания“, каза шефът на депутатите от ГЕРБ, който ден по-рано обяви, че в комисията за контрол на службите в НС ще се проведе изслушване във връзка със случая. Цветанов изтъкна също така, че Великобритания има една от най-добре подготвените системи за сигурност. Председателят на вътрешната комисия в НС не изключи и възможността венецуелската национална петролна компания да се е опитала да изнесе държавни средства в България, покрай създалата се в страната ситуация. \"Когато ситуацията е критична, разбира се, че това са подходите. С начина, по който Радев зае неговата позиция, допълнително създава напрежение и предпоставки за разделение в обществото\", подчерта Цветанов и добави: „През 2016 година избрахме президент, който не си спази принципите, той беше номиниран от Корнелия Нинова по проекта „Решетников“.", "date": "2019.02.10", "title": "Според Цветанов: Русия ще пробва да се намеси в изборите у нас"}
{"url": "https://www.monitor.bg:443/bg/a/view/weekly-digest-8-fake-news-about-peevski-within-7-days-tsvetan-vassilev-plundered-corp-bank-156879", "text": "Not a day without a lie about Peevski. This is the motto of the Fake News Factory founded by the satellite media of oligarchs Ivo Prokopiev, Tsvetan Vassilev, Ognyan Donev and Sasho Donchev. Over the span of the last seven days, this manipulation machine has published or copy-pasted eight fake news concerning lawmaker and publisher of Telegraph Media, a tag-up with Google shows. The aim is transparent – whenever a user searches Peevski’s name in the World Web he would always get on some vilifying materials, which is done to bolster his image of “universal evil” created by the behind-the-scenes clique in Bulgaria. The image was coined synthetically as a response to the legislative initiatives launched by Peevski. Some of them have forestalled the secondary looting of CorpBank, while other of the adopted legislative amendments have ensured full transparency of media financing, online editions included. The online editions are those which serve as media shield to the indicted oligarch-publishers and their acolytes, they use it to hide away from retribution for their crimes.      The fakes produced by the Factory this week were not even based on the fresh talking points. Out of creative impotence of its contributors the Factory is forced to warm up the old false theses refuted dozens of times. The only new moments are the occasions for their circulation. Thus, the week started with a fake news implicating the name of Peevski into an imaginary connection between him, Bulgartabac holding and the visit of Prosecutor General and Minister of Interior to the United Arab Emirates ( ). The fake was aired by Mediapool, website of Stoyana Georgieva, former spokesperson for ex-PM Ivan Kostov. It was reproduced right away by the rest of the websites aligned with the Fake News Factory. Not to lag behind in meeting the fake news quota, the Bulgarian branch of Deutsche Welle joined in the choir and published the “analytical” material by political scientist Daniel Smilov who turned accepting grants into family business. In his pseudo-analysis, Smilov has even mixed up Peevski into the scandal between MP of the Socialist Party Elena Yoncheva charged with money laundering and Minister of Culture Boil Banov. No normal person would have ever conceived such an idea. Of course, if he is not “top dressed” with generous fees, which is apparently the case with Smilov. As it could be expected, Sonya Koltuklieva, accused of evading taxes, was not among the Fake News Factory laggards. Koltuklieva, who was brought to court for pocketing BGN 90,000 in fees under the counter (the money stolen from CorpBank by the fugitive banker Tsvetan Vassilev), has fed four fakes to Peevski’s haters posting them on her page in Facebook. They were reprinted on the spot by Frognews, again a website sponsored by Ognyan Stefanov, State Security agent aka Agent Academician. The apex of this attack against the MP Delyan Peevski was the participation in the TV programme of another journalist on Vassilev’s payroll, namely Lyuba Kulezich ( ,  and  ). To make the picture complete bivol.bg contributed to Fake News Factory output reprinting an outright manipulative material from afera.bg ( ).  Mediapool and Frognews again saw a trace of conspiracy in the attempts of Vassilev-Gebrev tandem at stealing Dunarit ammunitions plant and lugged into their material Novichok nerve agent just to divert public attention from the criminal activity of this tandem ( ). As for the fugitive banker, he managed to catch in his web of lies even a British edition ( ).   The fugitive banker Tsvetan Vassilev and his accomplices syphoned off CorpBank, together they are guilty of 144 assets misappropriations. This transpired from the report of the Prosecutor’s Office presented at the sitting of the Specialised Court on 5 February. The statement of the public prosecution was presented after Judge Victoria Petrova put to end the readout of thousand-page thick bill of indictment ( ).", "date": "2019.02.10", "title": "8 fake news about Peevski within 7 days, Tsvetan Vassilev plundered CorpBank"}
{"url": "https://www.monitor.bg:443/bg/a/view/lubo-penev-reshava-bydeshteto-na-lupko-petrovich-v-cska-156882", "text": "Бъдещето на Люпко Петрович в ЦСКА зависи от новия треньор Любослав Пенев. Това призна сръбският специалист, който преди Нова година беше назначен за съветник на Нестор Ел Маестро. След треньорската рокада обаче все още не е ясно дали Петрович ще остане на работа в клуба. „Не съм изненадан от смяната на Ел Маестро, коментира сръбският ветеран пред TV+. - Той беше смело момче, но според мен беше прекалено млад, за да бъде треньор на клуб като ЦСКА. Истината е, че играчите не са добре подготвени, стигна се до доста контузии, а така няма как да се постигат високи цели. Любослав Пенев е добър вариант, иска от футболистите труд и дисциплина. В този момент неговият дух и авторитет могат да накарат футболистите да се противопоставят на “Лудогорец”. За мен ще е чест да работя с Любо, мисля, че мога да съм му полезен и да се съветваме. Аз съм на линия, ако има нужда от мен, но това си е негово решение“, обясни Люпко Петрович. Иначе неприятна новина за Пенев е, че някои от титулярите лекуват травми и са под въпрос за гостуването на „Черно море“ от първия пролетен кръг. Жеферсон няма да е готов със сигурност, Евандро се възстановява от контузия и тренира във фитнеса, а Чорбаджийски е с болки в кръста и също пропусна контролата с „Етър“ (0:1). Очаква се в близките дни защитникът Борис Секулич да разтрогне с ЦСКА. Той бе доведен от Нестор Ел Маестро и след треньорската рокада се оказа ненужен.", "date": "2019.02.10", "title": "Любо Пенев решава бъдещето на Люпко Петрович в ЦСКА"}
{"url": "https://www.monitor.bg:443/bg/a/view/silvena-rou-vyrti-vegan-vkusotii-na-shejha-na-dubaj-156875", "text": "Освен че е превърнала готвенето в съвършенство, новото жури на „MasterChef България“ Силвена Роууспява да съчетае вкусното с полезното. Такива ястия тя поднася не само на съпруга си, чието кръвно налягане е регулирала само с хранителна диета, и на синовете си, но и на кралски особи и клиентите в ресторанта си в Дубай. Тя отговоря за цялото меню на семейството на шейха, което от една година се храни с веган ястия. Пред bTV, телевизията, която излъчва формата, Роу призна че започва и завършва своя ден в кухнята. \"Имам много стриктен ритуал относно закуската, но и относно всичко съм много стриктна. Вярвам в ритуалите и много обичам хубавите и добрите навици. Закуската ми винаги е свързана с един много висок енергиен заряд. Не обичам тежки закуски, много рядко ям яйца. Почти веганка съм и по принцип избягвам млечни продукти. Избягвам захар на 100%. Много чета и много се интересувам от силата на така наречените суперхрани. Има два вида супер храни, едните са такива като сладкия картоф, спанака, кейла, авокадото, киселото зеле, но другата супер храна е много, много по-силна, много по-властна и променя някои генетични елементи от нашия живот. Това са суперхраните на древните ацтеки – асаито, асаи пудра, мачата, макуито, което друг вид боровинка\", разказва топ готвачът. Тя твърди, че благодарение на суперхраните могат да се неутрализират всички признаци на възрастта - не само външния вид и блясъка, но и енергията, здравето на тялото. Затова една от любимите й рецепти е базирана на семето на чия, което съдържа повече желязо от спанака, повече антиоксиданти от сините боровинки и повече витамин С от лимон. Но е като пясък - няма вкус. Затова е важно как се третира. Шеф Силвена Роу препоръчва да се накисне в кокосово или бадемово мляко за 3 часа или една нощ. Когато набъбне, към него се прибавя 1 с.л. пудра от драконов плод, гарнира се с пресени плодове. Може да се гарнира с крем от кокос, ядливи цветя, за да нахраним и зрението си, и завършва с ядки.", "date": "2019.02.10", "title": "Силвена Роу върти веган вкусотии на шейха на Дубай"}
{"url": "https://www.monitor.bg:443/bg/a/view/djenifyr-anistyn-chukna-50-s-brad-pit-156877", "text": "Актрисата Дженифър Анистън духна свещичките за 50-ия си рожден ден, а сред гостите на партито й бе бившият й съпруг Брад Пит. Актьорът, който се раздели със звездата от \"Приятели\" през 2005 г. , бе забелязан да влиза сам в хотел \"Сънсет тауър\", където се е провело тържеството за юбилея. Сред останалите гости на партите, вдигнали наздравица за здравето на Анистън, са актриса Гуинет Полтроу, музикантът Джон Мейър, поп певицата Кейти Пери и любимият й Орландо Блум. След развода на Брад Пит с Анджелина Джоли се родиха спекулации, че той е подновил връзката си с Анистън. Техен близък обаче каза, че не се виждат редовно, а само от време на време си изпращат поздрави. Когато приключиха, това беше избор, направен, защото сме предпочели да бъдем щастливи, а понякога щастието не може да съществува в старата конфигурация\", сподели наскоро екранната Рейчъл Грийн.", "date": "2019.02.10", "title": "Дженифър Анистън чукна 50 с Брад Пит"}
{"url": "https://www.monitor.bg:443/bg/a/view/spas-rusev-namaljavam-dylgovete-napolovina-i-napuskam-levski-156883", "text": "Смяната на собствеността на „Левски“ ще бъде направена на 6 март. Това разкри сегашният мажоритарен акционер Спас Русев, който хвърли яснота върху случващото се в клуба. Босът на „сините“ бе категоричен, че ще прехвърли „Левски“ най-вероятно на Васил Божков. Преди дни изпълнителният директор Павел Колев заяви, че към момента дълговете на „Левски“ са малко над 30 милиона лева. Това бе потвърдено от Русев, според когото обаче до смяната на собствеността сумата ще бъде намалена наполовина. Това ще стане, след като бизнесменът опрости дълга към генералния спонсор „Виваком“, който издържаше клуба в последните 2 години. „Искам да помоля за още малко търпение, защото с акциите се действа максимално отговорно, коментира Спас Русев в интервю за „Нова телевизия“. - Много би ми се искало Васил Божков да е следващият голям акционер. От ден първи, откакто съм в „Левски“, аз съм го канил и съм го убеждавал той да влезе в клуба. Аз се познавам добре с него и това е един процес, който продължи близо 2,5 години. За да бъде той убеден от самия себе си. Надявам се, че е узрял и ще помогне. Ние сме разговаряли за това какво трябва да се направи, така че клубът да бъде не само финансово стабилен, но и да има надграждане“, допълни Русев. Русев също така подчерта, че през периода си като собственик е давал лични средства за бюджета, но ще ги опрости, както и тези от „Виваком“. „Ангажиментите ми в последно време не ми дават възможност да отделям необходимото за клуба време. Затова ако има удачен вариант клубът да бъде поет от човек с визия, стратегия и желание да го развива, да, бих си тръгнал. В определен момент задълженията може да са били 30 милиона лева, но при прехвърлянето на собствеността те ще бъдат 15-16 милиона. Ако всички клубове си публикуват отчетите и задълженията, мога да ви кажа, че “Левски” няма да е на първо място като най-задлъжнял клуб. Дали вече съм бивш мажоритарен акционер? Да, може да се каже“, обобщи Спас Русев, който ще подготви смяната на собствеността на „сините“ и след по-малко от месец ще официализира напускането си.", "date": "2019.02.10", "title": "Спас Русев: Намалявам дълговете наполовина и напускам „Левски“"}
{"url": "https://www.monitor.bg:443/bg/a/view/hyrvatin-i-avstriec-s-titlata-na-dvojki-ot-sofija-oupyn-2019-156874", "text": "Хърватинът Никола Мектич и австриецът Юрген Мелцер спечели титлата на двойки от четвъртото издание на „София Оупън“. На финала те победиха Чън-Пън Хсие (Тайван) и Кристофър Рунгкат (Индонезия) с 6:2, 4:6, 10:2 след 67 минути игра. За шампионите това е първа титла в едва третото им участие като тандем. Те играха заедно за първи път на US Open миналия сезон, където достигнаха до третия кръг, след което и в Москва (отпаднаха на четвъртфиналите). №15 Мектич игра финал в София и миналата година, когато си партнира с Алекзандър Пея. В спора за трофея обаче те отстъпиха пред холандците Робин Хаасе / Матве Миделкооп. Това е общо 5-а титла за Мектич, който има и 5 загубени финала, пише tennis24.bg. №123 Мелцер участва на финал за 31-ви път и спечели титла №14. Австриецът е достигал до №6 при дуетите, като има и два триумфа в Големия шлем („Уимбълдън“ 2010 и US Open 2011).", "date": "2019.02.10", "title": "Хърватин и австриец с титлата на двойки от „София Оупън“ 2019"}
{"url": "https://www.monitor.bg:443/bg/a/view/rushi-se-kyshtata-muzej-na-aktrisata-adriana-budevska-156867", "text": "Къщата музей на бележитата българска актриса Адриана Будевска в Добрич е заплашена от струване. От Министерството на културата са отпуснали 64 000 лева за реставрация, но желаещи да я извършат няма, съобщи БНТ. Пропаднал е покривът, сградата е сцепена на две и има влага, която руши подовите настилки на стаите. „Реално от 10 години насам състоянието ѝ става лошо и по-лошо. През 2017 г. Регионален музей Добрич получи финансиране за реставрация на къщата в размер на 64 000 лева. Пред 2018 г. получихме разрешително за строеж и обявихме обществена поръчка. Никой не се яви. Всички казваха, че парите са малко“, обясни директорът на РИМ-Добрич Добри Добрев. От музея са поискали от Министерството на културата още 30 000 лева, за да може къщата да бъде възстановена. „Ако не греша никъде в България няма музей на артист от това поколение, от поколението на създателите на родния театър. Тази година например се навършват 120 години откакто Адриана Будевска стъпва на сцена“, коментира уредникът Кремена Митева След реставрацията ще бъде върната и музейната експозиция, която от години е евакуирана. Регионалният исторически музей съхранява повече от 700 експоната, свързани с Адриана Будевска. „Пазим билета, с който е отпътувала от Хамбург към Аржентина през 1937 г. Много нейни ръкописи. Малцина знаят, че тя е пишела и е пишела стихове“, каза Митева. Сред експонатите са много снимки, както и част от реквизита на театралните постановки, в които е участвала Будевска.", "date": "2019.02.10", "title": "Руши се къщата музей на актрисата Адриана Будевска"}
{"url": "https://www.monitor.bg:443/bg/a/view/kraveto-maslo-na-edro-poskypna-s-20-st-156865", "text": "Пакетче краве масло от 125 грама поскъпна на едро с двайсетина стотинки и (8,9 на сто) и вече се продава по 2,45 лв., сочи статистиката на Държавната комисия по стоковите борси и тържищата (ДКСБТ). Кравето сирене увеличи цените си на борсите с 0,5 на сто и се търгуваше по 6,07 лв./кг. Кашкавалът \"Витоша\", поскъпна незначително с 0,1 на сто и се купува по 10,13 лв./кг. Олиото поевтиня с 2,7 на сто и се купуваше на едро средно по 1,89 лева за литър. Каймата се търгуваше по 4,73 лева за килограм, пилешкото замразено месо - по 3,75 лв./кг на едро в края на седмицата. Захарта се търгува по 1,12 лв./кг, а брашното, тип \"500\", се продава по 0,86 лева. Яйцата се продават по 0,20 лева за брой в края на седмицата. Доматите от внос поскъпнаха през последната седмица с 5,8 на сто, до 2,37 лева за килограм, а краставиците от внос поскъпнаха с 3,4% и се търгуват по 2,43 лв./кг. Картофите се увеличиха с 3,4 на сто и се продаваха средно по 0,87 лева за килограм на едро. Морковите поевтиняха с 7,69 на сто и се търгуваха по 0,96 лв./кг. Зелето поскъпна с 5,32 процента, до 0,99 лв./кг. Ябълките поевтиняхя през миналата седмица с 5,77 на сто, до 0,98 лв./кг. Цената на портокалите се повишава с 5,79 на сто, до 1,28 лв./кг. Мандарините се търгуваха по 1,46 лв./кг. Бананите поевтиняват с 0,49 на сто, до 2,05 лв./кг, лимоните се продаваха по 1,64 лв./кг. Индексът на тържищните цени /ИТЦ/, който отразява цените на хранителните стоки на едро, тази седмица се повиши с 1,79 на сто до 1,532 пункта. От началото на годината ИТЦ се повиши с 6,09 на сто. Миналата година индексът достига най- високото си ниво през април - 1,534 пункта. Базовото му ниво - 1,000, е от 2005 г.", "date": "2019.02.10", "title": "Кравето масло на едро поскъпна с 20 ст."}
{"url": "https://www.monitor.bg:443/bg/a/view/plyhove-napadnaha-vratarja-na-real-m-156866", "text": "Нетрадиционен начин да изразят омразата си към Тибо Куртоа намериха феновете на „Атлетико“ (М) по време на градското дерби с „Реал“. Мачът беше спечелен с 3:1 от „Кралския клуб“, но вратарят на гостите не успя да се зарадва на успеха. Причината е, че той бе посрещнат изключително враждебно на стадион „Уанда Метрополитано“. През цялото време белгиецът бе освиркван, а освен това по триуните имаше и множество обидни плакати. С началото на мача пък запалянковците зад вратата, пазена от Куртоа, хвърлиха по него десетки плюшени плъхове. Срещата беше прекъсната, докато стюардите почистят терена. Интересното обаче е, че ултрасите на „Атлетико“ се настроиха срещу вратаря не заради решението му да премине в “Реал“, а заради негово изказване за Диего Симеоне. В свое интервю в края на миналата година Куртоа заяви, че Чоло обича да прави популистки коментари и напада “Реал”, за да се хареса на феновете на “Атлетико“. В часовете преди мача запалянковци на “дюшекчиите” надраскаха плочата с името на Куртоа пред стадиона и я покриха с плюшените плъхове и рекламни листовки за публични домове. След построяването на “Уанда Метрополитано“ такива плочи имат всички футболисти с над 100 мача за “Атлетико”, а тази на Куртоа не за първи път е осквернена. “Бях спокоен. Не съм видял плочата, а и такива неща не ме интересуват. Знам, че това е дерби и настроението е по-особено“, сподели Куртоа. Особено спорна бе ситуацията за дузпата за „Реал“, тъй като нарушението срещу Винисиус започва извън наказателното поле и не трябва изобщо да се отсъжда дузпа. Испанските медии акцентират и върху действията на Гарет Бейл, който влезе като резерва и вкара третото попадение за „Реал“. Това бе негов гол номер 100 с екипа на мадридския колос, а уелсецът го отпразнува с неприлични жестове към феновете на домакините. Действията му ще бъдат разследвани от федерацията, но е малко вероятно да се стигне до сериозна санкция и най-вероятно Бейл ще отнесе само глоба.", "date": "2019.02.10", "title": "Плъхове нападнаха вратаря на \"Реал\" (М)"}
{"url": "https://www.monitor.bg:443/bg/a/view/naj-dobroto-ot-andru-lojd-uebyr-za-pyrvi-pyt-v-bylgarija-156869", "text": "Интернационалната мюзикъл сензация “The best of ANDREW LLOYD WEBBER“ ще гостува за първи път в България на 15 и 16 май в зала 1 на НДК. Концертът представя емблематична част от творчеството на най-значимия мюзикъл композитор на всички времена - „Котките“, „Фантомът на операта“, „Евита“ и \"Исус Христос Суперзвезда“. Към изючителните гласове от Уебъровите мюзикъли Ингве Гасой Ромдал (Норвегия), Саша Кребс (Германия), Шарлоте Хайнке (Германия), Беатрикс Райтерер (Италия) се присъединява българската гордост Люси Дяковска както и Софийската и Плевенската филхармония, и Националния филхармоничен хор, за да разкажат историите, от които целият свят настръхва. Ромдал, Кребс, Хайнке и Райтерер имат стотици представления в кариерата си, които ги свързват пряко с музиката и персонажите на английския гений. През последните 15 години те са били Че и Евита Перон, Фантомът, Раул и Кристин, Исус, Юда и Мария Магдалена, Гризабела и Рам Там Тагър на най-престижните европейски сцени.  Звездата на мюзикъл театъра, диригентът Себастиан Де Доменико, е подготвил уникалните симфонични аранжименти, които ще звучат премиерно в България, преди да бъдат представени на немскоговорящата европейска публика през 2020 г. Цените на билетите са от 40 лв. до 110 лв., а деца до 6 години влизат без билет (без право на място).", "date": "2019.02.10", "title": "Най-доброто от Андрю Лойд Уебър за първи път в България"}
{"url": "https://www.monitor.bg:443/bg/a/view/kavani-se-kontuzi-pri-izpylnenie-na-duzpa-visi-za-unajted-156868", "text": "ПСЖ победи с 1:0 „Бордо“ на \"Парк де Пренс\" и увеличи преднината си на върха във Франция, но успехът бе помрачен от неприятна новина. Звездата Едисон Кавани се контузи и беше заменен принудително на почивката. Уругваецът донесе победата на ПСЖ, след като реализира дузпа в 42-рата минута. При изпълнението обаче той получи травма в бедрения мускул, като най-вероятно става дума за разтежение. Още не е ясно колко сериозна е травмата на Кавани, като е възможно смяната да е само превантивна мярка преди двубоя от Шампионската лига срещу “Манчестър Юнайтед” във вторник. Според френските медии обаче контузията не е за подценяване. Ако Кавани отсъства, това ще е сериозен удар за треньора Томас Тухел, който няма да може да използва и другата си звезда в нападение Неймар. Все пак Мбапе, Дракслер и Ди Мария са на линия, като те дори останаха на пейката срещу „Бордо“, за да запазят сили.  След победата ПСЖ събра 59 точки и продължава да води убедително, като вторият “Лил” има 46 точки и мач повече.", "date": "2019.02.10", "title": "Кавани се контузи при изпълнение на дузпа, виси за мача с „Юнайтед“"}
{"url": "https://www.monitor.bg:443/bg/a/view/pari-s-arabski-proizhod-prevzeha-festivala-v-san-remo-156864", "text": "Рапърът Мамуд гушна малко след полунощ златната статуетка на абсолютен победител на 69-то издание на световно известния фестивал на италианската забавна песен в Сан Ремо. Изпълненото от него парче – шампион се казва „Пари“ и разказва за семейна драма в беднотия с почти постоянно липсващ баща, който ако случайно си е в къщи – „пие „шампань“ по време на Рамадан“ и пуши наргиле. Малко или много става дума за автобиографична песен на родения през 1992 г. в краен квартал на Милано Алесандро Махмуд, чиято майка е италианка от остров Сардиния, а баща му е египтянин. Иначе „Пари“ е доста успешна смесица от различни ритми, с типични за арабския фолклор преплясквания с ръце, не липсва и фраза на бащиния език на рапъра. Минути след като стана известен победителят на фестивала в Сан Ремо вицепремиерът и министър на вътрешните работи Матео Салвини се обяви в прав текст срещу класацията на журито в митичния театър „Аристон“ и на зрителите на излъчващия песенната надпревара първи канал на държавната телевизия РАИ. Силният човек на правителството в Рим, който е известен с безкомпромисната си политика срещу мигрантите, „туитира“, че би предпочел на първо място да бъде хубава италианска песен като пратената на второ място „Твоите особености“ на младия Ултимо. Явно становището на вицепремиера е стигнало бързо до ушите на Мамуд, защото той започна изявлението си на пресконференцията веднага след награждаването му с думите: „Аз съм сто процента италианец!“ В интерес на истината рапърът е израснал и учил единствено в Италия, не само пее, но и пише парчета за други, при това популярни изпълнители.", "date": "2019.02.10", "title": "„Пари“ с арабски произход превзеха фестивала в Сан Ремо"}
{"url": "https://www.monitor.bg:443/bg/a/view/nad-polovinata-britanci-iskat-otlagane-na-brekzit-156870", "text": "Повече от половината жители на Великобритания са за отлагане на Брекзит, което може да доведе втори референдум и продължаване на обсъждането на условията по сделката за развод с ЕС. Това сочат данните от допитване, публикувани във в. „Индипендънт“. Социологическата агенция BMG Research е установила, че 53% от участниците в допитването са за отлагане на Брекзит, 33 на сто са се изказали за т.нар. „твърд Брекзит“ (без сделка с Брюксел), 14% са били затруднени да дадат вразумителен отговор. Едновременно с това 49% от британците смятат, че разводът с ЕС без сделка ще доведе до икономическа катастрофа, а 28% са на обратното мнение. Допитването е проведено от 4 до 8 февруари и в него са взели участие 1503 британци. Междувременно стана известно, че британският премиер Тереза Мей ще обещае тази седмица, че ще даде още една възможност на членовете на парламента да изразят мнението си по въпроса за Брекзита до 27 февруари. Тя се опитва да си осигури повече време, през което да договори ново споразумение с Европейския съюз, предаде Ройтерс. С наближаването на срока за излизане на Великобритания от ЕС на 29 март Мей се стреми да убеди Евросъюза да промени споразумението, което договориха Лондон и Брюксел миналата година, но което бе отхвърлено от британския парламент през януари. Мей иска да спечели депутатите от своята Консервативна партия като направи промени, свързани със северноирландската граница, но ЕС отказва да отвори за предоговаряне тази част от споразумението и предпочита Мей да търси компромис с основната опозиционна формация - Лейбъристката партия, като се съгласи на по-тесни връзки между Великобритания и ЕС. Министърът по въпросите на Брекзит Стивън Баркли ще се срещне с главния преговарящ на Европейския съюз за Брекзит Мишел Барние в понеделник, за да обсъдят промени в частта от споразумението за предпазния механизъм, имащ за цел да гарантира, че няма да се стигне до физическа граница между британската Северна Ирландия и Република Ирландия, която е член на ЕС. В интервю за \"Скай нюз\" бившият британски премиер Тони Блеър заяви, че излизането на Великобритания от ЕС без споразумение застрашава мирния процес в Северна Ирландия и е крайно опасен за британската икономика. По думите му Брекзит без споразумение ще бъде много опасен за Великобритания от икономическа гледна точка и може да има потенциално разрушителни последици за мирния процес в Северна Ирландия. Той посочи, че т.нар. твърд Брекзит означава появата на физическа граница между северната и южната част на Ирландия, което ще предизвика разделение в Обединеното кралство.", "date": "2019.02.10", "title": "Над половината британци искат отлагане на Брекзит"}
{"url": "https://www.monitor.bg:443/bg/a/view/donosnik-ot-ds-klepa-deljan-peevski-156872", "text": "Бивши ченгета от ДС продължават с атаките срещу депутатът и издател на \"Телеграф медиа\"  Делян Пеевски. За да обслужи интересите на Фабриката за фалшиви новини и за пореден път да преповтори опорните й точки, този път лъсна журналистът Веселин Дремджиев. В свой коментар във Фейсбук, той се опитва от една страна да пришие руски връзки на Пеевски, изкарвайки го „руско прокси\", а от друга страна повтаря мантрата на Фабриката за интереси на нашия издател към „Дунарит“. Само припомняме, че още през 2017 г. в своя официална позиция Никога не съм посещавал оръжейни изложения в Индия, Судан, Катар, Дубай или където и да е другаде и не съм предлагал „автомати или снаряди“ или каквато и да е друга военна продукция. Тенденциозните и крайно недобросъвестни инсинуации, както и опитите за създаване на изцяло фалшиви „новини“, свързани с името ми, предварително са обречени на пълен неуспех“. Журналистът едва ли не изкарва Пеевски и причина за промяната на отношението на европейските партньори към властта в България. Разбира се, твърденията му не се базират на никакви конкретни факти или документи. Лесно доказуем факт обаче е, че въпросният журналист е едно от доверените лица на банкера-беглец Цветан Василев. От край време той обслужва интересите на БГ Мадоф, а връзката им датира още от времето на ТВ7, телевизията, която банкерът използваше, за да пере имиджа си, като изливаше в нея пари, заграбени от КТБ. собственик на сайта-пресцентър на Василев „Фрогнюз“ и Агент Сашо Илиян Василев, които непрестанно бълват фейкове по адрес на Пеевски. Името му на два пъти присъства в списъците на обявените за агент на ДС. За първи път това се случи през 2009 г., когато Комисията по досиетата оповести дълъг списък със сътрудниците на комунистическите тайни служби в частните електронните медии. От документите на Комисията става ясно, че той се е подвизавал под псевдонима Богдан и е бил вербуван през 1985 г. По време на обявяването му за агент на ДС, Дремджиев е бил директор - новини и актуални предавания в „ТВ СЕДЕМ\" ЕАД, както и водещ на новините в „ТВ СЕДЕМ\" ЕАД. Богдан е бил агент към Шесто управление на ДС за борба с идеологическата диверсия от 1985 г. и друга подривна дейност сред младежта и спорта, българските и чуждестранните студенти, аспиранти, специализанти и преподаватели и по-специално за отделение 02, натоварено с „вражеските” прояви сред младежта в страната и международния младежки и спортен обмен. По информация на Комисията по досиетата, личното и работното дело на агента са унищожени с протокол през януари 1990 г. Неговото име обаче е запазено в картотеката на ДС и в регистрационния дневник на Шесто управление. Вторият път е обявен през 2013 г. в качеството му на директор на „Новини” на телевизия „България Он Ер”. Коментарът на агента веднага бе препечатан от медиите на олигархията - „Фрогнюз“ на Агент Академик от ДС Огнян Стефанов и „Клуб Зет“ на Господаря на хапчетата Огнян Донев. Целта на активното мероприятие на бившите ченгета от ДС срещу Пеевски е една – да се закъсалият с родното правосъдие мустакат аферист Цветан Василев, източил близо 4 млрд. лв. от КТБ, да прикрие руските си връзки, като ги припише на нашия издател. Паника тресе БГ Мадоф и заради факта, че делото за източването на трезора тръгна по същество и съвсем скоро ще бъдат разкрити всичките му схеми.", "date": "2019.02.10", "title": "Доносник от ДС клепа Делян Пеевски "}
{"url": "https://www.monitor.bg:443/bg/a/view/bg-uchenici-s-nagradi-ot-svetovni-kompanii-156871", "text": "Трима български гимназисти са сред победителите в проекта Space Tube, подкрепен от компаниите „Майкрософт“, „Еърбъс“ и 3М. Те се съревноваваха с ученици от няколко европейски държави, сред които и България. Децата имаха за задача да тестват знанията си и да изследват Космоса. Антон Иванов от СУ „Васил Левски“ в Елин Пелин, Йоан Стоянов от СУ „Христо Ботев“ в с. Горна Малина и Кристиан Георгиев от Професионална гимназия по телекомуникации в София показаха отлични познания чрез създадено от тях видео, коментиращо разминаванията между физиката и научната фантастика в известни филми за Космоса. Интерактивното представяне на учениците им донесе победа в конкурса, заедно с белгийския отбор. „През 2025 година работата в екип ще бъде сред най-важните умения за успех наравно с креативното мислене и в така наречените STEM умения (STEM e акроним от първите букви на английските думи за наука (science), технология (technology), инженерство (engineering) и математика (maths). Адаптирането на училищната система е ключово за подготовката на учениците за икономиката на новото съвремие. Радвам се, че в България имаме преподаватели и училища, които търсят и намират възможности за сътрудничество по международни проекти. Проактивността и креативното мислене се развиват, когато учениците имат свободата да проверяват знанията си и сами да стигат до заключения. Младите български таланти показаха именно това във видеото си.“, заяви българският евродепутат от ГЕРБ/ЕНП Ева Майдел по време на дискусия с победителите.  Победителите в проекта бяха поздравени от вицепрезидента на „Майкрософт“ Джон Франк и директора на 3М за Европа Максим Бюро. Децата посетиха също и центъра по иновации на 3М в Дюселдорф и Европейската космическа агенция в Брюксел.", "date": "2019.02.10", "title": "Бг ученици с награди  от световни компании"}
{"url": "https://www.monitor.bg:443/bg/a/view/pokazaha-30-tvorbi-na-bylgarskija-van-gog-ot-stara-zagora-156855", "text": "Роденият през 1941 година автор, наричан от ценителите Българския Ван Гог, е живял последните две десетилетия като абсолютен отшелник, отказвал да контактува с хората, почти не се хранел, не продавал работите си и рисувал почти денонощно. Имало дори случаи, когато заковавал с гвоздеи входната врата на апартаментчето си, за да не пречат случайни посетители. Новооткритите творби са рисувани върху картони, вратички на мебели, на парчета от стари платна, те са от различни периоди, но най-вероятно много преди 2000 година. За последно картини на Мартинов са показвани преди 14 години, когато са били представени близо 100 работи, след което името му отново потъва в забрава. „Белин беше изключително скромен и чувствителен. Когато направихме негова самостоятелна изложба в Клуба на дейците на културата той дойде, окачи си картините, но на самото откриване не присъства. Ако беше жив и сега нямаше да е сред нас на неговата изложба. За него всичко беше суета. Истината беше в рисунките му. Ако иска някой да види нагледно освободения дух, ще го намери в тази изложба. Ще намери драмата на времето, в което той живееше, всички изпитания през които премина, оставайки верен единствено на себе си и давайки урок на всички нас.“, споделя изкуствоведът проф. д-р Марин Добрев.", "date": "2019.02.10", "title": "Показаха 30 творби на българския Ван Гог от Стара Загора"}
{"url": "https://www.monitor.bg:443/bg/a/view/vkaraha-v-aresta-ulichen-grabitel-napadal-jeni-kraj-bolnicata-156857", "text": "29-годишен мъж, задържан по обвинение в серия улични грабежи остана за постоянно в ареста по искане на наблюдаващия досъдебното прокурор от старозагорската районна прокуратура. Неизвестният до сега на криминалистите Иван Ж. е бил закопчан след поредица от сигнали за нападения над жени в района на УМБАЛ „Проф. д-р Стоян Киркович“ в Града на липите на 15,16 и 29 януари. Грабежите са били извършвани по идентичен начин, като нападателят повалял жертвите си земята с удар в гръб, издърпвал чантите с пари и лични документи и бързо се изнасял от местопрестъплението. Пострадалите жени са на възраст от 25 до 55 години.  В хода на образуваното досъдебно производство е установено, че през периода 15 до 29 януари обвиняемият, който е безработен, изпитвал финансови проблеми и решил да си набави средства, като извършва престъпления. На посочените дати, в късния следобед, той излизал и се движил в района на УМБАЛ „Проф. д-р Стоян Киркович“, като в този район си набелязвал самотно движещи се жени, които проследявал и нападал, като чрез употреба на сила отнемал дамските им чанти. След извършване на престъпните деяния, по-голямата част от отнетите вещи, обвиняемият  изхвърлял или унищожавал, а парите изразходвал за лични нужди и проигравал на хазартни игри в казина в града. Взетата мярка за неотклонение може да се обжалва и протестира пред Окръжен съд-Стара Загора.", "date": "2019.02.10", "title": "Вкараха в ареста уличен грабител, нападал жени край болницата"}
{"url": "https://www.monitor.bg:443/bg/a/view/tyrgovski-direktor-na-firma-za-mesni-produkti-stava-shef-pod-prikritie-snimki-156853", "text": "Търговски директор на компания производител на месни продукти ще влезе в ролята на „Шеф под прикритие“. Лидия Узунова получава задачата от своя началник Еленко Маринов. Той посвещава целия си живот на работа в бранша. През 1975 година се дипломира като инженер-технолог в Института по хранително-вкусова промишленост в Пловдив, а през 2000-а създава компанията. Узунова работи от 15 години като търговец, но за първи път получава възможността да се докаже на позицията търговски директор. Приема задачата, за да се запознае с производствените процеси на практика. От дългокоса брюнетка се превръща в блондинка с къса коса и шини. Работниците мислят, че компанията снима рекламен филм за набиране на нови служители, а Марго е служител, който трябва да се обучи. През първия ден Лидия влиза в предприятието за производство на кебапчета и кюфтета в Костинброд, а през втория в свинекомплекса в Сливница. Може ли младата жена да прекара 50 прасета от една сграда в друга и трудно ли е да се поставят инжекции на животинче, малко по-голямо от женска длан, Марго ще трябва да разбере само за един работен ден.", "date": "2019.02.10", "title": "Търговски директор на фирма за месни продукти става „Шеф под прикритие“ (СНИМКИ)"}
{"url": "https://www.monitor.bg:443/bg/a/view/kradec-na-shina-obgorja-v-trafopost-156854", "text": "Ръцете на 20 – годишен  ром обгоряха при опит за дръзка кражба на медни пластини от разпределителен трафопост в индустриалната зона на Казанлък Сигналът за пациент с обгорели от волтова дъга длани е постъпил в местното РУ „Полиция“ от филиала на центъра за спешна и неотложна медицинска помощ към 12,30 часа в събота. При оглед на място в сградата на улица „Козлодуй“, където е разпределителната техника, униформените заварили още един 19-годишен младеж, който събирал в чувал изтръгнатите шини, срязани кабели и ламаринени вратички. По думите на сварения на местопрестъплението Димитър той само събирал непотребните метални отломки, които били изхвърлени извън помещенията на 20-киловолтовия трафопост. След превързване на обгорелите му длани 20-годишният Станислав, който и друг път е попадал в полезрението на местните криминалисти за кражби, е бил прибран в ареста за 24 часа по закона за МВР. Образувано е досъдебно производство. Само по случайност се е разминало без жертви, коментират от електроразпределителното дружество ЕВН, прекъсването на захранването е било за кратко, тъй като било подадено напрежение по резервен изход. Близо 2 млн. лв. са загубите на ЕвН за м.г. от аналогични кражби на жици и части от трафопостове, като само в Старозагорска област те са почти 400 000 лв. Във времето, през което Димитър и Станислав са щурмували трафопоста, техни съседи от населения предимно с роми квартал Кармен в Казанлък, са почиствали десетилетното бунище на първия изцяло саниран многоетажен блок.Организатор на екоакцията бил пасторът на кварталната евангелска черква.", "date": "2019.02.10", "title": "Крадец на шина обгоря в трафопост"}
{"url": "https://www.monitor.bg:443/bg/a/view/selo-ostana-bez-kmet-cherkvata-mu-pada-156856", "text": "Село с малко над 250 жители, намиращо се само на 17 километра от Стара Загора, от месец насам е без кмет. Причината е, че избраният преди 3 години Георги Празов решил, че вече не му се живее в България и се прибрал във Франция, където преди време служил като наемник в Чуждестранния легион. Местните от Памукчии разказват, че на практика и преди рядко виждали кмета си: той обикновено се появявал на три месеца за по седмица, колкото да се разпише във ведомостта за заплата. След като на няколко пъти му орязали възнаграждението от общинската администрация заради липса на работното място махнал с ръка и в началото на годината поискал да го освободят от задълженията. Имал си бил имот в Марсилия, там бил синът му, който въртял семейната фирма. От 18 януари Памукчии е без кмет, на последното засега заседание, където трябвало да бъде избран временен управник в последния момент станало ясно, че за вакантното място има цели трима мераклии. Като никой от тях не се ползва с безрезервната поддръжка на жителите. И изборът останал за по-късен етап. Междувременно строената преди 147 години селска черква „Света Параскева“ почти рухнала, разказва дошлият да живее тук преди две години о.з. полковник Борис Караиванов. Храмът е заключен от почти десетилетие, гредите на покрива изгнили, на места се счупили, изпотрошени били прозорците, вътре свили гнезда гълъби. Бившият командир от някогашните Строителни войски Караиванов е сред няколкото членове на черковното настоятелство. По негова инициатива била направена груба сметка, че за ремонта трябват около 80 000 лв. Средства, които селото няма как да събере. В черковната касичка имало малко над 7 000 лв, пряко сили можели да добавят още 2-3 000, но сумата нямала да стигне дори за оправяне на покрива. „Грях от Бога е да имаме черква, а в нея да не се служи. Вътре има ценни икони, знаем че в нея се е черкувал на няколко пъти Васил Левски, довеждал го е поп Минчо Кънчев, поборника от близкото село Коларово…Затулихме прозорците с найлони, поне гаргите да не цвъкат върху стенописите и иконостаса, но при първия пролетен дъжд нещата ще станат неспасяеми…“, разказва инж. Караиванов.Лично той на няколко пъти алармирал старозагорската митрополия и председателя на настоятелството отец Евгени Димитров. В ранната есен на м.г. дошъл на място и старозагорският митрополит Киприан. Огледал ситуацията, взел предоставената му проектно-сметна документация за ремонта и си заминал. О.з. полковник Караиванов направил страница за рушащия се храм във Фейсбукс, изписал и набирателна сметка за дарения: Банка ДСК-Стара Загора Фонд: Църкви и манастири IBAN:BG84STSA93000005734285 BIC:STSABGSF Партида: Храм \"Света Параскева\", село Памукчии, но освен пожелания за успех от хора с корен от селото, друго не се случило. В сегашната ситуация, когато Памукчии е останало съвсем на самотек местните са повече от обезверени. По телефона митрополит Киприан лаконично заяви, че не е забравил за състоянието на храма, но нямало възможност да се търсят пари по европейските програми.Черквата, ако и да е на век и половина не била паметник на културата.Все пак обещава да потърси някакви резерви като се постоплело времето. Поне 20 000 лв, за да започнел ремонта, а после щяло да се мисли за още.  ", "date": "2019.02.10", "title": "Село остана без кмет, черквата му пада"}
{"url": "https://www.monitor.bg:443/bg/a/view/vse-poveche-voenni-gotovi-da-izostavjat-maduro-156873", "text": "Полковникът от венецуелската армия Рубен Алберто Пас Хименес заяви, че признава властта на самопровъзгласилия се временен президент Хуан Гуайдо, признат от около 40 страни, предаде Франс прес. Във видеозапис, публикуван в социалните мрежи, полковникът на активна служба в сухопътните сили призова да се позволи на хуманитарната помощ да влезе във Венецуела, както поиска Гуайдо. Президентът Николас Мадуро отказва да я допусне в страната, смятайки я за прелюдия към чуждестранна интервенция, която да го лиши от власт. Полковник Пас Хименес, облечен в униформа, заяви, че 90 на сто от армията, използвана за да задържа на власт президента Николас Мадуро, е недоволна от политиката му. Той призова министъра на отбраната Владимир Падрино Лопес \"да размисли\" и подчерта, че \"историята ще отсъди\". Преди седмица дивизионният генерал Франсиско Янес от военновъздушните сили също заяви, че вече не признава властта на Мадуро и призна Гуайдо за законен държавен глава. По-късно неговият пример последва пенсиониран генерал от армията. Върховното командване на въоръжените сили обаче изрази многократно пълна лоялност към Мадуро, припомня АФП. На 21 януари, два дни преди Гуайдо да се самопровъзгласи за президент, 27 военни от националната гвардия се разбунтуваха и бяха арестувани.", "date": "2019.02.10", "title": "90 на сто от военните готови да изоставят Мадуро"}
{"url": "https://www.monitor.bg:443/bg/a/view/orbex-otpechata-naj-golemija-raketen-dvigatel-156858", "text": "Космическата компания от Обединеното кралство Orbex, представи най-големия в света 3D отпечатан ракетен двигател. Еднокомпонентният криогенен двигател с течно гориво ще участва във втория етап на инженерния прототип на ракетата носител Orbex Prime, като компанията твърди, че е по-мощен по обем от повечето тежки ракети носители. Според Orbex, Prime е с до 30% по-лек и 20% по-ефективен от други ракети носители от същия клас. Това е така, защото двигателят е отпечатан в една цяла част, а не е сглобен от няколко части, което премахва недостатъците, дължащи се на свръзки и заварки. Първият полет на Orbex Prime е насрочен за 2021 г., като ще включва експериментален полезен товар от Surrey Satellite Technology Ltd. (SSTL) и ще бъде първата демонстрация на възможността за изстрелване на изцяло британска ракета, носеща британски сателит от британски космодрум.", "date": "2019.02.10", "title": "Orbex отпечата най-големия ракетен двигател"}
{"url": "https://www.monitor.bg:443/bg/a/view/zooparkyt-v-plovdiv-bezplaten-do-kraja-na-2019-ta-156851", "text": "До месец – два пловдивчани ще имат модерен зоопарк, изграден по всички европейски изисквания. Заради забавянето от близо две години на откриването кметът на Пловдив Иван Тотев обеща до края на 2019г. входът да бъде безплатен за всички посетители. Причина за забавянето бе съдебен иск на сдружението „Граждански контрол и защита на животните” срещу строителството на зоопарка. Еколозите се противопоставиха на разширяването на съществуващата зоо градина на площ от 40 декара заради изсичането на дърветата на Гребната база в Пловдив. Само преди дни обаче Върховният административен съд попари еколозите, като отхвърли окончателно иска им. По този начин се развързват ръцете на градската управа да вземе акт 16 за зоопарка и да го насели с животни. Хабитатите според проекта в новия зоопарк ще са общо 23, като те ще бъдат изградени така, че да са най-близо до естествената среда на обитателите им. Около 50-60 вида животни ще се ширят на общо 40 декара в един от най-зелените райони на Пловдив – Гребната база. Първоначалната идея сред животните да има лъв бе отхвърлена, тъй като пловдивчани пожелаха в зоопарка да има тигър. В момента младото животно, което трябва да е вече 5-годишно, е в софийския зоопарк. Бенгалският тигър ще живее на обща площ от 1200 кв. метра, в които ще има и басейн. В целия зоопарк ще има 26 езера и 6 рекички с мостове. Къщичките на животните са направени с добит в смолянско и импрегниран дървен материал. „Това е първият и единствен засега в България зоопарк, изграден по най-високите европейски изисквания, така че всяко едно от животните да се чувства във възможно най-естествена среда. Осигуряваме много водни площи с пещерни конструкции, дупки и укрития“, каза преди време кметът Иван Тотев. Вместо мечките от старата зоологическа градина, които отидоха на заслужен отдих в природния парк край Белица,  в новия зоопарк ще има  младо семейство от този вид. Територията на мечките няма да е както по време на стария зоопарк – клетка 3 на 3 метра, а ще имат цели 3 декара площ с езеро, в което да се разхлаждат в горещите дни. От 9 кв. м обиталището на вълците се разширява на 900 кв. м. Атракции като приключенски тунел ще отвеждат до средата на хабитата. Освен старите обитатели, които временно са преместени в други зооградини, се очакват нови животни, като: розово фламинго, бизони, азиатски видри, камили, бронзова пуйка, патагонска мара, носати мечета, оцелоти, видри, сурикати, капуцини, муфлони и много други интересни животни. Екологични детски площадки и кафенета също ще се впишат сред аткракциите, а паркингът пред зоопарка ще осигури достъпност до мястото.  ", "date": "2019.02.10", "title": "Зоопаркът в Пловдив безплатен до края на 2019-а"}
{"url": "https://www.monitor.bg:443/bg/a/view/rap-parche-s-orientalski-motivi-triumfira-v-san-remo-156834", "text": "Роденият в Милано 27-годишен певец и композитор Мамуд (Mahmood) стана победител в 69-ото издание на фестивала на италианската песен в Сан Ремо. Мамуд, който е син на египтянин и италианка от Сардиния, спечели конкурса със своето авторско парче „Пари“ (Soldi) – рап с ориенталски мотиви, звучащ изразително благодарение на интересния глас на артиста. Алесандро Мамуд, както е цялото му име, бе единият от двамата победители в проведеното миналия месец състезание между дебютантите „Сан Ремо Джовани“, което му даде право да участва наравно с изявените майстори. Той изобщо не влизаше в сметките на букмейкърите като възможен победител и сякаш бе най-изненаданият от развоя на събитията. „Просто не мога да повярвам!“, едва отрони пред микрофона брюнетът, когато бе обявен за носител на голямата награда. Втори остана смятаният за фаворит Ултимо (псевдоним на 23-годишния Николо Морикони) с „Твоите особености“ (I tuoi particolari) – типична фестивална песен в духа на мелодичната италианска традиция. Трети се класираха момчетата от вече световноизвестното трио Il Volo, които се представиха в трасирания коловоз на стила поп-опера с „Музика, която остава“ (Musica che resta). Още с оповестяването на финалистите публиката в митичния театър „Аристон“ избухна в освирквания. Недоволството на зрителите бе провокирано най-вече от оставането извън почетната тройка на рок-ветеранката Лоредана Берте, която тази година се превърна в тяхна любимка с мощната си интерпретация на парчето „Какво очакваш от мен“ (Cosa ti aspetti da me). Хората дълго скандираха „Ло-ре-да-на, Ло-ре-да-на!“, но това не промени с нищо подреждането, което се определя от 3 фактора – вота на специализираното жури, вота на демоскопското жури и вота на телевизионните зрители. Берте се оказа четвърта, а пети, непосредствено след нея – друг от фаворитите на залата, Симоне Кристики, със своето силно театрализирано изпълнение на „Грижи се за мен“ (Abbi cura di me) – добра изповедна поезия, облечена в музика и речитатив. Кристики взе 2 специални награди – тази на името на Серджо Ендриго за най-добро изпълнение и за най-добра музикална композиция. Наградата на критиката, наградата на името на Лучо Далла и отличието за най-добър текст бяха присъдени на още един пренебрегнат в класирането любимец на публиката – Даниеле Силвестри с „Живак“ (Argentovivo). Клаудио Бальони – един от най-значимите певци композитори на Италия, който за втора поредна година бе арт директор и водещ на фестивала в Сан Ремо и е смятан за голям негов реформатор, се бе погрижил на сцената от 5 до 9 февруари да присъстват почти всички жанрове: поп, рок, пънк, рап, уърлд мюзик, ангажирани песни със социално послание... Някои от конкурентите с най-интересно звучащи предложения обаче с право могат да се смятат за неодооценени като Паола Турчи, прочутия Нек, група The Zen Circus, Франческо Мотта, известен само като Мотта и др. Един от специалните гости, които пяха в последната вечер на фестивала в Сан Ремо, бе Ерос Рамацоти - 35 години след своята победа при дебютантите на същия този подиум.", "date": "2019.02.10", "title": "Рап парче с ориенталски мотиви триумфира в Сан Ремо"}
{"url": "https://www.monitor.bg:443/bg/a/view/arestuvaha-fenove-za-gavra-sys-sala-156860", "text": "Двама привърженици на “Саутхемптън” опозориха себе си и любимия си клуб, след като публично се подиграха с паметта на аржентинския футболист Емилиано Сала, който загина при самолетна катастрофа в Ламанша. При загубата на „светците“ с 1:2 от “Кардиф” в мач от 26 кръг на Висшата лига на трибуните феновете на “Саутхемптън” имитираха полет на самолет. Както е известно, Сала летеше от Нант за Кардиф, когато се случи трагедията на 21 януари. Управата на „светците“ реагира още по време на мача. Двамата запалянковци бяха разпознати през охранителните камери, открити на трибуните, изведени от стадиона и арестувани от полицията. Самият мач започна с едноминутно мълчание в памет на Емилиано Сала, който в петък беше официално обявен за мъртъв, след като тялото му беше извадено от Ламанша и идентифицирано от патолог. Двата тима играха с черни ленти, а на екипите на играчите на “Кардиф” имаше изрисувано жълто цвете заради цветовете на екипите на “Нант”, откъдето аржентинецът беше трансфериран при „сините птици“. Продължава издирването на тялото на пилота, с когото Сала е бил в злополучния самолет.", "date": "2019.02.10", "title": "Арестуваха фенове за гавра със Сала"}
{"url": "https://www.monitor.bg:443/bg/a/view/velikata-lindzi-von-prikluchi-s-medal-karierata-si-156863", "text": "Легендарната Линдзи Вон приключи великата си кариера с медал. 34-годишната американка спечели бронз в спускането на световното първенство в Оре. Тя бе със стартов №3 и за кратко оглави класирането, но в крайна сметка се нареди трета в крайното подреждане. Шампионка стана словенката Илка Щухец с време 1.01,74 мин. Втора, на 0,23 сек. след победителката, финишира Корин Сутер (Швейц). Вон даде време с 49 стотни по-слабо от това на Щухец, която защити титлата си от световното в Сейнт Мориц през 2017 г. За Линдзи Вон това е медал №8 от световни първенства (2 златни, 4 сребърни, 2 бронзови). Рекордьорката по брой победи (82) от Световната купа при дамите има и 3 олимпийски отличия (1 златно, 2 бронзови). Великата американка се оттегля с общо 137 подиума в кариерата си за СК, като е печелила Големия кристален глобус 4 пъти. Две от рекордните й 82 победи за Световната купа са постигнати в Банско - в Супер-Г през 2009 и 2012 г. Любопитно за отбелязване е, че последната й победа за СК бе именно в спускането в Оре - на 14 март 2018 г. В събота с медал (сребро в спускането) завърши кариерата си и друго голямо име в алпийските ски - норвежецът Аксел Лунд Свиндал.", "date": "2019.02.10", "title": "Великата Линдзи Вон приключи с медал кариерата си"}
{"url": "https://www.monitor.bg:443/bg/a/view/sv-haralampij-chudotvorec-pocheten-s-nad-1000-sveteshti-burkancheta-s-med-podredeni-pod-formata-na-kryst-156847", "text": "По стара традиция, която от много години се спазва в благоевградския храм „Въведение Богородично“, и днес преди обед над 1000  светещи буркани с мед, бяха  подредени на маси под  формата на кръст и осветени от божиите служители в храма. Традиционният ритуал се прави на Св. Харалампий Чудотворец,  покровител на меда и пчеларите, както и на Св. Валентина Мъченица, Кулминацията на освещаването е запалването на свещите, привързани към всеки буркан с мед, оставен от жителите на града и района ден по-рано.  Трима свещеници отслужиха водосвета в чест на светеца, преследван от римляните заради христовата вяра. Мазали раните на Св. Харалампий с мед, така облекчавали страданията му.   Житието на светеца припомни отец  Петър Стефанов: „ На днешната дата Православната църква почита паметта на Св. Харалампий Чудотворец, епископ Магнезийски. Празникът в българската народна традиция е един от последните в зимния празничен цикъл. От този ден народът започвал да обработва земята, след като зимата си е отишла със Св. Атанас. Св свмчк. Харалампий живял през II век в Магнезия, Мала Азия, в епохата на жестоки гонения срещу християните. Той бил много праведен и още приживе показал своята святост, разпространявайки Божието слово. Не след дълго станал епископ. В края на своя живот бил подложен на жестоки мъчения от римския император Септимий Север, за да се откаже от Христовата вяра. Той оставал непоколебим, а вярата му лекувала всичките рани и всяка сутрин те зараствали по чуден начин. На 113 години издъхнал, преди да бъде посечен от меча“.  Паметта на Св. Харалампий особено се почита от нашия народ, както заради молитвеното му застъпничество пред Бог за болни, страдащи духовно и телесно, така и като закрилник на пчеларите и проводник на Божията благодат над пчелния мед. На този празник не се върши никаква домашна работа, да не се разсърди светецът и да пусне болестите. Само жените месели обреден хляб с орнаменти кръст, няколко пъпки (чумата), и по края на питата - венец, символ на здравето. Докато ставал хляба, носели мед в църквата да бъде осветен на специална празнична литургия. С този мед се ядяла питата, чупела се за здраве, а меда пазели като цяр до догодина.", "date": "2019.02.10", "title": "Почетоха св. Харалампий Чудотворец с над 1000 светещи бурканчета с мед "}
{"url": "https://www.monitor.bg:443/bg/a/view/pregovarjat-s-romite-ot-vojvodinovo-v-ponedelnik-v-obshtina-marica-156846", "text": "Ожесточени преговори между ромите от село Войводиново и местните жители се очаква да се състоят в понеделник в община „Марица” в Пловдив. За 10 часа е насрочена срещата им в присъствието на кмета на общината Димитър Иванов. Предстоящата среща бе договорена по време на инфарктния съботен ден, когато 15-тина ромки с деца се върнаха в махалата в селото и по този начин провокираха търпението на местните жители. За новото напрежение във Войводиново Монитор писа първи. Предложението за преговорите в понеделник дойде от зам.-кмета на община „Марица” инж. Петър Минев. Около 16 часа в съботния ден той успя да убеди ромите, предвождани от двама мъже от „Столипиново”, да се приберат обратно там, откъдето са дошли. „Елате двама – трима на срещата. Не е нужно да идвате всички, които сте сега тук”, ги убеждаваше инж. Минев. С него се съгласиха почти мигновено Сава Бошнаков, който се представи, че е от Българския хелзинкски комитет и колегата му Асенов. Двамата бяха дошли заедно с ромките с малки деца и защитаваха пламенно позицията, че изгонените имат право да се върнат в незаконните си къщи. „Имат 7-дневен срок на обжалване, през който, докато не се произнесе съдът, те могат да живеят тук. Защо да не живеят в къщите си?”, говореше Бошнаков на зам.-кмета Минев и на кмета на Войводиново Димитър Тосев. В същото време ромите попитаха кмета на селото как така къщите им са незаконни, а са записани като адресна регистрация в личните им карти, които размахваха пред Тосев.  „Няма нормално вече. Вие трябва да се научите как се строят къщи, как се плащат данъци, как се плаща данък смет. Колко данък смет и данък сгради сте платили? Колко? Къде ти е разписката? Хората от това негодуват”, им заяви в отговор кметът на село Войводиново. „В понеделник ще се съберем да обсъдим ситуацията в община „Марица”. Също в понеделник ще обявим къщите им за опасни за обитаване, за да не се върнат пак”, го допълни зам.-кметът Минев. До напрежението във Войводиново се стигна, след като на Богоявление двама роми нападнаха и пребиха жестоко командоса Валентин Димов. Братята побойници Асен и Борис Пакетови бяха арестувани, но след тяхната жестокост жителите на Войводиново се вдигнаха на бунт. В селото отиде лично и вицепремиерът Красимир Каракачанов, а община „Марица” започна да събаря незаконните ромски къщи. Обитателите им тогава се изселиха доброволно от селото.", "date": "2019.02.10", "title": "Преговарят с ромите от Войводиново в понеделник в община „Марица”"}
{"url": "https://www.monitor.bg:443/bg/a/view/obvinjavat-oshte-medici-za-zloupotrebi-s-onkolekarstva-156845", "text": "Още медици ще бъдат привлечени към наказателна отговорност по делото за злоупотреби с онколекарства от две болници. Това заяви пред bTV наблюдаващият прокурор Лидия Манолова. През октомври миналата година при специализирана акция бяха арестувани 7 души, част от тях служители на болници в София и в Благоевград. Двама са в ареста, останалите са с по-леки мерки за неотклонение. От  5 месеца Светлана Тюлекова е под домашен арест. Арестувана е, докато си тръгва от работа. На излизане от болницата в личния ѝ багаж са открити онколекарства. Твърди, че ги е сложила в торбата си по погрешка. Лекарствата, намерени в багажа на фармацевта, са със специален режим на съхранение – в хладилник в болничната аптека.  Колегите ѝ казват, че в деня на ареста, тя останала последна в аптеката, тръгнала си след останалите. „В момента се анализират доказателства и мога да кажа, че предстои привличане към наказателна отговорност и на други лица”, казва Лидия Манолова. Според прокуратурата до юни е възможно обвинителният акт да влезе в Специализирания наказателен съд.  ", "date": "2019.02.10", "title": "Обвиняват още медици за злоупотреби с онколекарства"}
{"url": "https://www.monitor.bg:443/bg/a/view/145-alo-izmamnici-spipani-prez-2018-g-156844", "text": "От началото на година в София всеки ден се случва по една телефонна измама. За проблема се говори години наред, но той остава нерешен. Над 90% тях са извършени под предлог за съдействие на полицията. Популярни схеми са още даване на капаро за купуване на климатици и радиатори на изгодни цени. Също така се дават пари за освобождаване на колетни пратки и други. Това разказа пред бТВ Златка Падинкова, началник сектор „Измами” към Главна дирекция „Национална полиция” (ГДНП). Характерното за телефонните измами е, че са дистанционно престъпление. Измамниците се намират някъде в населени места в Северна България или както е практиката в последно време – в Румъния”, уточни Падинкова. „В търсене сме на подходяща законова рамка, която да ни позволи да ограничим извършването на престъпления от територията на Румъния. Българските измамници отиват в северната ни съседка и оттам извършват престъпления както у нас, така и в Гърция”, допълни тя. Не бива хората да се притесняват от физическа саморазправа, тъй като досега такава практика не е имало. Падинкова допълни, че заплахите са по-скоро вербални с цел хората да съдействат. По неофициални данни през изминалата година причинената имотна вреда от телефонни измами е за над 8,4 милиона лева. На въпрос защо е ниска разкриваемостта на този тип престъпления, началникът на сектор „Измами” посочи, че за 2018 г. разкритите престъпления са 201, а задържаните лица са 145. „Само при операции на ГДНП са задържани 39 измамници. В този смисъл разкриваемостта не е толкова ниска”, уточни Златка Падинкова. \"Това, че хората продължават да се хващат за нас е необяснимо. Най-голям процент от жертвите са възрастни хора. Причината е, че те са по-наивни и доверчиви. Не могат да направят адекватна оценка на ситуацията, а и са подложени на шок и стрес от страна на измамниците с постоянна информационна атака”, каза Падинкова По думите й не трябва измамниците да се оценяват като добри психолози. Просто са интуитивни, много гъвкави и добре преценяват ситуацията. Успяват много лесно да влязат под кожата на жертвата, особено когато тя е податлива.  ", "date": "2019.02.10", "title": "145 ало измамници задържани през 2018 г. "}
{"url": "https://www.monitor.bg:443/bg/a/view/kitajskite-kontejnerni-prevozi-kym-blizkija-nagore-s-18-6-156861", "text": "Експортните контейнерни превози на Китай за Близкия Изток (към портовете в Червено море и Персийския залив) през януари са скочили с 18,6%. Това сочат данни на корабната борса в Шанхай, цитирани от „Синхуа“. Трафикът по маршрутите към Южна Америка отчита ръст от 8,2% за миналия месец, а към Европа - 7,6 на сто. Китайският индекс на тези превози (CECFI) на годишна база се е увеличил от 817,8 пункта на 856,43 пункта.", "date": "2019.02.10", "title": "Китайските контейнерни превози към Близкия нагоре с 18,6%"}
{"url": "https://www.monitor.bg:443/bg/a/view/tita-i-papi-hans-vlizat-v-kato-dve-kapki-voda-156849", "text": "Антилопата на БГ попа Тита и поетът Константин Трендафилов, известен сред меломаните като Папи Ханс, ще демонстрират качествата си на имитатори в новия сезон на „Като две капки вода“. „Може би сте се досетили, че този сезон ще бъда участник в най-якото шоу за преобразявания „Като две капки вода“. написа в социалните мрежи изпълнителката на „Късай“. Папи Ханс вече се доказа като добър имитатор по време на участието си във „ВИП Брадър“ 2018, като успешно се превъплъти дори в Големия брат. Преди дни стана ясно, че поп звездата Мария Илиева също ще се разходи в обувките на различни певци в рамките на „Като две капки вода“. Тепърва ще бъдат обявени останалите 5 участници. Припомняме, че седмият сезон на „Като две капки вода“ стартира на 25 февруари от 20 ч.", "date": "2019.02.10", "title": "Тита и Папи Ханс влизат в „Като две капки вода“"}
{"url": "https://www.monitor.bg:443/bg/a/view/otchet-za-prekite-chujdi-investicii-v-shelfa-predlaga-ep-156848", "text": "Европарламентът предлага страните от ЕС да бъдат задължени да дават информация за преките чужди инвестиции в проекти за шелфовите зони на всяка държава от Общността. Данните ще трябва да се предоставят на Еврокомисията, е записано още в проекта на постановление за проверка на инвестициите в ЕС. До края на другата седмица ЕП ще гласува поправките, в които е записано информацията да се дава всяка година. От други текстове от предложението става ясно и за друго изискване. Става дума за случаите, когато една трета от страните-членки счетат, че преките инвестиции в някой проект, може да повлияе на тяхната безопасност или обществения ред, то съответната държава, където се реализира той трябва да се съобрази с техните забележки и мнението на ЕК и да представи писмено обяснение. В случая на пренебрегване на това изискване Еврокомисията ще съдейства за диалога между спорещите страни.", "date": "2019.02.10", "title": "Отчет за преките чужди инвестиции в шелфа предлага EП"}
{"url": "https://www.monitor.bg:443/bg/a/view/vsjako-chetvyrto-dete-e-tormozeno-ot-vrystnici-v-internet-156843", "text": "Около 20-25% от децата, според наше изследване, са ставали обект на подигравки, тормоз, обиди, заплахи от свои връстници най-често в интернет, а около 20% пък си признават, че са извършвали подобни действия срещу техни връстници. Това каза координаторът в Националния център на безопасен интернет Георги Апостолов пред \"Фокус\". „Но всъщност 100% от децата стават жертва на това явление, тъй като човек, който наблюдава някакъв акт на агресия, било то както е в случая вербална, той не може да остане безучастен, казват психолозите. Той се отъждествява подсъзнателно или с жертвата, или с извършителя“, обясни той. По думите му в най-малката възрастова група основният риск е детето да попадне на неподходящо за възрастта му съдържание – най-вече за сексуално, порнографско или съдържание с екстремно насилие. \"Имайки предвид крехката възраст на децата, на която са вече в интернет, това може да ги шокира и травмира. За този риск, ние предлагаме на родителите да не дават на децата да ползват стандартния YouTube. YouTube разработи от няколко години, тази година за първи път пусна и на български свой канал и приложение YouTube kids. Той съдържа фактически цялото забавно, учебно и полезно съдържание, което децата обичат, интересно им е и полезно, но от него са изчистени всички тези качени от потребителите видеа, които не са подходящи за възраст под 18 години“, допълни Апостолов.    ", "date": "2019.02.10", "title": "Всяко четвърто дете е тормозено от връстници в интернет "}
{"url": "https://www.monitor.bg:443/bg/a/view/djidji-hadid-v-kolaboracija-s-reebok-156687", "text": "Дълчоочакваната колекция за спортни облекла и обувки на супермодела Джиджи Хадид и марката Reebok вече е факт. Линията черпи вдъхновение от дизайна през 90-те години на миналия век, в съчетание с изчистения силует на световноизвестния спортен бранд. Детството на 23-годишната красавица също оказва влияние на колекцията. Като дете тя често е спортувала, поради което отпразнува излизането на линията с посещение на старото си училище в Ню Йорк и участие във волейболен мач с тийнейджъри там. „Когато за първи път ме попитаха каква искам да е колекцията ми Помислих си за спортистите и какво бих искала да нося аз – относно плат, еластичност и цветове“, заяви пред сайта Footwear News тя. По-голямата от сестрите Хадид сподели още, че е благодарна, че от Reebok не я ценят само като манекенка, а и като атлетка.", "date": "2019.02.10", "title": "Джиджи Хадид в колаборация с Reebok"}
{"url": "https://www.monitor.bg:443/bg/a/view/majlo-ventimilja-pja-pred-studenti-v-harvard-156852", "text": "Актьорът Майло Вентимиля отправи музикален поздрав към студентите в Харвард. Това се случи по време на шеговита церемония на театралната трупа \"Бухнал пудинг\", на която звездата от сериала   получи наградата за мъж на годината. Студентите в престижния университет призоваха Вентимиля да изпълни песента Big Girls Don't Cry, преди да му връчат отличието. Причината – той участва в клипа. От театралната трупа се шегуваха със статута му на секссимвол и някои от второстепенните му роли. макар и всички да гледат на него като на мръвка\", заяви студентка от сцената. Актьорът прие случващото се с чувство за хумор. \"Майка ми, която отказа да ме придружи на две церемонии за наградите \"Еми\", направи всичко възможно, за да е с мен днес\", намигна той. Наградата \"Бухнал пудинг\" за жена на годината беше връчена на актрисата, режисьорка и продуцент Брайс Далас.  ", "date": "2019.02.10", "title": "Майло Вентимиля пя пред студенти в Харвард"}
{"url": "https://www.monitor.bg:443/bg/a/view/pri-haotichen-brexit-germanija-gubi-nad-100-hil-rabotni-mesta-156850", "text": "В случай на неорганизирано излизане на Великобритания от ЕС Германия може да загуби над 100 хил. работни места, пише вестник Welt am Sonntag. Изданието цитира данни от прочуване на Института за икономически изследвания в Хале. Според резултатите от него, най-голям удар ще понесе автомобилният отрасъл на страната. Най-големи съкращения на работни места може да има в заводите на Volkswagen във Волфсбург и на BMW Динголфинг-Ландау в Долна Бавария. Масови съкращения може да се очакват и Бьоблинген, където са големите технологични компании като IBM и Siemens. Хаотичният Brexit ще повлияе отрицателно на заетостта и в южните райаони на провинция Вестфалия, където има много средни фирми работещи за износ. Междувременно, Холандската агенция за чуждестранни инвестиции (NFIA) обяви за воденето на преговори с 250 компании за преместването им в Нидерландия след Brexit, сочи съобщение на сайта на ведомството. Информация на агенцията сочи, че през миналата година 42 фирми, преди това базирани на Острова, са се преместили в Холандия. Сред тях са японската Norinchukin, медийната група TVT Media, доставчиците на финансови услуги MarketAxess и Azimo и застрахователят на морски товари P&I. През 2017-та това са направили 18 компании.", "date": "2019.02.10", "title": "При хаотичен Brexit Германия губи над 100 хил. работни места"}
{"url": "https://www.monitor.bg:443/bg/a/view/slyncheva-i-topla-nedelja-156835", "text": "Днес ще преобладава слънчево време, в сутрешните часове и преди обяд на отделни места в низините и котловините видимостта ще бъде намалена. От запад високата облачност ще се увеличава и до края на деня ще обхване цялата страна. Ще духа слаб вятър от запад-югозапад. Дневните температури ще се повишат и максималните ще са между 8° и 13°. Атмосферното налягане слабо ще се понижи и ще е близко до средното за месеца. Такава е прогнозата за времето на Националния институт по метеорология и хидрология (НИМХ), съобщи дежурният синоптик Боряна Маркова пред \"Фокус\". По Черноморието ще преобладава слънчево време, но по-късно през деня ще се появи предимно висока облачност. Ще духа слаб до умерен югозападен вятър, който около обяд ще се ориентира от югоизток. Максималните температури ще са между 7° и 9°. Температурата на морската вода е 6-7°. Вълнението на морето ще е 1-2 бала. Над планините ще преобладава слънчево време. Ще духа до умерен северозападен вятър, който след обяд ще се ориентира от запад-югозапад. Температурите ще се повишават и максималната на височина 1200 метра ще е около 5°, на 2000 метра - около минус 1°.", "date": "2019.02.10", "title": "Слънчева и топла неделя "}
{"url": "https://www.monitor.bg:443/bg/a/view/den-na-otvorenite-vrati-v-narodnoto-sybranie-156836", "text": "Народното събрание отваря врати за граждани от 10.00 до 16.00 ч. днес, по повод 140 години от първото заседание на Учредителното събрание. Денят на отворени врати е част от инициативите за отбелязване на годишнината от Учредителното събрание и приемането на Търновската конституция, съобщиха от пресцентъра на Народното събрание. Председателят на парламента Цвета Караянчева ще посрещне първите посетители. В сградата на парламента гостите ще могат да видят оригиналите на Търновската конституция и на Сребърната конституция. Сред експонатите са лични вещи на Петко Р. Славейков – първата библия на говорим български език от 1871 г., издадена в Цариград, джобен часовник, калъф за пера, мастилница, перо, с което е писал, сребърна кутия и броеница, както и масата, която той донася от дома си, за да бъде подписана на нея Търновската конституция. В Народното събрание гражданите ще имат възможност да разгледат пътуващата експозиция „140 години от Учредителното събрание и подписването на Търновската конституция“. На 40 пана тя проследява събитията от свикването на Учредителното събрание, неговата дейност и подписването на Търновската конституция, както и промените в нея до обявяването на Независимостта на България. В рамките на честванията на 140-ата годишнина от Учредителното събрание изложбата ще бъде представена във всички областни градове.", "date": "2019.02.10", "title": "Ден на отворените врати в Народното събрание "}
{"url": "https://www.monitor.bg:443/bg/a/view/horata-s-uvrejdanija-s-elektronni-profili-156837", "text": "Хората с увреждания ще имат електронни профили. В тях на едно място е събрана информация от регистрите на различни институции. Профилите работят в тестови режим. Създаването им беше договорено по време на протестите на майките на деца с увреждания, съобщи БНТ. Хората с увреждания могат да влязат в профила с електронен подпис или персонален идентификационен код от НОИ. \"Дава достъп до всички регистри, в които има данни за хората с увреждания. В профила за сега постъпва информация от НЕЛК, Социалните служби, НОИ, Здравната каса, Образователното министерство\", обясни социалният министър Бисер Петков. \"Той би могъл да провери какви права са отразени в него. Ако нещо не е отразено, би могъл да поиска корекция\", уточни председателят на Агенцията за хората с увреждания Мично Коралски. Не всички хора с увреждания обаче ще могат да влязат в профила си. Неправителствените организации се надяват, че информацията от профилите ще помогне на институциите да подобрят политиките за хората с увреждания. Системата ще се надгражда и се предвижда се чрез нея да се повиши контролът в ТЕЛК. \"Свързаността на тези системи - електронното здраво досие са предпоставки за намаляване на злоупотребите\", каза още Бисер Петков. Очаква се тестовият период на електронните профили на хората с увреждания да приключи до края на месеца.", "date": "2019.02.10", "title": "Хората с увреждания с електронни профили"}
{"url": "https://www.monitor.bg:443/bg/a/view/deputat-ot-venecuela-maduro-probval-i-bylgarija-za-iznasjaneto-na-zlatoto-156838", "text": "Режимът на Николас Мадуро се е опитал незаконно да изнесе в България активи на държавната петролна компания на Венецуела PDVSA. Това съобщи венецуелският депутат Карлос Папарони в Туитър.  \"Успяхме да спрем незаконната сделка на узурпаторите, които искаха да продължат плячкосването на PDVSA чрез брокерска къща в България. Ще продължим борбата за защита на имуществото на страната.\" - пише депутатът. \"Вече се свързахме с България! Те няма откраднат повече и долар.\" - допълва Папарони, като предупреждава, че всеки опит за подобни сделки ще стане обект на санкции. Той подчертава, че активите на PDVSA принадлежат на всички венецуелци. Πpaвитeлcтвoтo нa вeнeцyeлcĸия пpeзидeнт Hиĸoлac Maдypo e пpoдaлo 73 тoнa злaтo нa Typция и OАЕ бeз нeoбxoдимoтo oдoбpeниe oт вoдeния oт oпoзициятa пapлaмeнт, зaяви дeпyтaт, цитиpaн от Rеutеrѕ. Инвecтициoннaтa ĸoмпaния oт Aбy Дaби Nооr Саріtаl e ĸyпилa нaй-гoлeмият дял - 27,3 тoнa злaтo, ĸaзвa нapoдният пpeдcтaвитeл Kapлoc Πaпapoни. Typcĸa ĸoмпaния ĸyпилa 23,9 тoнa. He cтaнa яcнo нa ĸoгo e пpoдaдeнo ocтaнaлoтo ĸoличecтвo. Baшингтoн и peдицa cтpaни, вĸлючитeлнo Бългapия, пpизнaxa Гyaйдo зa вpeмeннo изпълнявaщ длъжнocттa пpeзидeнт. В Министерството на външните работи няма постъпила информация от Венецуела за паричен трансфер, съобщиха от институцията, предаде БНР.", "date": "2019.02.10", "title": "Депутат от Венецуела: Мадуро пробвал и България за изнасянето на златото"}
{"url": "https://www.monitor.bg:443/bg/a/view/stotici-ruski-i-kitajski-agenti-sluhtjat-iz-bruksel-156840", "text": "Отделът за вътрешна сигурност на Европейската служба за външна дейност предупреди, че има стотици руски и китайски разузнавателни агенти в Брюксел, пише германският в. \"Велт\". Според информацията Службата за външно действие смята, че има около 200 руски и 250 китайски агенти. На дипломатите е препоръчано да избягват определени места, в това число и популярен ресторант и кафене близо до сградата на Европейската комисия и централата на Европейската служба за външно действие. Според информацията руски и китайски разузнавателни агенти основно работят в посолствата и търговските представителства на техните страни, отбелязва ДПА. Службата за външно действие предупреждава, че освен агентите на Китай и на Русия най-активно с агентурна дейност в Брюксел се занимават и САЩ, и Мароко. Бройката на американските и мароканските агенти обаче не се съобщава.", "date": "2019.02.10", "title": "Стотици руски и китайски агенти слухтят из Брюксел"}
{"url": "https://www.monitor.bg:443/bg/a/view/nashestvie-na-agresivni-beli-mechki-na-nova-zemja-156841", "text": "Руският архипелаг Нова Земя обяви извънредно положение заради нашествие на десетки полярни мечки, съобщиха в комюнике регионалните власти, цитирани от Франс прес.  Петдесетина бели мечки ходят често в Белушя Губа, най-голямото селище на архипелага, който има около 3000 жители. Някои от животните се държат агресивно, съобщи заместник-началникът на администрацията на архипелага Александър Минаев. \"Нападат хора и влизат в жилищни сгради\", каза той. Минаев добави, че хората ги е страх да излизат от домовете си и да пускат децата си на училище. Белите мечки са жертва на глобалното затопляне и топенето на ледници в Арктика ги принуждава да прекарват повече време в търсене на храна, отбеляза АФП. Признати са за застрашен вид и ловът им е забранен в Русия. За момента властите се опитват да изгонят мечките с помощта на патрулни коли и кучета, но тези мерки не дават очакваните резултати. Ако използването на светлинни и звукови сигнали не помогне да се уреди проблемът, животните ще трябва да бъдат убити, за да се гарантира сигурността на жителите, предупреждават властите.", "date": "2019.02.10", "title": "Нашествие на агресивни бели мечки на Нова Земя"}
{"url": "https://www.monitor.bg:443/bg/a/view/otmenjat-gripnata-epidemija-v-plovdiv-ot-utre-156842", "text": "Грипната епидемия в Пловдив отшумява, миналата седмица са регистрирани 221 случая или 64%, затова РЗИ-Пловдив с писмо известява за прекратяване на противоепидемичните мерки от понеделник, 11 февруари. Противоепидемичните мерки включваха забрана на свиждания и планови операции в болници, преустановяване на планови консултации на здрави бременни жени и кърмачета и на профилактични прегледи и имунизации. Пикът на заболеваемостта в Пловдив беше в седмицата 21-27 януари, когато процентът беше 136.54%. Най-засегнати бяха децата - от бебета до 14 годишни. Усложненията след грип причиниха фатален изход в няколко случая, още преди обявяване на противоепидемичните мерки две млади жени починаха от скоротечна бронхопневмония, последвала след острото вирусно заболяване, припомни БНТ.", "date": "2019.02.10", "title": "Отменят грипната епидемия в Пловдив от утре  "}
{"url": "https://www.monitor.bg:443/bg/a/view/merkel-otkri-megakompleks-na-razuznavaneto-156839", "text": "Германският канцлер Ангела Меркел откри новият комплекс на германската Федерална информационна служба (БНД). Комплексът в Берлин е строен в продължение на 12 години, а разходите са над 1 милиард евро. Размерът на комплекса на разузнавателната служба е колкото шест футболни игрища. На служителите в него е забранено да внасят лични мобилни телефони или лаптопи. Те не трябва да използват и проверяват личните имейл адреси, както и социални мрежи. В края на работния ден всички карти за влизане в сградата се заключват в сейф. Сградата се намира в близост до Берлинската стена и е една от най-секретните сгради в Германия. „В този свят, който все по-често е тревожен и объркан, сега повече от всякога, Германия се нуждае от силна и ефективна разузнавателна служба\", каза Меркел на откриването на най-голямата сграда в света за тази цел.", "date": "2019.02.10", "title": "Меркел откри мегакомплекс на разузнаването "}
{"url": "https://www.monitor.bg:443/bg/a/view/princ-filip-dobrovolno-si-vyrna-shofiorskata-knijka-156833", "text": "Съпругът на британската кралица Елизабет Втора - 97-годишният Принц Филип - реши да спре да шофира и доброволно върна шофьорската си книжка по-малко от месец след пътно произшествие, при което пострадаха две жени, предадоха Асошиейтед прес и Ройтерс. Бъкингамският дворец съобщи, че \"след внимателно обмисляне съпругът на кралица Елизабет Втора е взел решение доброволно да предаде свидетелството си за правоуправление\". Принц Филип беше на волана на своя Ленд Роувър (Land Rover) близо до кралското фамилно имение Сандрингам в Норфолк, когато блъсна друга кола на 17 януари. Т Той не пострада, но две жени в другата кола бяха ранени, макар и не сериозно, а 9-месечно момченце остана невредимо. Два дни по-късно Филип бе сниман да кара кола без колан. Полицията заяви, че са му отправени съответните предупреждения след това.", "date": "2019.02.10", "title": "Принц Филип доброволно си върна шофьорската книжка"}
