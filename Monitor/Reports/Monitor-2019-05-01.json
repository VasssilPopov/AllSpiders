{"url": "https://www.monitor.bg/bg/a/view/proso-za-gladnite-kokoshki-164036", "text": "Нищо ново под слънцето. Тези, които сътвориха скандалните разкрития още преди започването на изборната кампания, сега се опитват да се измъкнат от кашата и да прехвърлят вината от болната на здравата глава. От зората на демокрацията винаги е имало дежурни заподозрени. Но както и преди, така и сега бумерангът винаги се е връщал. Например, редиците на големите демократи и поборници за правда се оказаха, че гъмжат от ченгета и подставени лица. И дори, когато имаха цялата власт, те не се посвениха да спуснат завесата на “синьо червената мъгла”. И се провалиха с гръм и трясък, загубвайки 2,5 млн.избиратели. Днес не е по-различно. С тази разлика, че фалшивите новини и политическите манипулации не само, че бързо се опровергават, но превръщат в посмешище техните създатели. Казано в прав текст – маските падат и зад тях лъсват подсъдни олигарси, жадни за реванш. Народът го е казал простичко: гладна кокошка просо сънува. Добре е да си припомнят тази поговорка партиите с претеции за победа на евроизборите. И да не се опитват да ловят риба в мътна вода. Не само защото Брюксел очаква други новини, различни от фалшивите. Но и защото няма как да се стремиш към европейско бъдеще на страната, без да си подредил собствените политически редици. И страхувайки се от изборна загуба, да се хванеш на въдицата на онези, които избирателите изхвърлиха от политическия живот. А днес са се превърнали в дежурни лакеи, които с вехти интриги заработват сребърници. Все пак официално кампанията сега започва. И е време тя да поеме в друга посока. В противен случай, уроците от миналото пак ще се стоварят върху тези, които са с къса памет и не са си взели поука.", "date": "2019.05.01", "title": "Просо за гладните кокошки"}
{"url": "https://www.monitor.bg/bg/a/view/ne-ochakvana-vakancija-164028", "text": "От години у нас Международният ден на труда 1 май е удобен повод да си слеем почивните дни в една (не)очаквана ваканция. При Бай Тошо на този ден ни губеха времето със задължителни манифестации, но демокрацията ни донесе задължителната почивка. Датата е близо до Гергьовден, а често я делят и само няколко дни от православния Великден. Все хубави дни, в които българинът традиционно се отдава на агнешки специалитети, зелена салата и ракия. Или пали колата и поема на епическо пътешествие към родните места, към българските курорти или още по-добре към Гърция, Турция, Македония, Сърбия. От това сливане на почивните дни идва и традицията да си честитим типично по български с „Весели празници“ (в множествено число), вместо с обичайното „Честит празник“. След „веселите празници“ се връщаме на работа уморени, натежали, неработоспособни и нямаме търпение да дойде 24 май, че пак да си починем малко. Не случайно бизнесът от години иска официалните празници, на които се почива, да бъдат намалени. Работодателите нeдoвoлcтвaт oт мнoгoтo пoчивни дни пpeз гoдинaтa - цeли 117. В това отношение наистина сме рекордьори и учудваме дори някои уж „мързеливи“ нации, като средиземноморските. Извънредните неработни дни обикновено означават, че или трябва да се наруши производственият процес (а в определени браншове това носи сериозни щети) или да принудиш хората да работят в почивния ден, за което пък по закон се плаща по-голяма надница. Както и да го смятаме, бизнесът все е на загуба, а от опит знаем, че в подобни случаи най-болезнено го отнасят най-дребните брънки в механизма – работниците. Българите обикновено емигрират в чужбина с мотива, че у нас няма работа. И с малки изключения трябва да признаем, че в Европа, САЩ, Канада, работим здраво. Дори се натискаме да вземаме смени в събота и неделя, заради двойното възнаграждение. У нас обаче си я караме като бейски чеда на панаир. Един безкраен празник. След почивния Светли понеделник, някои отидоха на работа, за да хапнат от яйцата и козунака на колегите и точно по средата на седмицата – в сряда (1 май), пак го ударихме на почивка. Дори да закараш колата в сервиза не можеш, защото и те не работят. В кварталното магазинче доматите са се скапали, а месото е позеленяло, защото са от преди Великден. И така до началото на следващата седмица, когато по понеделнишки пак ще го ударим на мързел, защото е Гергьовден. Празниците наистина са хубаво нещо, но като всяка друга работа, и с тях не бива да се прекалява. Нека само си припомним, че най-работливите нации обикновено имат процъфтяващи икономики и отлична грижа за работника. А тези, които повечко поспиват, пийват и си хапват, обикновено затъват в дългове и бедност. Има си време и за работа, и за почивка – нека намерим точния баланс.", "date": "2019.05.01", "title": "(Не)очаквана ваканция"}
{"url": "https://www.monitor.bg/bg/a/view/pritiskashtata-diplomacija-na-senkite-164032", "text": "Преди по-малко от седмица у нас бе обявен официално стартът на предизборната кампания за евровота. Последвалите през следващите едва 5 дни събития, трудно могат да бъдат описани логично, защото в тях житейска логика липсва, а са плод на най-обикновена истерия. Всъщност не толкова обикновена, защото паниката е разтресла сенчестите политико-икономически кръгове на страната. Причината? Делян Пеевски – дългогодишен депутат от опозиционната ДПС и издател на „Телеграф медиа“ за втори път се кандидатира за евродепутат. Преди 5 години вече Пеевски спечели място в Европарламента след солидна подкрепа на избирателите, но се отказа от поста, за да остане у нас и да продължи да работи за същите тези хора, излезли да го подкрепят не само в изборния ден. В следващите години на олигарсите у нас – като промените в закона за банковата несъстоятелност, с които се спира вторичният грабеж на КТБ и медийните поправки, които вадят на светло финансирането (разбирай дирижирането) на медиите у нас. Междувременно спечели за четвърти път подкрепата на гласоподавателите за народен представител в българския парламент. Тогава какъв е проблемът, че сега отново е част от листата на ДПС за евровота, че да предизвиква такава изумителна вълна от фалшиви новини, дезинформация, откровена пропаганда, а наскоро се стигна и до чист лобизъм? Проблем няма – има страх. Много хора са настъпени от опитите на Пеевски да промени статуквото и да разчисти малко Авгиевите обори. Всички те са хора с пари, връзки и много злопаметни. Не могат да си позволят да рискуват Пеевски да замине за Брюксел, където пред европейска публика да разобличава олигарси като Иво Прокопиев, Цветан Василев, Огнян Донев и Сашо Дончев. Последните от години полагат неимоверни усилия да се представят в чужбина като чисти бизнесмени с кратка памет и широк асортимент от услуги, които са готови да предоставят с цел да получат визитката „предприемач“ - медийни, лобистки, кражби, усвоявания, сливания, продажби на държавни активи. си готов и най-милото си да пуснеш на промоция зад граница. А като стана дума за чужбина – преди 5 дни там стартира нов вид атака срещу Пеевски, идваща отново от българска земя. Помните приказката за българския казан в ада, дето нямало пазачи, защото грешниците един друг се дърпали надолу. Сега тази приказка има свой кавър в модерен вариант – един преоблечен като журналист доносник от комунистическата Държавна сигурност обикаля из Европа и се пробва да черни Пеевски. Олигарх бил, държал медиите у нас, „Репортери без граници“ не го харесвали и куп други щуротии. Всичките до една са доказани лъжи, разпръсквани от същите сенчести босове, които се страхуват от Пеевски в Брюксел. Проблемът обаче е друг – Георги Готев (както е рожденото име на агент Иванов от ДС) от няколко дни прекрачва далеч извън границите дори на поръчковата журналистика и е започнал да играе на едно друго поле – на лобизма. При това на задкулисния тазкъв. Защото а подмолно (типично по ченгеджийски), скрит зад маската на журналист от авторитетно евроиздание, обикаля политическите групи в ЕП, за да лобира срещу Пеевски. И това се вижда ясно от материлите, които след това пуска, може би в опит да докаже, че си е свършил работата. По този начин в Euractiv се появяват вече серии от материали, от които става ясно, че Готев обикаля евродепутатите и ги пита какво мислят за Пеевски. Първо мина през евролибералите, към чието политическо семейство принадлежи ДПС, а след това кацна и при „Зелените“. От статиите става ясно едно – в Европарламента не знаят кой е българският депутат, а на настойчивите въпроси на Готев в стил „но той е най-големият български олигарх и световно зло“, отговарят, че по принцип не харесват лошите хора. Типичен брюкселски начин да кажеш на някого, че това, с което те занимава, не те интересува. Готев обаче не се смущава от това и ползва двете протоколни изречения, за да сглоби след това поредната медийна манипулация. А зад всички тези удавнически движения прозира само едно – ченгето от ДС действа като доста скрит лобист на тъмно с едничката цел да внуши на европолитиците отсега че Пеевски е общественият враг, с когото те трябва да се борят, когато бъде избран. Подготвя почвата за бъдещите атаки на олигарсите. А всичко това, освен безкрайно неморално, не е и много легално. Защото които могат да прокарват подобни идеи. Причината този регистър да съществува е твърде проста - да е ясно, че един човек, когато ходи и разговаря с едни хора – това не са сладки приказки или, както е в случая - интервю, а лобира. И с цялото си поведение Готев нарушава именно европравилата, при това го прави чрез очевиден опит за подмяна на ясни ценности, все европейски - прозрачност на намеренията и подмяна на волята на избирателя. И за финал – Готев очаквано не присъства в регистъра на евролобистите. За разлика от него там е друго лице със същата фамилия – Горан Готев. Случайно или не така се казва и синът на преобразилия се в журналист доносник от ДС. А иначе цялата история по много трагичен начин напомня за Хенри Кисинджър, неговата притискащата дипломация и простия трик да ожениш наше селянче за сина на Рокфелер*. Пък който се хване на тая въдичка, хване.", "date": "2019.05.01", "title": "Притискащата дипломация на сенките"}
{"url": "https://www.monitor.bg/bg/a/view/samurai-spipaha-murgava-djebchijka-164037", "text": "Мургава родна джебчийка опита да обере японски туристи, но беше неприятно изненада и обезвредена. Добре познатата на търновската полиция Събка от Самоводене видяла слизащите от автобуса пред местен хотел, група японски туристи и решила да ги удари. Когато се опитала да отвори чантата на една от гостенките обаче, тя била засечена от останалите от групата, които се нахвърлили върху нея. Самураите не се задоволили само с викове, а набързо приложили на циганката няколко хватки от техния специалитет, източните бойни изкуства, и я проснали на земята. Така крадлата била принудена да остане 20 минути до идването на полицията. Свидетели на случилото се качиха снимка в нета, които бързо се преврънаха в хит и обект на коментари. „Крадлата пия неистово като пред заколение. Японците едвам я удържаха. Тъжно! Срамно! Позорно”, пишат в коментарите потребителите", "date": "2019.05.01", "title": "Самураи спипаха  мургава джебчийка"}
{"url": "https://www.monitor.bg/bg/a/view/izvestni-muzikanti-se-biha-za-igra-na-tronove-snimki-164024", "text": "Популярни музиканти се сражавяха в името на „Игра на тронове“. Не става въпрос за бой в между фенски агитки, а за екранната битка за Уинтърфел в последния излъчен епизод на кървавата сага. Барабанистът Джак Бийвън и китаристът Джими Смит от групата Foals влязоха в ролята на статисти за сражението, чието заснемане отне 55 дни и нощи - най-дългата батална сцена в историята на хитовата поредица на HBO. За появата си музикантите съобщиха със снимки със сценичен грим и перуки в социалните мрежи. Това наистина беше едно от най-невероятните ми преживявания. Браво на най-доброто шоу“, написа към кадъра Джак. Оказа се, че мениджърът на Foals е успял да уреди Бийвън и Смит за участие в епизода. Не е ясно дали всички членове на бандата са се разписали с поява в сериала. Припомняме, че британският хитмейкър Ед Шийрън дори отпусна гласовите си струни в „Игра на тронове“. Американската група Mastodon пък взе участие във фентъзи епоса като част от свитата на белите бродници. Изпълнителите на Blood & Thunder бяха част от зловещата армия, която разтопи Вала в последния епизод на осми сезон „Драконът и вълкът“.", "date": "2019.05.01", "title": "Известни музиканти се биха за „Игра на тронове“ (СНИМКИ)"}
{"url": "https://www.monitor.bg/bg/a/view/di-kaprio-i-pit-s-naj-niski-honorari-v-a-listata-na-holivud-163997", "text": "С едни от най-ниските хонорари сред холивудските асове ще се разпишат тази година Леонардо ди Каприо и Брад Пит, които ще тестват химията си пред камера за деветия авторски филм на Куентин Тарантино. За „Имало едно време в Холивуд“ те ще получат по 10 милиона долара, което е значително по-малко от това, с което ще могат да се похвалят другите им колеги за игра в главна роля. Определени като едни от „кралските особи“ на Меката на американското кино от сп. Variety, за Ди Каприо и Пит това са доста ниски хонорари, като стойността им е за сметка на възможността да работят с прочутия режисьор. За това говори и фактът, че звездата от „Титаник“ се съгласява на 50% по-нисък хонорар от предвиденото за „Имало едно време в Холивуд“ само заради опцията да се стикова с автора на „Криминале“. за „Вълкът от Уолстрийт“ актьорът получава финансова инжекция в размер на 25 милиона долара. Хонорар в размер на 10 милиона пък Брад Пит получава още през 2001 г. за първия „Бандата на Оушън“, като оттогава досега сумата следва да се е увеличила поне двойно за участие в главна роля. Двойно повече от Пит и Ди Каприо пък ще получи бившият кечист, преквалифицирал се в актьор, Дуейн Джонсън - Скалата за участието си в спин-офа на „Бързи и яростни“ - „Хобс и Шоу“. Мускулестият актьор ще добави към сметката си 20 милиона долара за високоскоростната лента. Неговият партньор на големия екран – Джейсън Стейтъм, който също е позициониран в главна роля, ще получи с 35% по-малко възнаграждение за същото заглавие. Според експерти това се дължи на успеха, който Скалата постигна с участието си в озвучаването на анимацията „Смелата Ваяна“ и римейка на „Джуманджи“. Идрис Елба, който има второстепенна роля в „Хобс и Шоу“ ще гушне хонорар в размер на 8 милиона долара. от това пък си заслужи Робърт Дауни-Джуниър, за да се появи в не повече от пет сцени в новия „Спайдърмен“ на „Марвел“. Срещу 20 милиона долара актьорът се е подписал и за участието си в главната роля в „Пътешествието на д-р Дулитъл“. Райън Рейнолдс и Уил Смит пък се нареждат сред най-високоплатените актьори в Холивуд за тази година. Според данни на Variety, екранният Дедпул ще получи 27 милиона долара за филма Six Underground, режисиран от автора на „Трансформърс“ Майкъл Бей. С впечатляващите 35 милиона долара само за един проект се разписва пък Уил Смит. Хонорарът е за участието му в продължението на „Ярко“, като според мнозина цифрата е шокиращо голяма и заради масовото неодобрение на критиците на първия филм в поредицата. Нещо повече, тази година Смит ще си спечели и допълнителни 17 милиона долара от „Лоши момчета 3“.", "date": "2019.05.01", "title": "Ди Каприо и Пит с най-ниски хонорари в А-листата на Холивуд"}
{"url": "https://www.monitor.bg/bg/a/view/okyrvaviha-1-maj-v-parij-sled-vkluchvaneto-na-jyltite-jiletki-164035", "text": "Тазгодишният традиционен марш по случай 1 май в столицата на Франция е един от най-ожесточените и кървави, пишат световните агенции.  Стотици са задържаните протестиращи, а пострадалите при масовите демонстрации са десетки. Тазгодишният традиционен марш по случай 1 май в столицата на Франция е един от най-ожесточените, пишат световните агенции. На шествието миналата година се събраха около 1 200 радикални активисти, които направиха редица вандалски прояви. Днес шествието е по-голямо заради участието и на протестиращите срещу политиките на президента Макрон \"жълти жилетки\", както и организирана демонстрация в защита на климата, шествие на синдикатите за 1 май. По последни данни на АФП задържаните са над 200. По-рано днес стана ясно, че охраната за днешните демонстрации са мобилизирани над 7 000 полицаи и жандармеристи. Стана ясно, че сред пострадалите хора са двама журналисти - на АФП и \"Риа Новости\". Те са били атакувани от активист от т. нар. \"черен блок\". Радикалистите започнаха да хвърлят бомбички, камъни, бутилки и да рушат около 2 часа пред началото на самия марш, което създаде суматоха. От своя страна органите на реда отговарят със сълзотворен газ и гранати с гуми топченца, с които да прекратят вандализма. Полицаите може да прибегнат до водни оръжия.", "date": "2019.05.01", "title": "Окървавиха 1 май в Париж след включването на жълтите жилетки (ГАЛЕРИЯ+ВИДЕО С ЩЕТИТЕ)"}
{"url": "https://www.monitor.bg/bg/a/view/tri-chasa-tarash-za-da-zyrnesh-papata-164033", "text": "Повече от три часа ще протича проверката на всички, които искат да видят папата. Това обясниха от МВР пред „Монитор“. Проверките ще се извършват на специално изградени пропускателни пунктове, а преминаването през тях ще става три часа преди официалното появяване на светия отец. Вече е създадена и координация между всички институции, сред които МВР, ДАНС, общините и Църквата. „Две от събитията ще са в София на 5 май. В 13 часа светият отец ще произнесе неделната молитва „Царица небесна“ на площад „Свети Александър Невски“. Още преди 10 часа сутринта обаче ще започнат щателни проверки на всички миряни, които искат да присъстват на мероприятието. Ще се следи дали не са употребили алкохол или дрога, дали не носят опасни предмети, както и дали не са поставени в някоя рискова група. За последните отговорност ще носи ДАНС, които вече са изготвили списък на лица, които не бива да се допускат в близост до папата. Това са хора, за които има подозрения, че     научи „Монитор“ от свои източници. Точната бройка на потенциално опасните лица не се споменава, тъй като те са под специално наблюдение. За сметка на това обаче ще има цивилни агенти, които зорко ще следят дали те няма да се доближат до местата, където ще е светият отец. По непотвърдена информация над площадите и църквите, където ще е папата, ще се облита с хеликоптер, а снайперисти ще следят за сигурността му. Освен родните служби за неговата безопасност ще се грижат и личните му охранители, които от месеци се стиковат с българските си колеги.  Единствените вещи, които ще са позволени за пренасяне по време на литургиите, ще са чадърите.   обясниха за „Монитор“ от МВР.  Според програмата на светия отец той ще отслужи и света литургия в 16,45 часа на площад „Княз Александър Първи“. Папа Франциск ще направи това отново на 5 май, а мерките ще са същите като на първото му мероприятие. Третото събитие в София е на 6 май 2019 г. От МВР съобщиха още, че ще има засилени мерки за сигурност и по отношение на движението на автомобилите, които няма да се допускат в определен периметър,   Необходимата информация за контролно-пропускателните пунктовe за гражданите ще бъде публикувана на официалния сайт за посещението на папа Франциск в България – www.popeinbulgaria.gov.bg, на сайтовете на МВР, на СДВР и на Областната дирекция на МВР в Пловдив.", "date": "2019.05.01", "title": "Три часа тараш, за да зърнеш папата"}
{"url": "https://www.monitor.bg:443/bg/a/view/kt-podkrepa-predlaga-strategija-da-zashtitava-uchitelite-ot-agresija-164020", "text": "За разработване на държавна стратегия за защита на учителя от агресията във всичките й разновидности настояват от синдикат „Образование“ към КТ „Подкрепа“. Причината за това е случаят с тормоз на преподаватели от страна на родител в 51-во СУ и анализ на нуждите на педагозите, обясни председателят на синдиката д-р Юлиян Петров. „Трябва да признаем, че има нужда от такава стратегия. Българският учител има нужда от подкрепа. Трябва да структурираме правила и да ги следваме“, коментира Петров. Според него, за да не определяме учителя като „изчезващ вид“, трябва да бъде гарантирана и неговата сигурност, а не само по-високото заплащане. В декларацията за защита на учителя от „Подкрепа“ посочват, че българското общество и системата на образованието „поставят детето в центъра на света” и даряват учениците със свръхправа, но орязват възможностите за въздействие на учителите спрямо проблемните и невъзпитани ученици и по никакъв начин не защитават честта на професията и личността на учителя. От синдиката заявяват, че няма да спрат да се борят с всички законни средства, не изключвайки и стачки, за защитата на личността и здравето на българския учител и връщането на авторитета му в българското общество.", "date": "2019.05.01", "title": "Предлагат стратегия за защита на учителите от агресия"}
{"url": "https://www.monitor.bg:443/bg/a/view/anglichanka-drazni-vrachansko-selo-s-kucheshki-priut-164025", "text": "Англичанката Хелън Джойс, която от три години върти приют за бездомни животни във врачанското село Сираково възмути част от жителите му. Около стотина местни жители направиха подписка срещу кучкарника, който според тях е незаконен, защото не е регистриран в Агенцията по безопасност на храните и искат той да бъде премахнат. Кметът на селото Гриша Георгиев обаче е доволен от приюта, защото така се е решил проблемът с бездомните кучета. Неговото мнения споделят и други хора в селото. Всички кучета в приюта са ваксинирани, чипирани и обезпаразитени. Имат паспорти и Хелън се грижи добре за тях в собствения си имот. Англичанката обяви, че дава всичките си пари за животните. Наскоро й довели куче с много тежки наранявания и спешна нужда от операция. За лечението му извадила 1000 лева от собствения си джоб. \"Има толкова много кучета на синджир в селото, които вдигат непрекъснато шум, а те обвиняват моите. Те са в стаи, от които няма шум\", твърди Хелън. Англичанката казва още, че е работила в спортен канал във Великобритания. Купила е къща в съседното село Добролево през 2014-та и се нанесла в нея година по-късно.", "date": "2019.05.01", "title": "Англичанка дразни врачанско село с кучешки приют"}
{"url": "https://www.monitor.bg:443/bg/a/view/strategija-n-ili-sigurnost-za-bylgarskija-uchitel-164027", "text": "Синдикатите предлагат заедно с образователното и социалното министерство, работните организации и и всички заинтересувани страни да седнат и да обсъдят разработването на държавна стратегия за защита на учителя от агресията във всичките й разновидности. Почти не минава седмица, в която да говорим за случаи на тормоз или побой в училище между учениците в школата. Тези дни обаче дискусии имаше и около баща, който настоява за уволнението на учителката в занималнята на сина си, а в знак на протест постави свещи пред вратите на школото и го облепи с некролози. Колеги на педагожката пък излязоха на протест в знак на нейна защита, а след това с надпис „Не на тормоза над българския учител“ бяха подкрепени от даскали в цялата страна. Изглежда има нужда преподавателите на нашите деца да се чувстват защитени, за тях не е важно само да получат обещаното двойно увеличение на заплащането си. Педагозите искат да бъдат уважавани от своите ученици и техните родители и да знаят, че усилията им се оценяват, вместо да се чудят дали някой недоволен няма да търси разправия с тях за ниска оценка в бележник. Според статистиките на просветното министерство миналата учебна година случаите на агресия над учители са скочили почти двойно. Те са били 391, докато за 2017/2018- а са били 220. В случая не е важно някой да измисли поредната стратегия, която я се прочете, я не, а да променим хода на статистиката и българският учител отново да се чувства спокоен, вършейки своята работа.", "date": "2019.05.01", "title": "Стратегия № N или сигурност за българския учител"}
{"url": "https://www.monitor.bg:443/bg/a/view/iker-kasijas-poluchi-infarkt-164023", "text": "Испанската легенда Икер Касияс получи инфаркт и бе настанен по спешност в болница, гръмнаха португалските медии. Вратарят на „Порто“ се е почувствал зле след тренировката и се наложило линейка да го откара в местна болница. Там той е стабилизиран и животът му е вън от опасност. Със сигурност обаче Касияс ще пропусне всички мачове на отбора си до края на сезона, като не е ясно и дали няма да реши да сложи край на кариерата си. 37-годишният вратар на практика е спечелил абсолютно всички отличия както на клубно, така и на национално ниво в богата си на трофеи кариера. Наскоро той подписа нов договор с „Порто“ за още две години, но не е ясно дали ще го изпълни. Веднага след хоспитализирането на легендата от португалския клуб призоваха феновете да го оставят на спокойствие, за да се възстанови.", "date": "2019.05.01", "title": "Икер Касияс получи инфаркт"}
{"url": "https://www.monitor.bg:443/bg/a/view/oligarhijata-pak-razlaja-kuchetata-sreshtu-deljan-peevski-164031", "text": "На 1 май ЦИК излезе с решение, че кандидатурата на народния представител и издател на „Телеграф медиа“ Делян Пеевски за евродепутат отговаря на законовите изисквания. Позицията на ЦИК е ясна, недвусмислена и категорична. В същия почивен за повечето българи ден журналистът от антибългарската българска редакция на Дойче веле Петър Чолаков, очевидно реши „да си намери работа“. Как? Като изфабрикува поредните фейк внушения за Делян Пеевски. Журналистът Чолаков, гологлав и по-халат, очевидно се измъчва от въпроса „Става ли Пеевски за евродепутат?“. Пределно ясно е, че журналистът Чолаков прави неловки есеистични опити, без изобщо да е прочел решението на независимия и плуралистичен орган ЦИК, който всъщност отговаря на терзанията му. Или може би не му пука от фактите, че кандидатурата на Делян Пеевски за евродепутат е напълно законна и е издигната по надлежния ред от партийните структури по места. Да, Чолаков, Пеевски става за евродепутат – питайте ЦИК. Мъките на Дойче веле, което се позовава на сигнала на т.нар. движение Боец, зад което всъщност надничат Цветан Василев и ортаците му олигарси, са разбираеми. Когато не разполагаш с факти, колкото и да въртиш и сучеш, все не ти се получава. Дойче веле и Чолаков повтарят мантрата „живял ли е Пеевски през последните 6 месеца в страната?“ Забележете, те не разполагат с факти или доказателства за това, а си задават въпрос. Със същия успех могат да попитат например „Бил ли е Пеевски в Париж по време на пожара в Нотр Дам?“. След като журналистът Чолаков очевидно не може да си отговори на главоблъсканицата за домашния адрес на Делян Пеевски (който адрес обаче според него се явява пречка за кандидатурата му за евродепутат) той си задава още по-екзесктенциален въпрос. „Какво прави изобщо Пеевски в политиката? Защо обществото търпи възхода на такива „велики комбинатори?“, блъска си главата Чолаков. А въпросният Чолаков чел ли е изобщо „Дванайсетте стола“? И какво всъщност прави той в журналистиката? Та нали в журналистическия занаят трябва да се работи с факти, а не с въпросите, внушенията и лирическите напъни на грантаджиите. По-нататък в безсъдържателното си от фактологична точка „есе“ Чолаков от Дойче веле обявява някак полутържествено, че през юни се навършват 6 години от протестите срещу назначаването на Пеевски в ДАНС. Сякаш тази знаменита „годишнина“ е от калибъра на Френската революция. Фейк есето обаче забравя, че Делян Пеевски достойно и абсолютно по своя воля се оттегли от ДАНС. Но дори и сълзливото залитане по протестърите от 2013 г., повечето от които се намърдаха на благи, добре платени синекурни службички, не защитава по никакъв начин твърдението, че кандидатурата на Пеевски за евродепутат е незаконна. „Арогантността на политиците разцъфтява в общество, в което преобладава наследената от комунизма раболепна безкритичност. Тя избуява в страни, в които избирателите се вият пред урните като пасажи златни рибки. Разпространено е убеждението, че тези членове на семейство Шаранови имат мимолетна памет -забравят всичко след няколко секунди“, пише в своя фейк нереализираният писател Чолаков. Хм, ние пък си мислехме, че златната рибка е само една, а те били плували в пасажи. И всъщност били шарани... Без коментар. От АЛДЕ също така били отказали да коментират кандидатурата на Пеевски, пише още Чолаков. Отказали ли са, или изобщо публикувате какво казват от там, защото се боите от отговора? „Кучетата лаят, Пеевски си пее“, пише в заключение Дойче веле. С което сами оприличават нелепата си публикация срещу Делян Пеевски с кучешки лай. Кучето скача според тоягата, гласи поговорката. В случая тоягата е в ръцете на българската олигархия, която просто разлайва кучетата, точно като в холивудския филм „Да разлаем кучетата“. Неудобният за олигархията в случая е Пеевски. Само че кучетата на олигархията лаят фалшиво...", "date": "2019.05.01", "title": "Олигархията пак разлая кучетата срещу Делян Пеевски"}
{"url": "https://www.monitor.bg:443/bg/a/view/kornelija-ninova-povede-shestvieto-na-bsp-za-1-maj-164021", "text": "БСП отбеляза 1 май - международния ден на труда с традиционнен първомайски митинг. Лидерът на левицата Корнелия Нинова даде старт на митинга, а събитието тази година съвпада и с откриването на предизборната кампания на социалистите. Той започна от площад \"Александър Невски\" в София.  БСП е единствената, която може да победи ГЕРБ и да сложи началото на промяната. Това пък заяви пред червения актив соцлидерът Корнелия Нинова по време на митинга, където по данни на \"Позитано\" 20, червените са успели да съберат над 25 000 души.  Нинова призова социалистите да покажат силата си и на 26-ти май да отидат да  гласуват.  Соцлидерътката поясни, че в 21 век в България иа бели роби и десетки работещи бедни.  \"Над един милион и половина българи живеят под прага на бедност от 340 лева, а десет човека от властта си направиха луксозни къщи за гости, построени с наши пари, откраднаха ги от нас. Семействата на болни в Ямбол ги качват на ръце до третия етаж на болницата, но Цветанов го качва личен асансьор директно в лъскавия му хол. Били създали нов стандарт за морал в политиката – подават оставки. Подават оставки, остават с апартаменти. Апартаментен морал\", заяви Нинова.  \"Ние не сме идеални, знаем го, но три години се борим срещу статуквото, срещу задкулисието, срещу модела на прехода. Не успяха да ни купят с постове, не успяха да ни купят с пари. Искаме да продължим. Знаем как да подредим държавата“, убедена е Нинова.  Според нея страната ни няма да бъде приета скоро в Шенген, както обеща Борисов. По думите й  победата над ГЕРБ ще означава връщане на държавността, върховенство на закона, правосъдие, еднакво за всички, икономика и производство, съдържателно образование, достъпно здравеопазване, доходи, достойни за българите, каза още тя.", "date": "2019.05.01", "title": "Корнелия Нинова поведе шествието на БСП за 1 май"}
{"url": "https://www.monitor.bg:443/bg/a/view/andrej-novanov-za-bsp-sega-govorjat-za-spravedlivost-pozor-164026", "text": "БСП и справедливост сега? Точно вие ли?. Това написа евродепутатът от ГЕРБ Андрей Новаков в профила си във Фейсбук по повод първомайския митинг на БСП, където соцлидерът Корнелия Нинова определи червените като единствена алтернатива на ГЕРБ и призова актива на 26 май да върнат справедливостта.  \"БСП и справедливост сега? Точно вие ли? Справедливост сега за тези, които: - сега говорят за апартаменти, а навремето си купиха държава; - създадоха мутрите през 90-те; - фалираха 16 банки за 3 месеца и окрадоха народа; - докараха ни дотам, да мечтаем за маратонки и дънки; - създадоха рушветите; - продадоха заводите за по $1; - изнасяха пари в червени куфарчета; - от безбожници станаха най-върли християни; - убиваха без съд и присъда; - пратиха хората по лагерите; - избиха интелигенцията; - изпразниха рафтовете по магазините; - дебнеха кой влиза в черква на Великден; И тези сега говорят за справедливост - позор!“, написа Новаков.", "date": "2019.05.01", "title": "Андрей Новаков за БСП: Сега говорят за справедливост - позор"}
{"url": "https://www.monitor.bg:443/bg/a/view/georgi-petrov-napravi-dubyl-v-mladejkata-liga-164022", "text": "Българският треньор Георги Петров записа златен дубъл с \"Локомотив ЦИВС\" (Новосибирск) в Младежката волейболна лига на Русия. След като спечелиха шампионската титла преди месец, състезателите на бившия капитан на \"Левски\" триумфираха и с Купата на Русия. В последния си решителен финален мач за трофея \"Локомотив\" победи \"Факел 2\" (Новий Уренгой) с 3:2 (20, 19,-22,-18, 9). Топреализатор в мача стана Максим Сапожков с 23 точки (3 аса, 1 блок, 58% ефективност в атака). Разпределителят Слави Костадинов, който има българско и руско гражданство, беше резерва, но влизаше в игра през втория, четвъртия и петия гейм. За най-полезен играч на турнира (MVP) беше избран диагоналът на \"Локомотив-ЦИВС\" Максим Сапожков, който стана и най-добър диагонал, а съотборниците му Иля Казаченков и Дмитрий Лизик взеха призовете за най-добър нападател и най-добър блокировач.", "date": "2019.05.01", "title": "Георги Петров направи дубъл в Младежката лига"}
{"url": "https://www.monitor.bg:443/bg/a/view/pavel-i-venci-venc-krojat-pesni-s-hitmejkyrite-na-riana-163988", "text": "Хип-хоп дуото Павел и Венци Венц ще кроят песни с авторите, отговорни за хитове в репертоара на звезди от ранга на Риана, Кайли Миноуг и Род Стюарт. Водещите на „Гласът на България“ са сред българските участници в първия творчески лагер за писане на песни SofiaSongwritingCamp, който ще се проведе от 13 до 19 май на Боровец. Срещнахме хора, които създават музика на световно ниво и получихме безценен опит“, споделя Венци Венц. Зад идеята Боровец да се превърне в център за европейската музикална индустрия стоят „Вирджиния рекърдс“ и Станислава Армутлиева-Саня. Финландските къщички в курорта ще бъдат превърнати в мобилни студия за над 20 творци от Норвегия, Англия, Швеция, Румъния и България. „Искаме да сложим акцент върху автора, защото той винаги остава в сянка. коментира Саня. „В „Гласът на България“ срещаме момичета и момчета с невероятни вокални данни, а много от тях са и талантливи автори. За съжаление, в момента текстописците са дефицит и няма кой да повдигне онези теми, които превръщат песента в мост помежду ни“, допълни още Венци Венц.", "date": "2019.05.01", "title": "Павел и Венци Венц кроят песни с хитмейкърите на Риана"}
{"url": "https://www.monitor.bg:443/bg/a/view/futbolisti-na-ludogorec-sadiha-cvetja-v-kompanijata-na-kozichki-164019", "text": "Футболистите на „Лудогорец“ използваха почивния ден и се включиха в засаждането на цветя, зеленчуци и подправки в разградското ОУ „Иван Сергеевич Тургенев”. Това сложи началото на доброволческа кампания за изграждане на интерактивно капанско село в школото, а за да е по-автентична обстановката, компания им правиха няколко козички. В двора на учебното заведение се събраха родители, ученици и учители, въоръжени с мотики, садилки, тесли, лопати и други оръдия на труда. С помощта на Светослав Дяков, Димо Бакалов и Пламен Илиев заедно с техните семейства и изпълнителният директор на клуба Ангел Петричев на „Лудогорец“, който е и председател на Обществения съвет на училището, те имаха за задача да обработят земята, за да се обособят две градини – зеленчукова и цветна. пише на официална страница на „зелените“. Акцията стартира след организирания от директора на разградското училище Милена Орешкова обществен форум на тема: „Училището - възпитание в традиции и ценности“, който популяризира оригиналния проект и насочи вниманието на обществеността, стартира и първата акция „Направи си сам“. Като селище от макети от природни материали, възпроизвеждащи автентични капански предстои изграждането на работилници, ферма, зеленчукова градина и кътове за детски събори, забавления и игри. Проектът при обучението и възпитанието на учениците, изграждане на знания и умения, на среда, която да сближава децата с националните ценности и добродетели и придобиване на творчески умения чрез забавления и игри, екипност и общност.", "date": "2019.05.01", "title": "Футболисти на „Лудогорец“ садиха цветя в компанията на козички "}
{"url": "https://www.monitor.bg:443/bg/a/view/i-dojche-vele-se-vkluchi-v-hora-sreshtu-peevski-164010", "text": "Дни след началото на предизборната кампания Фабриката за фалшиви новини заработи на пълни обороти, за да ражда фейк след фейк за депутата и издател на „Телеграф медиа“ Делян Пеевски. Този път към хора се включи и добре позната българска секция на „Дойче веле“ Както нееднократно е ставало ясно, за изданието на територията на страната ни работят голяма част от подчинените на подсъдимия олигарх Иво Прокопиев, които често използват тактиката да прокарват фейковете си за Пеевски през иначе авторитетното немско издание и така да се опитват да ги пробутват на читателите като сериозни материали. Този път обаче на сайта на „Дойче веле“ лъсна материал със заглавие „Пеевски, Йончева, Иванчева: скритият избор зад вота на 26 май“, чийто автор е старата медийна маша Георги Лозанов. В материал за изборите, той не се свени да нареди Пеевски до кандидати за евродепутати като Елена Йончева, която е с обвинение и вече получила присъдата си бивша кметица на „Младост“ Десислава Иванчева. В писанието си Лозанов прави безумни внушения за Пеевски и мястото му в листата на ДПС за евровота на 26 май, като посочва: „Тук някъде се нарежда и Делян Пеевски - втори в листата на ДПС. Опитите му за медийна, политическа и институционална легитимация вътре в страната водят до незавидни резултати“. Опитите на Фабриката да надигат вой срещу нашия издател точно преди изборите са жалки. Пеевски няма нужда от политическа и институционална легитимация, тъй като той вече е бил в листата на ДПС за европейските избори през 2014 г., когато дори бе избран за евродепутат, но се отказа. Също така на парламентарните избори през 2017 г. той беше избран за депутат в родния парламент. Свидетелството за работата му като народен представител пък са множеството поправки в различни законопроекти, чиито вносител се и фактът, че същите поправки се приемат от парламента с мнозинство. Именно затова внушенията, че с участието си на евровота Пеевски се опитва да се легитимира по някакъв начин в българската политика са абсолютно несъстоятелни, а само показват безсилието на Фабриката и творческата безизходица, в която е попаднала тя.", "date": "2019.05.01", "title": "И \"Дойче веле\" се включи в хора срещу Пеевски"}
{"url": "https://www.monitor.bg:443/bg/a/view/13-ot-horata-nad-64-godini-imat-shofiorski-knijki-164015", "text": "„Около 13% от хората над 64-годишна възраст в България са шофьори, а според статистиката на регистрираните пътно-транспортни произшествия четири пъти е по-голяма вероятността те да загинат като водачи в инцидент на пътя“, обясни Малина Крумова, председател на Агенцията \"Безопасност на движението по пътищата\" в ефира на БНТ1. Затова сред обсъжданите мерки на този етап е по-възрастните шофьори да минават по-често на медицински прегледи, но все още не е конкретизирана нито възраст, след която да се прилага подобно изискване, нито честота на контрола. „Не зная защо в публичното пространство се коментира точна възраст от 60 години – това трябва да е резултат от експертна медицинска оценка, която все още не е направена“, подчерта тя и поясни, че е възможно изискването да се прилага след 65 или 70 години. „Всичко към този момент са само спекулации“, каза още председателят на държавната агенция. Малина Крумова беше категорична, че на този етап не се обсъждат допълнителни тестове или други изисквания за никоя група шофьори. „Говорим само за мерки, които и в момента се прилагат“, акцентира тя и даде пример, че в момента, при подновяване на всеки 10 години на шофьорската книжка в категория B, се изисква предоставянето на медицинско свидетелство.", "date": "2019.05.01", "title": "13% от хората над 64 години имат шофьорски книжки"}
{"url": "https://www.monitor.bg:443/bg/a/view/jivotnovydi-zapochvat-da-se-sdrujavat-v-kooperativi-164009", "text": "Животновъди от страната започнаха да се обединяват в кооперативи,обявиха във Велико Търново от Националната овцевъдна и козевъдна асоциация. Регионалните сдружения ще произвеждат и продават продукцията си под обща марка, съобщи БНТ. 400 са малките и средните овцевъдни и козевъдни ферми в страната. От този месец те се обединяват да изкупуват и преработват млякото си в мандри по определена рецепта и утвърден браншови стандарт, обясни Симеон Караколев, съпредседател асоциацията. „Сега с тези кооперативи започваме да произвеждаме под общ бранд, да си преработваме собственото мляко и да го реализираме в магазинната мрежа. Защитаваме си и браншови стандарт да се различаваме от индустриалното производство“, заяви браншовикът. Караколев допълни, че асоциацията работи по създаването на платформа-регистър на всички ферми в страната. Той уточни за „Монитор“ че се надява идеята да бъде реализирана до края на годината.", "date": "2019.05.01", "title": "Животновъди започват да се сдружават в кооперативи"}
{"url": "https://www.monitor.bg:443/bg/a/view/burjata-otnesla-pokrivi-v-silistrensko-v-harmanli-padna-60-godishno-dyrvo-164014", "text": "Жена е с опасност за живота, след като дърво падна върху лек автомобил на пътя Пазарджик-Белово вчера вечерта. Десетки обществени, стопански и жилищни сгради пострадаха от незапомнената буря, преминала над Силистренска област вчера вечерта. Стотици са повалените от бурния вятър дървета и поразените от градушката овошки. Инцидентът е станал около 19.30 часа вчера в района между минерален плаж \"Топлата вода\" и Орешака. В резултат на силния порив на вятъра, изгнило дърво е паднало върху лек автомобил, в който е пътувало семейство от Костенец - мъж, жена и пет-годишното им дете. Най-тежко пострадала е жената. Тя е с опасност за живота. Настанена е в болницата в Пазарджик. В момента е в изкуствена кома. След инцидента вчера са ѝ направени множество операции. Мъжът е с лицеви травми, без опасност за живота. Той е освободен за домашно лечение. Детето, което е пътувало на задната седалка, е невредимо. Пътят Пазарджик-Белово беше временно затворен. Най-тежко след вчерашната беря е положението в село Искра на Ситовска област, където \"черният вятър\", както го наричат местните жители, е отнесъл голяма част от покрива на местното основно училище \"Стефан Караджа\". Пострадали от стихията са и земеделски ферми, краварници, оранжерии и домове, където стопаните започнаха ремонтите. В село Сребърна половин покрив бе хвръкнал на стотици метри от къщата. По коментари на стопаните само щастливата случайност е помогнала стихията да не вземе жертви или ранени. На отделни места е паднала градушка. Бурният вятър повали голямо дърво в Харманли, информира Нова тв. Става въпрос за 60-годишен кестен. Силните пориви на вятъра го пречупили в основата му и то паднало върху пейка в градската градина. На няколко метра от инцидента има детски път със спортни уреди. Някои от клоните на дървото достигнали до площадката. За щастие при инцидента няма пострадали хора. Бурята, която се изви над Северна България, разруши частично пътища и събори дървета в русенската община Две могили. Силен вятър, дъжд и градушка разрушиха инфраструктурата там. Според месните жители водата е била много, но проблемите може да са дошли от непочистените дерета, съобщи БНТ. В село Бъзовец една от къщите е с наводнено мазе. Пороят е отнесъл асфалта на една от второстепенните улици и го е завлякъл на съседната. В село Баниска силният вятър е отнесъл ламаринения покрив на кооперацията, разрушил е сградата на стадиона. В село Каран Върбовка спасителните екипи на Общината до късно са премествали паднали дървета. Отстранени са част от пораженията снощи. По пътя, който свързва област Русе с Попово и Търговище все още има тиня. Местните са категорични, че от години не са предприемани мерки. Кметът на Две могили Божидар Борисов каза, че деретата трябва да се почистват съвместно от общините и държавата, защото малките общини нямат пари да се справят сами. Предвижда се в четвъртък, 2 май, да бъде създадена комисия за оценка на щетите от бурята и пороя. След това общината ще кандидатства за средства пред Комисията по бедствия и аварии.", "date": "2019.05.01", "title": "Дърво изпрати в кома жена в автомобил, бурята засегна Силистренско, Русенско и Харманли (ОБНОВЕНА)"}
{"url": "https://www.monitor.bg:443/bg/a/view/nasilie-nad-protestirashti-sreshtu-putin-v-peterburg-164012", "text": "Около 2000 антиправителствени демонстранти, някои от които скандираха лозунги с критики към президента Владимир Путин, преминаха днес в шествие в Санкт Петербург по повод Деня на труда, 1 май. Полицията арестува над 30 от тях за участие в неразрешен политически протест, предадоха Франс прес и Асошиейтед прес. В Москва, в първомайските шествия, организирани от проправителствени синдикати, участваха около 100 000 души по данни на властите. Според НПО \"ОВД-инфо\" в столицата са арестувани шестима души. Малки митинги и демонстрации по случай 1 май имаше също в Киев и други големи градове на Украйна. В столицата под силен дъжд се събраха около 200 синдикалисти - около 10 пъти по-малко от заявения от организаторите брой.", "date": "2019.05.01", "title": "Полицейско насилие над протестиращи срещу Путин в Петербург (ВИДЕО)"}
{"url": "https://www.monitor.bg:443/bg/a/view/galin-oglavjava-ueb-serial-163982", "text": "Бляскав живот, пари, слава и стотици хиляди последователи в социалните мрежи. Достатъчно ли е това, за да си щастлив? Отговор на този въпрос ще търси поп-фолк звездата Галин в нов уеб сериал. Поредицата носи името Viral, а сюжетът с нотки на трилър ще се завърти около група млади хора, чийто лъскав живот е пълен с опасности. Освен изпълнителят на „Как си, кажи“, към сериала ще се включи и Лидия Стаматова. В началото на годината тя е забелязана от Галин и получава покана да направят заедно дебютното парче за продуцентската му компания Alpha music - „Няма да ми мине“. То светкавично се превърна в хит сред почитателите на лекия жанр. Като дете красавицата, която преди дни навърши 18 години, участва в предаванията „Големите надежди“ и „България търси талант“. Главни роли във Viral са поверени още на Калина Иванова и Кристиян Кирилов, познати на редовия зрител като Симона и Митака от „София – ден и нощ“. Хип-хоп певицата Диона и актьорът Мартин Смочевски също ще се разпишат с участие в продукцията. Уеб сериалът Viral ще се върти всеки понеделник и четвъртък от 13 май във Vbox7.", "date": "2019.05.01", "title": "Галин оглавява уеб сериал"}
{"url": "https://www.monitor.bg:443/bg/a/view/20-nacionalki-zapochnaha-podgotovka-za-novija-sezon-164011", "text": "Женският национален отбор по волейбол започна подготовка за новия сезон в столичната зала \"Христо Ботев\". В лагера се включиха 20 волейболистки, повечето от клубовете у нас. От \"чужденките\" са само Мария Данчева и Силвана Чаушева, които играха в първенството на Германия. Чакат се още шест, които имат ангажименти към своите отбори навън - Елица Василева от \"Скандичи\" (Ит), Гергана Димитрова и Мира Тодорова - \"Волеро Льо кане\" (Фр), Лора Китипова и Мария Каракашева - \"Волей Алба\" (Блаж, Рум) и Петя Баракова - \"Девелопрес\" (Жешув, Пол). \"Очакваме няколко от най-опитните ни момичета, които все още не са освободени от клубовете си, коментира мениджърът на тима Любомир Герасимов. - Крайният срок, в който те трябва да бъдат в София, е 11 май.\" На 17 май волейболистките ни тръгват за Русе, където ще продължат подготовката си за турнира Лигата на нациите. Първите им мачове са от 21 до 23 май там в \"Арена Монбат Русе\", където ще играят и отборите на са Япония, Белгия и САЩ. Мачът със САЩ е особено важен, защото това е основният им съперник за олимпийската квалификация за Токио 2020 г., на която той е домакин от 2 до 4 август. Тя е основното състезание за сезона и там ще участват още Аржентина и Казахстан. А последното е европейското първенство от 23 август до 8 септември в Турция, Полша, Унгария и Словакия. Старши треньорът Иван Петков коментира ситуацията доста сдържано в предаването \"Златния гейм\" по \"Диема Спорт\". \"Все още сме в самото начало на подготовката в националния тим, каза той. - Ние сме амбициозен колектив, който иска, знаем, че искаме, но трябва да намерим и пътя. Не искам да давам обещания, че ще се класираме от първия път за олимпиадата, но ще се опитаме.\" \"Пътят е българският волейбол да излиза на международната сцена, уточни още Петков. - Там може да си видим проблемите и да се конкурираме с големите отбори. Това беше изцяло идеята, която ние имахме. Пътят, който поехме, беше правилен.\" Бившият капитан на националите ни Николай Иванов, в момента селекционер на Румъния, пък призна в същото предаване, че мечтаната квота ще е трудна задача. Според него в състава на България се повикани най-добрите, но не всички ще могат да помогнат за класиране на олимпиадата. „С тези динамични процеси, които вървят в женско направление, просто няма други състезателки, каза Иванов. - В състава са попаднали състезателките, които са се представили най-добре през годината. Част от най-добрите ни волейболистки обаче няма да могат да помогнат на състава, което може би ще се окаже ключово за представянето на отбора.\" „Нормално е някое момиче, което е играло 7-10 мача на добро ниво, да получи повиквателна, добави още той. - Само в София има 10 отбора, които се занимават с женски волейбол. Но когато децата станат на 16-17 години, нещата свършват, защото нямат първи отбори. Но децата ги има. Въпросът е, че трябва ясна визия. Не може на 15 години да се играе за девойки младша, девойки старша и жени. Те физически и психически нямат да издържат.\"", "date": "2019.05.01", "title": "20 националки започнаха подготовка за новия сезон"}
{"url": "https://www.monitor.bg:443/bg/a/view/borisov-shte-se-sreshtne-s-premiera-na-bavarija-markus-zioder-164017", "text": "Министър-председателите на България и Бавария - Бойко Борисов и Маркус Зьодер ще проведат среща на четири очи в сградата на Министерския съвет утре, 2 май, съобщиха от правителствената информационна служба. Зьодер е на посещение в България по покана на българския премиер. Двамата ще обсъдят сътрудничеството между България и Бавария в областта на вътрешните работи, сигурността, икономиката и финансите, както и теми от европейския дневен ред.След двустранната среща на Борисов и Зьодер ще бъдат проведени и пленарни разговори между делегациите на България и Бавария. По-късно премиерите Бойко Борисов и Маркус Зьодер ще участват в кръгла маса на тема „Защита на външната граница на ЕС и миграционни политики на Република България“, организирана от Министерството на вътрешните работи и фондация „Ханс Зайдел\". ", "date": "2019.05.01", "title": "Борисов ще се срещне с премиера на Бавария Маркус Зьодер"}
{"url": "https://www.monitor.bg:443/bg/a/view/karadajy-nie-sme-paziteli-na-mira-i-stabilnostta-164018", "text": "\"Ние залагаме на младите! Ние залагаме на нужната промяна и на Европейския съюз, и на България\". Това заяви председателят на ДПС и водач на листата на партията за членове на Европейския парламент Мустафа Карадайъ по време на предизборната среща в Русе, съобщиха от пресцентъра на движението.  Централният лъч на ДПС тръгна от Русе на предизборна обиколка за предстоящите европейски избори, съобщават от пресслужбата на партията. В своето изказване Карадайъ подчерта, че Европа се нуждае от промяна, но тази промяна няма да я направят онези, които са създали проблемите. \"Европа има нужда от млада енергия, от нови идеи, от нова енергия за своето развитие. Европа има нужда да си припомни основополагащите идеи за ЕС, основните ценности на ЕС и тази млада енергия да върви напред. А не с национализми, не с противопоставяне, не с разделение\", каза Карадайъ и заяви ясно \"Не Европа на нациите, а искаме единна и силна Европа. ДПС може да го направи, и всички заедно ще го направим.\" \"Ние имаме приемствеността на поколенията, имаме експертите и най-обучените млади хора\", добави водачът на листата на ДПС и констатира: \"За да върви Европа в правилната посока има нужда от нашите евродепутати. С номер 20 ще направим избора за правилната промяна в нашата Родина. Тя, в пъти повече има нужда от промяна на този модел на управление\". \"Национализмите са опасно нещо. Ние трябва да се учим от историята. Национализмите са създали конфликти преди десетилетия, за да се стигне до необходимостта, вместо да се противопоставяме, да търсим начини да се обединяваме. Днес в почти всички държави в ЕС национализмите са на мода. Само, че в България ,без да има нужда от това, те са включени във властта. Продукта на тази власт веки ден го виждаме\", обясни той. Мустафа Карадайъ разкритикува действията на управляващите като каза, че те са едни европейци в Брюксел, а в България обратно. \"Тази шизофрения не може да бъде правилният избор на нашата родина. Ние ще направим така, че с нашия избор, с номер 20, мисията, която я изпълняваме 30 години, да може да я продължим. Ние сме пазители на целостта, на мира, на стабилността в нашата държава. Ние осъзнаваме мисията си и носим отговорността и ще продължаваме да я изпълняваме\", обяви Карадайъ. Председателят на ДПС каза, че ежедневно се говори за стабилност на властта, а ние говорим за стабилност на дъжавата. \"Понякога е нужно в името на стабилността на държавата да има стабилност на властта, но в някои случаи в името на стабилността на държавата трябва да се свали властта\", допълни той. \"Единствено ДПС имаме ясна програма за ускорено развитие на България в рамките на ЕС. Ние вярваме на Русе и затова съм убеден, че с номер 20 Русе ще покаже себе си\", заключи Мустафа Карадайъ. По-късно през деня Карадайъ и предизборния лъч присъстваха на традиционния пролетен събор в омурташкото село Могилец.  \"ДПС е онази сила, която събира минало, настояще и бъдеще в едно. Това може да се случи само в ДПС. На 26 май ще направим ценностен избор\", каза там Карадайъ.  Той представи кандидатите на ДПС за членове на ЕП като каза, че те са млади, образовани, но и експерти и специалисти в своите области. Хора с амбиции, идеи и виждания за промяна на ЕС, каза още той. Карадайъ изтъкна, че ЕС е на кръстопът, националистите са на мода, както в България. Ние на 26 май ще направим нашия ценностен избор – Европа на национализмите или Европа на ценностите и демокрацията. Това е нашият избор на 26 май, каза той. По адрес на двойната политика на управляващите Мустафа Карадайъ каза, обръщам се специално към Герлово – вижте само, когато правим грешки, какво допускаме в нашата Родина. За националистите няма да говоря, но за национализмите ще го направя. ГЕРБ в Брюксел и на свои пресконференции в Европа гласува специални решения за борба против национализмите, а идват в България, без да има нужда от това, включват  националистите във властта. С нашият глас провеждат тази политика против нас. Идват и искат нашият глас, за да водят политика против нас. Аз съм убеден, че го разбираме много точно и много ясно го виждаме. Ето и европейската им политика – в ЕП са съвносители на резолюция против национализмите в Европа, а като предлагаме същата резолюция в Народното събрание, те не я подкрепят. Такава шизофренна политика не се уважава никъде – нито в Могилец, нито в Герлово, нито в България, нито в Европа, бе категоричен Карадайъ. Лидерът на ДПС се обърна към събралото се множество като каза, че апелът му е да положим усилия.  Да кажем на нашите комшии, нашите роднини, нашите приятели, колко е важно на 26 май да гласуват с номер 20 за ДПС. Аз вярвам във вас!, заключи той.", "date": "2019.05.01", "title": "Карадайъ: Ние сме пазители на мира и стабилността (ОБНОВЕНА)"}
{"url": "https://www.monitor.bg:443/bg/a/view/dvama-v-aresta-za-ubijstvoto-na-kloshar-gorna-orjahovica-163996", "text": "Двама души са задържани за убийството на 59-годишния клошар от град Левски. Мъжът беше открит мъртъв в сряда сутринта в изоставена сграда край общинската болница в Горна Оряховица. По тялото му имало следи от травми и фрактури на черепа и ребрата. Според първоначалната информация от полицията се работеше по версиите както за нещастен случай, така и за убийство. Една от тези версии бе, че мъжът е получил травмите в резултат на падане по стълби, вероятно в нетрезво състояние. Направената аутопсия обаче установила, че травмите и счупванията са в резулат на упражнено физическо насилие. Задържани са двама удши като заподозрени за извършители на убийството. От полицията не издават тяхната самоличност. Вероятно обаче става въпрос за двама от останалите трима скитници с които убитият живеел в изоставената сграда край болницата. А възможната причина е битов скандал може би след употреба на алкохол.  ", "date": "2019.05.01", "title": "Двама в ареста за убийството на клошар в Горна Оряховица"}
{"url": "https://www.monitor.bg:443/bg/a/view/apartamentgejt-i-za-zelenski-164000", "text": "Жената на новоизбрания президент на Украйна Владимир Зеленски е купила елитен апартамент в Крим на по-ниска цена от пазарната, съобщи Ройтерс. Уточнява се, че покупката е била реализирана през 2013 г. Тристайният апартамент в жилищния комплекс \"Император\" в Ливадия на черноморското крайбрежие на Крим е бил купен от Елена Зеленская от олигарха и ексдепутат Александър Буряк през април 2013 за $163 893, на цена $1 263 за квадратен метър. Но минималната цена по това време в жилищния комплекс започвала от $2 800 и стигала до $5 000 . Зеленская все още фигурира като действащ собственик на апартамента, но той е обявен за продажба на цена $790 668 или по $5 195 за квадратен метър. Украинският бизнесмен Игор Коломойски обясни, че банката на Буряк през 2013 г. изпаднала в несъстоятелност и той спешно се нуждаел от свежи пари, за да ѝ върне ликвидността и затова разпродавал имоти. ЖК \"Император\" е в топ 10 на най-добрите нови комплекси в Крим. В него има само 11 суперлуксозни апартамента. Разположен е до прочутия Ливадиски дворец, на 400 метра от брега. До морето се стига пеша.", "date": "2019.05.01", "title": "„Апартаментгейт“ и за Зеленски"}
{"url": "https://www.monitor.bg:443/bg/a/view/fenovete-na-livyrpul-hvyrljat-katalunci-vyv-fontan-163995", "text": "Феновете на „Ливърпул“ демонстрираха буйния си нрав преди полуфинала с „Барселона“ на „Камп Ноу“ тази вечер. Ултрасите прекалиха с алкохола и създадоха доста работа на каталунската полиция. Шестима англичани бяха арестувани, след като намериха нетрадиционен начин да се забавляват. Те решили да хващат случайни минувачи и да ги хвърлят във фонтан в центъра на града, а клипче от проявата обиколи социалните мрежи. Един от пострадалите обаче успява да подаде сигнал в полицията, тъй като при удара в дъното чупи носа си. Насилниците веднага са прибрани зад решетките, а от „Ливърпул“ пуснаха официално извинение на сайта си и призоваха феновете да спазват благоприличие. Инциденти имаше и преди двубоя на „Аякс“ срещу „Тотнъм“ в Лондон. Ултраси на гостите хвърляха камъни по новия стадион на „шпорите“, като са пострадали трима полицаи.", "date": "2019.05.01", "title": "Феновете на „Ливърпул“ хвърлят каталунци във фонтан"}
{"url": "https://www.monitor.bg:443/bg/a/view/cska-sreshtu-vardar-na-starta-na-chervena-kupa-164006", "text": "ЦСКА ще се изправи срещу македонския „Вардар“ (Скопие) на старта на първото издание на международния детски турнир \"Червена купа\". Той се организира от ръководството на ЦСКА и съвместно с фенклуб \"Сектор Г\". Надпреварата ще се проведе от петък до неделя (3 - 5 май) по случай 71-вата годишнина на ЦСКА, информира официалният сайт на \"армейците\". На терените на стадион \"Българска армия\" сили ще премерят шест отбора - ЦСКА, “Вардар” (Скопие), “Войводина” (Нови Сад), “Ботев” (Пловдив), “Славия” и “Царско село”. Надпреварата е за деца, родени 2007 година. Двубоите ще са с продължителност 2 по 25 минути, а отборите са разделени в две групи. В 20:00 часа в петък ще започне официалното откриване на \"Червена купа\", а в 20:15 ще бъде даден стартът на срещата ЦСКА - “Вардар”. Организаторите подготвят изненади за всички участници, като специални гости ще бъдат представители на първия отбор и червени легенди, които ще наградят призьорите в \"Червена купа\". Ръководството на клуба цели турнира да се превърне в традиционен и да се провежда всяка година навръх рождения ден на ЦСКА.", "date": "2019.05.01", "title": "ЦСКА срещу „Вардар“ на старта на „Червена купа“"}
{"url": "https://www.monitor.bg:443/bg/a/view/liym-pejn-smeni-naomi-kembyl-s-mlada-manekenka-163990", "text": "Певецът Лиъм Пейн набързо превъзмогна романса си със супермоделът Наоми Кембъл и се преориентира към нейна колежка, която е с точно 20 години по-млада. Става въпрос за ангелът на Victoria`s Secret Стела Максуел, която е родом от Белгия. 28-годишната красавица е уловена от папараците на вечеря в компанията на Пейн в задушевна обстановка в ресторант в Берлин. \"Лиъм и Стела са по-близки по възраст, а и ги свързват преживяванията им в шоубизнеса. и се чувстват добре в компанията един на друг\", отбелязват неназовани източници пред в. The Sun. За романа на Лиъм и Наоми Кембъл се заговори едва преди няколко месеца. Изглежда обаче отношенията помежду им наскоро са охладнели, а причината според техни близки е, че супермоделът се почувствала отегчена. Максуел пък се прочу най-вече с връзката си с актрисата Кристен Стюарт. Крахът на отношенията им се състоя през декември миналата година.", "date": "2019.05.01", "title": "Лиъм Пейн смени Наоми Кембъл с млада манекенка"}
{"url": "https://www.monitor.bg:443/bg/a/view/evropohodyt-na-ajaks-schupi-tv-rekord-163998", "text": "Наказателната акция на „Аякс“ в Шампионската лига продължава с пълна сила. След като досега холандският гранд взе скалповете на „Реал“ (М) и „Ювентус“, към компанията на елиминираните е на път да се присъедини и „Тотнъм“.  „Шпорите“ не успяха да удържат гостите в Лондон и паднаха след попадения на правещия фурор този сезон Дони ван де Беек. „Аякс“ се размина с втори гол, след като удар на Давид Нерес срещна страничната греда, но въпреки това е на крачка от мечтания финал. Нещо повече – победата на амстердамци привлече рекордна телевизионна аудитория за клубен футболен мач в Холандия. Около 4,1 милиона холандци са гледали успеха, показват данните. Предишният рекорд за клубен футболен мач по местна телевизия бе за срещата между ПСВ “Айндховен” и “Милан” на полуфиналите през 2005 година. Постижението е далеч от рекорда за най-гледан футболен мач в Холандия. Той принадлежи на националния отбор в двубоя срещу Аржентина от полуфиналите на световното първенство през 2010 година, когато близо 9 милиона от 17-милионното население на страната гледа как \"лалетата\" спечелиха с дузпи и се класираха за финала. \"Блестяща вечер и страхотен резултат. Да спечелиш, без да допуснеш гол като гост, е фантастично постижение в Шампионската лига. „Аякс“ винаги играе по един и същи начин, това е нашата философия и няма значение дали сме гости или домакини“, сподели спецът. Колегата му в „Тотнъм“ Маурисио Почетино обаче отказа да развее бялото знаме. „Признавам си, че сбърках с тактиката. Аз нося отговорност като треньор. Въпреки този резултат обаче сме живи и имаме шансове, не бързайте да ни отписвате“, заяви Почетино.", "date": "2019.05.01", "title": "Европоходът на „Аякс“ счупи тв рекорд (ОБОБЩЕНИЕ)"}
{"url": "https://www.monitor.bg:443/bg/a/view/temperaturi-ot-5-do-33-gradusa-prez-maj-163999", "text": "От 5 до 33 градуса ще варират температурите през май. Очакват се по-ниски стойности да бъдат отчетени в края на първото десетдневие, особено в котловините и по високите полета на Западна България, където има условия за слани. Най-високите през месеца ще бъдат между 28° и 33°. Това съобщиха от НИМХ. Месечната сума на валежите ще бъде около и над нормата в западната половина от страната и около нормата - в източната. Месечна норма на валежите е между 50 и 70 mm, по Черноморието и долината на р. Струма – между 30 и 50 mm, в планинските и припланински райони - от 70 до 140 mm. Тази година през май се очаква средната месечна температура да бъде около нормата, която в по-голямата част от страната е между 16 и 19°, по Черноморието и във високите полета - 15-16°, в планините - от 2-5° по високите части над 2000 m до 12-14° в по-ниските. В началото на първото десетдневие температурите относително ще се понижат и ще са по-ниски от обичайните. Облачността ще е по-често значителна и на места ще има краткотрайни валежи и гръмотевици. Към 3-4-ти се очаква затопляне, ще има и повече слънчеви часове. Купеста облачност ще се развива, главно над планинските райони, но само на отделни места ще превали и прегърми. През следващите дни до края на периода температурите ще се понижават. Облачността ще е често значителна и на много места ще има валежи и гръмотевични бури. В края на десетдневието, при изясняване и стихване на вятъра, по високите полета и в котловините има условия за образуване на слани. В началото на второто десетдневие се очаква подобрение на времето и бавно повишение на температурите. В средата и в края на десетдневието отново ще е неустойчиво с развитие на купесто-дъждовна облачност и краткотрайни валежи, гръмотевични бури и градушки. Температурите ще бъдат близки до обичайните. През третото десетдневие температурите относително ще се повишат. Ще се задържи неустойчиво, с повече слънчеви часове преди обяд и с краткотрайни превалявания и гръмотевични бури след обяд и преди полунощ.", "date": "2019.05.01", "title": "Температури от 5 до 33 градуса през май"}
{"url": "https://www.monitor.bg:443/bg/a/view/zabraniha-na-semenja-da-bjaga-pri-jenite-164004", "text": "Спортният арбитражен съд излезе с решение по жалбата на южноафриканската атлетка Кастер Семеня, спряна за участие в състезание при жените, заради повишени нива на тестостерон в тялото. Съдът в Лозана постанови, че тя не може да стартира в женски надпревари в сегашното си състояние. Изследвания на бегачката на 400, 800 и 1500 м показаха, че тя е хермафродит, а от международната федерация й забраниха да се състезава при дамите в късите и дълги дистанции преди да предприеме лечение и да намали нивата на тестостерон наполовина. Ако не иска това, Семеня трябва да се състезава при мъжете или да смени дисциплината. От Арбитражния съд признаха, че решението е дискриминационно за атлетката, но е в полза на женския спорт. Новите правила на IAAF влизат в сила от 8 май и ще важат за всяка състезателка, която иска да участва на световното първенство в Доха през есента.", "date": "2019.05.01", "title": "Забраниха на Семеня да бяга при жените"}
{"url": "https://www.monitor.bg:443/bg/a/view/operiraha-berluskoni-164003", "text": "Бившият италиански премиер Силвио Берлускони претърпя операция заради запушване на червата, което повдигна въпроси за кампанията му за европейските избори този месец, предаде АП. Лапароскопията е преминала успешно и 82-годишният медиен магнат ще бъде изписан от болницата през идните дни, съобщи неговата канцелария. По-рано Берлускони заяви, че страда от болки в бъбреците. Той беше приет в болницата в деня, в който трябваше да представи кандидатите на своята партия \"Форца Италия\" за изборите за Европейски парламент на 26 май. Самият Берлускони също се кандидатира - първият случай, когато му бе позволено да се кандидатира за обществен пост, след като през 2012 г. това му беше забранено заради присъда за данъчна измама. Миналата година съдът му позволи да се кандидатира отново заради добро поведение.  ", "date": "2019.05.01", "title": "Направиха лапароскопия на Берлускони"}
{"url": "https://www.monitor.bg:443/bg/a/view/pompeo-sa-sht-gotovi-da-pomognat-na-venecuela-164008", "text": "Държавният секретар на САЩ Майк Помпео заяви, че САЩ са готови да предприемат военна операция за потушаване на смутовете във Венецуела, предаде Ройтерс. \"Военна операция е възможна. Ако това е, което е необходимо, това и ще направят САЩ\", каза Помпео за телевизия Фокс бизнес. Той добави, че Съединените щати обаче биха предпочели мирно предаване на властта във Венецуела. Държавният секретар на САЩ ще разговаря по телефона с руския министър на външните работи Сергей Лавров на фона на напрежението около Венецуела. Това съобщи междувременно съветникът на президента Доналд Тръмп по въпросите на националната сигурност Джон Болтън, цитиран от Ройтерс. Според Помпео Мадуро президентът на Венецуела Николас Мадуро е бил готов да напусне страната, изправен пред призива за въстание на опозиционния лидер Хуан Гуайдо, но променил плановете си, след като Русия се намесила, заяви държавният секретар на САЩ Майк Помпео в телевизионно интервю, цитиран от Ройтерс. \"Те имаха самолет на пистата. Руснаците са изискали той да остане\", каза Помпео в интервю за телевизия Си Ен Ен. Мадуро е щял да замине за Куба, съобщи Франс прес. По-късно Мадуро провъзгласи победа над \"опита за военен преврат\" на опозиционния лидер Хуан Гуайдо, предаде Би Би Си. Десетки национални гвардейци застанаха на страната на опозицията във вторник, когато при сблъсъци бяха ранени повече от 100 души. Мадуро смени ръководителя на разузнаването Мануел Фигера, който премина на страната на опозиционния лидер Хуан Гуайдо. Начело на Боливарската национална разузнавателна служба отново застана Густаво Гонсалес Лопес, който вече заемаше поста до есента на миналата година. Фигера оглави групата венецуелски военни, която премина вчера на страната на опозицията. Местонахождението му сега е неизвестно. В защитно тв обръщение президентът Мадуро заяви, че Гуайдо не е успял да привлече армията и тя не се е обърнала срещу действащия държавен глава. Гуайдо настоява, че Мадуро е загубил контрола над военните и че е налице мирен преход. Той се присъедини към поддръжниците си по улиците във Венецуела във вторник. Гуайдо бе признат за легитимния лидер на Венецуела от повече от 50 държави, включително САЩ, Великобритания и повечето латиноамерикански. Но Мадуро е подкрепян от Русия, Китай и висшето ръководство на военните в страната, които отказват да отстъпят лидерството на съперника му. Венецуелският министър на отбраната генерал Владимир Падрино заяви, че полковник, верен на президента Николас Мадуро, е бил ранен от куршум по време на бунта на група военни, подкрепящи опозиционния лидер Хуан Гуайдо.  Лидерът на опозицията Гуайдо призова демонстрациите срещу президента. По-рано Гуайдо публикува в Туитър видеообръщение, в което призоваваше военните да излязат на улицата, за да \"сложат край на узурпацията\" на властта в страната.", "date": "2019.05.01", "title": "Помпео: САЩ готови да помогнат на Венецуела "}
{"url": "https://www.monitor.bg:443/bg/a/view/sonja-joncheva-i-vasko-vasilev-triumfiraha-na-mejdunarodnite-operni-nagradi-163985", "text": "Най-популярното ни младо сопрано зад граница Соня Йончева триумфира на престижните Международни оперни награди (International Opera Awards) на списание „Опера“, който се раздадоха в Лондон. Спрягана от немския Die Welt за наследница на Мария Калас грабна приза на публиката, след близо двумесечно гласуване. Тя спечели вота на ценителите в съревнование с още 7 артисти – руснака Илдар Абдразаков, британското мецо-сопрано Сара Конъли, младата американска надежда Майкъл Фабиано, през сезон 2017/2018, номинирания за „Грами“ италианец Виторио Григоло, носителя на 4 награди „Ехо“ и едно „Грами“ Томас Хампсън, канадското сопрано и диригент Барбара Ханиган и пуерторинаксата прима и носител на латинско „Грами“ Ана Мария Мартинес. “Наистина съм щастлива от факта, че това страхотно признание идва от публиката. Благодаря на всички, които гласувахте“, написа Соня Йончева в социалните мрежи. В момента тя е в почивка от сцената, защото заедно със съпруга си - диригента Доминго Хиндоян, очакват второто си дете, след като вече отглеждат 4-годишния Матео. Бременността и е с усложнения и тя отмени всичките си участия до раждането. Наградата на Йончева не бе обаче единственият момент по време на церемонията по връчването на призовете на престижното издание, който гъделичка чувството ни за родолюбие. Със статуетка си тръгна и майсторът на тънката струна Васко Василев. Цигуларят се поклони пред присъстващите гости с отличието за най-добър оперен оркестър от позицията си на концертмайстор на Кралската опера (Royal Opera House). Той се изявява в музикалната институция още от 1994 г., като е записал името си в историята й със златни букви като най-младия концерт майстор на Кралската опера. Припомняме, че съвсем скоро Василев ще ни зарази със страстта на фламенкото в рамките на националното си турне в родна България. С инфарктен график, той ще обиколи 15 града в рамките на само 18 дни наесен. Първи на виртуозните му изпълнения ще могат да се насладят плевенчани, които ще дадат старт на музикалната обиколка на 10 ноември.Следват Велико Търново (11 ноември), Шумен (12 ноември), Русе (13 ноември), Добрич (14 ноември), Бургас (15 ноември), Ямбол (16 ноември), Сливен (18 ноември), Стара Загора (19 ноември), Хасково (20 ноември), Асеновград (21 ноември), Смолян (22 ноември), Пазарджик (23 ноември), София (26 ноември) и Благоевград (27 ноември).", "date": "2019.05.01", "title": "Соня Йончева и Васко Василев триумфираха на Международните оперни награди"}
{"url": "https://www.monitor.bg:443/bg/a/view/60-000-bezplatni-porcii-bob-s-nadenica-v-zagreb-163986", "text": "Тази година Международният ден на труда ще бъде отбелязан в Хърватия без синдикални протести, съобщава информационният сайт Индекс. Основните синдикални организации в страната тази година не организират протестни шествия, а вместо това на местата, където по традиция се отбелязва Първи май, ще събират подписи за свикване на референдум за промяна на условията за пенсиониране. Трите основни синдиката ще организират подписка в парка Максимир, където в 12 часа местно време техните лидери говориха пред събралите се граждани. По традиция град Загреб и кметът Милан Бандич организират за Първи май забавна програма в парка Максимир и готвят 60 000 безплатни порции боб с наденица, които ще се раздават на 30 щанда.", "date": "2019.05.01", "title": "60 000 безплатни порции боб с наденица в Загреб"}
{"url": "https://www.monitor.bg:443/bg/a/view/progovori-majkata-na-ubitata-ot-sypruga-si-darina-163991", "text": "Ваня Министерска - майката на убитата в столичния квартал \"Надежда\" Дарина, разкри нови детайли около убиеца Викторио Александров, който освен половинката си, застреля и едногодишната им дъщеря Никол. Ваня сподели в личния си фейбук профил първото интервю, което е дала след трагичната случка, от което става ясно, че Викторио е успял да наследи апартамента, в който е извършено бруталното убийство. \"Това е първото ми говорене в медиите за убийствата на децата ми, в което не премълчавам факти! По \"препоръка \" на полицията, мълчах само и единствено от желание да не преча на разследването, уви това мое решение се обърна срещу нас. Мълчанието ми се оказа само и единствено в помощ на жестокия убиец! Продължавам да недоумявам защо е толкова трудно на полицията и прокурора да приемат мотива, който мотив, апропо е стар колкото света! Толкова ли е трудно да се добави още едно обвинения, \"убийство с користна цел\"! Но явно е трудно когато някой ти нарежда как да се случат нещата! Жалко, жалко, че сме се родили в България, страна майка на корупцията и безчовечността !\", написа опечалената майка и баба в социалната мрежа. Припомняме, че през есента на 2018 г. Викторио Александров застреля първо 23-годишната си половинка Дарина Министерска в семейния им апартамент в ж.к. „Надежда“ в столицата, а след това и 1-годишната си дъщеричка Никол, която завлече в Горни Богров.", "date": "2019.05.01", "title": "Проговори майката на убитата в \"Надежда\" Дарина"}
{"url": "https://www.monitor.bg:443/bg/a/view/pochti-2-7-mlrd-budjeten-izlishyk-se-ochakva-za-april-163994", "text": "Министерството на финансите (МФ) очаква рекорден бюджетен излишък в края на април в размер на 2,67 млрд. лв. или 2,3% от прогнозния БВП на България. Месец април традиционно се характеризира с превишение на приходите над разходите по КФП поради спецификата на данъчния календар. За подобрението на бюджетното салдо през месеца допринасят и възстановените суми от ЕК в частта на помощите, става ясно от предварителните данни и оценки за консолидираната фискална програма (КФП). Приходите и помощите към април 2019 г. се очаква да бъдат в размер на 15,1 млрд. лв., което е 34,5% от годишния разчет. като ръст се отчита както при данъчните и неданъчните приходи, така и при постъпленията в частта на помощите и даренията, където постъпват основно грантовете по програмите и фондовете на ЕС. На база на наличните предварителни оценки данъчните приходи отчитат ръст в размер на 1 млрд. лв., неданъчните приходи – 672,9 млн. лв., а приходите от помощи и дарения – 378,0 млн. лева. В частта на неданъчните приходи се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 01 юли 2018 г., с които бе променен механизмът за събиране на приходи по бюджета на фонда, уточняват от финансовото министерство. Поради тази причина приходите по бюджета на фонда за първите четири месеца на 2019 г. са по-високи от постъпленията за същия период на 2018 г. Разходите по консолидираната фискална програма (вкл. вноската на България в бюджета на ЕС) към април 2019 г. са в размер на 12,4 млрд. лв., което е 28% от годишния разчет, като обичайно изпълнението на разходите спрямо планираното с разчетите за годината е по-високо през второто полугодие. За сравнение разходите по КФП към април 2018 г. бяха в размер на 11,6 млрд. лева. Номиналното нарастване, съпоставено със същия период на предходната година, е основно поради по-високия размер на разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г. и увеличение на здравноосигурителните плащания, заложено в ЗБНЗОК за 2019 г.) и по-висок размер на вноската в общия бюджет на ЕС през 2019 г., обясняват от МФ. Частта от вноската на Република България в бюджета на ЕС, изплатена към 30 април 2019 г. от централния бюджет, възлиза на 536,6 млн. лв. По данни за КФП или 1,6% от прогнозния БВП. Той се формира от излишък по националния бюджет в размер на 1,66 млрд. лв. и излишък по европейските средства в размер на 144,1 млн. лева. Постъпилите приходи и помощи по КФП към март 2019 г. са в размер на 10,8 млрд. лв. или 24,8% от годишните разчети. Общата сума на данъчните постъпления, вкл. приходите от осигурителни вноски, възлиза на 8,5 млрд. лв., което представлява 24,7% от планираните за годината данъчни приходи. Приходите от преки данъци са в размер на 1,44 млрд. лв. или 22% от предвидените в разчетите за годината. Приходите от косвени данъци са в размер на 4,2 млрд. лв., което е 26,1% от разчетите за годината. Постъпленията от ДДС са в размер близо 3 млрд. лв. или 27,2% от планираните. Размерът на невъзстановения ДДС към 31.03.2019 г. е 74,4 млн. лева. Приходите от социални и здравноосигурителни вноски са 2,45 млрд. лв., което представлява 23,6% от разчетените за годината. Съпоставено със същия период на предходната година, приходите от осигурителни вноски нарастват номинално с 10,8 на сто. Неданъчните приходи са в размер на 1,77 млрд. лв., което представлява 26,8% от годишните разчети. Разходите по КФП (вкл. вноската в бюджета на ЕС) към март 2019 г. възлизат на 9 млрд. лв., което е 20,4% от годишните разчети. За сравнение, разходите за същия период на предходната година са в размер на 8,6 млрд. лева. Размерът на фискалния резерв към края на март е 10,33 млрд. лв., в т.ч. 9,97 млрд. лв. депозити на фискалния резерв в БНБ и банки и 0,36 млрд. лв. вземания от фондовете на Европейския съюз за сертифицирани разходи, аванси и други.", "date": "2019.05.01", "title": "Почти 2,7 млрд. бюджетен излишък се очаква за април"}
{"url": "https://www.monitor.bg:443/bg/a/view/cik-peevski-otgovarja-na-iziskvanijata-za-evrodeputat-163987", "text": "Централната избирателна комисия излезе с решение, че кандидатурата на народния представител и издател на „Телеграф медиа“ Делян Пеевски отговаря на законовите изисквания. До проверката се стигна след като НПО-то БОЕЦ, приближено до укриващия се в Сърбия банкер-беглец Цветан Василев, пусна сигнал до ЦИК. В жалбата си видинското сдружение, което от години обслужва единствено интересите на олигархичните кръгове около Василев, твърдеше, че Пеевски не можел да бъде избран за евродепутат, тъй като не е живял последните 6 месеца у нас. Като доказателство за този аргумент от НПО-то посочват нелепия довод, че Пеевски не бил в България, защото не не можели да го открият и настояха властите също да търсят депутата. Въпреки, че никой няма данни той да не е в страната. Оказа се обаче, че целият сигнал представлява една манипулативна инсинуация, тъй като по закон формулировката „живял 6 месеца“ в България или държава от ЕС означава човек да има адресна регистрация (постоянна или по настоящ адрес) в някоя от страните на Евросъюза или у нас. Пояснението се намира в „допълнителните разпоредби“ на Изборния кодекс,, посочват от ЦИК в писмо, което са пратили в отговор на жалбата на БОЕЦ. Пред „Монитор“ говорителят на комисията Алексанър Андреев отново повтори отговора към видинското НПО. „Те са пуснали едно писмо, в което твърдят, че има определени нарушения. Ние отговаряме, че това, което че те считат за нарушение, не е нарушение, защото в Изборния кодекс е предвидено нещо съвсем различно под разбирането „живял през последните 6 месеца““, категоричен бе Андреев. Говорителят на ЦИК опроверга и друг опит за манипулация, който бе разпространен от БОЕЦ и моментално разпръснат по останалите медии от ветрилото на задкулисните кръгове у нас. След като получили отговор от ЦИК, от който става ясно, че НПО-то на Цветана Василев очевидно не умее да чете закона, БОЕЦ се опитаха да се оправдаят (явно пред финансовия си гуру -б.р.), че не са успели да изпълнят поставената им задача. Затова те разпространиха ново изявление, в което твърдят, че ЦИК се опитвала да прикрие Пеевски и затова им била отговорила с писмо, а не с решение, което да жалят след това пред Върховния административен съд. Оказва се обаче, че и това твърдение на БОЕЦ не отговаря на истината. Говорителят на ЦИК обясни пред „Монитор“, че няма законодателно задължение как да се отговори на жалбата на БОЕЦ - дали да е с решение на комисията или с писмо. „В случая сигнализират за нещо, което няма общо с предвиждането на закона. Никъде не пише процедурно с какъв акт трябва да излезе ЦИК по това, което БОЕЦ са нарекли сигнал. Това, че те искат да има решение и да ни възложат ние да извършим някакви проверки, които те считат за нормални да бъдат извършени, не означава, че ЦИК има задължението да излезе с решение“, категоричен бе Андреев. Той посочи, че сигналът е разгледан и в него няма никакви данни, „с които да се сигнализира нещо“. „Техните твърдения са въз основа на изявления на някого някога, че лицето няма право да се кандидатира. Няма причина да не обжалват каквото и да било. Могат да обжалват пред ВАС всяко решение, дори и протоколните решения на ЦИК. Писмото е изпратено въз основа на такова протоколно решение“, допълни още Андреев.", "date": "2019.05.01", "title": "ЦИК: Пеевски отговаря на изискванията за евродепутат"}
{"url": "https://www.monitor.bg:443/bg/a/view/djystin-bijbyr-i-ed-shijryn-se-pregyrnaha-za-kolaboracija-163974", "text": "Хитмейкърите Джъстин Бийбър и Ед Шийрън разбуниха духовете, след като в социалните мрежи се появи техен кадър, на който двамата са прегърнати пред зелен екран. Върху снимката, оказва се, е работено с Фотошоп, но пък тя е споделена от самия Шийрън. Като коментар под нея стои числото 10. Същото върви ръка за ръка и с разпространените от Бийбър оригинални кадри, на които двамата се снимат самостоятелно пред зеления екран. Именно повтарящата се десетица и намигването с прегръдката доведоха до истерия в мрежата, като мнозина вече залагат не дали ще има общ проект между прочутите певци, а какъв ще бъде той. Според мнозина подсказката, свързана с числото 10, означава, че песента ще се появи на бял свят след толкова дни. Друга теория гласи, че това ще бъде името на парчето. Това не е първият път, в който канадецът и британецът работят заедно. През 2015 г. Бийбър изпя Love Yourself, чийто автор е именно рижавият му колега от Съфолк. Две години по-късно в свое интервю Ед обясни, че песента е била написана за албума му Divide. След като не попада в него обаче е щяла да бъде изхвърлена докато Бийбър не я е поискал за себе си.", "date": "2019.05.01", "title": "Джъстин Бийбър и Ед Шийрън се прегърнаха за колаборация"}
{"url": "https://www.monitor.bg:443/bg/a/view/ministyr-angelkova-koprivshtica-e-centyr-na-kulturno-istoricheskija-turizym-163983", "text": "Копривщица е център на културно-историческите дестинации, създадени от министерството на туризма за популяризиране на историческите ни места. Това заяви министърът на туризма Николина Ангелкова по време на честванията посветени на 143 години от обявяването на Априлското въстание във възрожденското градче. Показваме героичното си минало на децата и гостите на страната, наша отговорност е имиджът на дестинация България. Трябва да помним делото на нашите предци, на българите, които са оставили живота си за свободата на нашата родина. Именно за техния дух и дело трябва да разказваме, да показваме на нашите деца и на гостите на България. Дълбок поклон пред делото на нашите предци, нека се радваме на това, което имаме и да градим бъдеще за децата си, обърна се министърът към жителите на Копривщица и хилядите гости на героичния град. Държим на качеството на българския туристически продукт, безкомпромисни сме към всеки, който руши имиджа на дестинация България. Така министърът на туризма коментира пред медии случая с хотел в Русе, където група деца бяха настанени при лоши условия. Тя бе категорична, че се действа изключително безкомпромисно в такива случаи. По мое разпореждане стартира процедура за отнемане на звезди на 4 звездния хотел - ще бъдат отнети поне две, каза министърът. Тя посочи още, че е поискано и запечатване на помещенията, които не стават за използване. Продължаваме да следим и преди началото на летния сезон се планират масови проверки в цялата страна, за да няма подобни случаи. По принцип качеството на услугите, които се предлага в 4 и 5 звездните хотели у нас е много добро, категорична бе министър Ангелкова.", "date": "2019.05.01", "title": "Министър Ангелкова: Копривщица е център на културно-историческия туризъм"}
{"url": "https://www.monitor.bg:443/bg/a/view/zabranjavat-najlona-i-hartijata-na-uimbyldyn-163989", "text": "Английската тенис асоциация предприе стъпки за опазване на околната среда по време на „Уимбълдън“, който ще се проведе от 1 до 14 юли в Лондон. Още в тазгодишното издание на турнира от „Големия шлем“ ще бъде забранено използването на еднократни найлонови торбички, а от 2020 г. хартиените билети изцяло ще бъдат заменени с онлайн. Преди ден организаторите обявиха, че увеличават с 11,8% наградния фонд до рекордните в историята 38 милиона лири ($49 млн.). Шампионите на сингъл при мъжете и при жените ще заработят по 2,35 млн. лири - със 100 хиляди повече в сравнение с миналия сезон, а участващите в основната схема имат гарантирани по 45 000 лири. И въпреки това \"Уимбълдън\" ще остане вторият най-добре платен турнир от Шлема след US Open, на който се раздават общо $53 млн. \"Ролан Гарос\" е трети с $48 млн., а в Австралия през януари наградният фонд е $44 млн. Именно на „Уимбълдън“ бившият номер 1 Анди Мъри иска да направи своето завръщане на корта, а след турнира да обяви оттеглянето си от тениса. 31-годишният шотландец претърпя операция за смяна на тазобедрена става на 28 януари и не е ясно дали ще успее да се възстанови напълно за надпреварата. Още повече, че крайният срок да кандидатства за „уайлд кард“ е 18 юни. След травма в коляното пък на червените кортове в Мадрид другата седмица се очаква да се завърне Хуан Мартин дел Потро. От надпреварата обаче се отказа Джон Истнър, който получи контузия в ходилото на финала срещу Роже Федерер в Маями в края на март.", "date": "2019.05.01", "title": " Забраняват найлона и хартията на „Уимбълдън“"}
{"url": "https://www.monitor.bg:443/bg/a/view/rumynski-veshtici-polzvat-internet-za-magii-163984", "text": "\"Повтаряй след мен! Да бъда с човека, когото желая\", припяват семейство румънски вещици във видео послание към клиент в Индия, платил за любовна магия. Сеансът, изпълняван в украсена барака в задния двор на къща на 15 километра северно от Букурещ, е една от многото консултации, които семейството дава онлайн, редувайки ги с ритуали, излъчвани на живо във Фейсбук, съобщава Ройтерс. \"Истинската вещица може да решава проблемите от разстояние\", обяснява 20-годишната вещица Касандра Бузя. Тя казва, че не телефонът или Фейсбук правят магиите, а думите, които вещицата изговаря, и ритуалите, които изпълнява. Възможностите на интернет позволяват на дейната общност на румънските вещици постепенно да разшири древната си практика. Вещерството е стара традиция в Румъния, където има около 4000 действащи вещици, примамващи клиенти от Европа, Азия и САЩ. Касандра казва, че е от младото поколение, превъзхождащо старото с възможностите на съвременните технологии, но нейната майка Михаела, която й е предала занаята, твърди, че нищо не се е променило в магията, но сега е по-лесно да се осъществява контакт с клиенти в други страни. Двете не казват колко печелят, но споделят, че гледането на карти таро струва от 50 евро нагоре. Много от специалните ритуали, често свързани с любов, здраве и пари, продължават със седмици и могат да донесат стотачки. Вещиците казват, че напоследък се ориентират към политиката и са се присъединили към антикорупционните протести. Майката разказва, че се е свързала по интернет с 9 вещици и вещери в Европа и САЩ, за да прокълнат румънски депутати, смятани от нея за корумпирани. Действайки онлайн, групата изпълнила масов ритуал с цел тези, които \"не си вършат работата и имат лоши намерения\", да загубят позициите си и да страдат от здравословни проблеми. Вещиците планират да използват възможностите на интернет и преди изборите за Европейски парламент през май. \"Ще продължим този ритуал на 25 май. Ще изпълним ритуал срещу румънското правителство, а на 26 май на изборите за Европейски парламент ще направим заклинание за доброто на страната\", казва Михаела. Трансперънси интернешънъл определи Румъния като една от най-корумпираните държави в ЕС и Брюксел постави правосъдната й система под специално наблюдение след присъединяването й към блока през 2007 г., припомня Ройтерс.", "date": "2019.05.01", "title": "Румънски вещици правят магии по интернет"}
{"url": "https://www.monitor.bg:443/bg/a/view/levski-i-botev-se-obedinjavat-v-pamet-na-dinko-dermendjiev-163992", "text": "Когато си легенда на българския футбол, клубният цвят няма значение, защото си уважаван от всички. Това се доказа за пореден път при кончината на една от емблемите на „Ботев“ (Пд) и българския футбол Динко Дерменджиев. Чико си отиде вчера на 77-годишна възраст, а скръбта по загубата му обедини непримиримите съперници на „канарчетата“ - пловдивският „Локомотив“ и столичният „Левски“. Двата клуба се преклониха пред паметта на Чико, а „сините“ ще се включат в поклонението на легендата и съпътстващите събития около мача между двата тима в събота от 20 ч. „Чико ще остане в спомените ни като един от най-доблестните и почтени хора, невероятен майстор с коженото кълбо, на Георги Аспарухов. Почивай в мир, шампионе“, написаха от „Герена“ в съболезнователния си текст по повод кончината на Дерменджиев. Феновете на „Левски“ и „Ботев“ пък взеха решение да заровят томахавките в памет на легендата и да го почетат с обща хореография. Транспаранти ще бъдат вдигнати и в чест на Георги Аспарухов, чиято 76-ата годишнина от рождението съвпадна с погребението на добрия му приятел Чико. На 4 май миналата година самият Дерменджиев дойде на „Герена“, за да почете организирания от „сините“ празник, а двата клуба играха отново помежду си на същата дата. Потопен в скръб от загубата на Чико бе и легендата на „Локомотив“ (Пд) и българския футбол Христо Бонев. „Не мога да повярвам, че Чико не е сред нас. Загубих брат. Брат от големия футбол. Четири години с Динко деляхме една стая в националния отбор. Преживявахме радости, тъги, възходи, провали. Не знам как да опиша това, Макар и противници на терена с „Локо“ и „Ботев“, ние имахме голямо уважение един към друг. От Чико съм чувал и чел най-хубавите думи за себе си като футболист. Той беше толкова голям, огромен бих казал, че завистта му беше чужда и с удоволствие говореше да таланта у другите. За футболните му качества е излишно да говоря. Той беше епоха не само за футбола, а и за живота на Пловдив”, заяви просълзеният Бонев. България ще си вземе последно сбогом с Динко Дерменджиев в събота в зала „Колодрума“, като траурната церемония ще започне в 10 ч., а в 13.30 ще е опелото в църквата „Св. Архангел Михаил“. Непосредствено след това ще е и погребението на легендарния бивш футболист на „Ботев“ (Пд).", "date": "2019.05.01", "title": "„Левски“ и „Ботев“ се обединяват в памет на Динко Дерменджиев"}
{"url": "https://www.monitor.bg:443/bg/a/view/otkriha-trup-na-myj-kraj-bolnicata-v-g-orjahovica-163975", "text": "Труп на мъж беше открит в изоставена сграда край общинската болница в Горна Оряховица. Работи се по версиите както за нещастен случай, така и за убийство. Самоличността на мъртвия е известна. Това е 59-годишен мъж от град Левски. Според данните на полицията той нямал постоянно местообитаване и жинеел като клошар в необитаемата сграда на бивша автомивка с още трима събратя по съдба. При огледа, направен от полицията, по тялото на мъртвия са открити  множество травми и счупвания, на черепа и ребрата. От полицията съобщиха, че работят по всички възможни версии. Според водещата от тях обаче, най-вероятно мъжът е получил травмите в резултат на падане по стълби, вероятно в нетрезво състояние.", "date": "2019.05.01", "title": "Откриха труп на мъж край  болницата в Г. Оряховица"}
{"url": "https://www.monitor.bg:443/bg/a/view/panagurishte-chestva-143-g-ot-april-1876-163978", "text": "С литийно шествие до площад „ 20 април“ в Панагюрище започнаха националните тържества, посветени на 143-тата годишнина от славната Априлска епопея. В църквата „ Свето Въведение Богородично“ в столицата на Четвърти революционен окръг бе отслужен молебен за благоденствието на българския народ. Десетки жители и гости на Панагюрище се събраха пред мемориалния комплекс“ Априлци“, за да изгледат историческата възстановка „ Мъжество и саможертва“, в която представители на дружество „ Традиция“ пресъздадоха дните на Април 1876 година. Вечерта от 20.30 ч. на площада пред читалище“ Виделина“ в средногорския град ще започне тържествената заря-проверка, в която ще участва председателят на Народното събрание Цвета Караянчева. На 2 май в историческата местност Оборище до едноименното село ще бъдат поднесени венци и цветя пред паметника на първите народни представители, които са взели решение за Априлското въстание.", "date": "2019.05.01", "title": "Панагюрище чества 143 г. от Април 1876"}
{"url": "https://www.monitor.bg:443/bg/a/view/otkriha-mumijata-na-kapitana-na-otdavna-izcheznala-jahta-163979", "text": "Край бреговете на Филипините рибари откриха отдавна изчезнала яхта и мумифицираното тяло на нейния капитан. Историята се оказала изключително интересна. Изминало много време, откакто 59-годишният немец Манфред Фритц Байорат, докато пътешествал на своята яхта, внезапно спрял да изпраща кавито и да е известия до близките си. Семейството му започнало издирване, но така и не успяло да открие къде се намира Манфред. В последствие се отказали, тъй като решили, че или сам е избрал да се скрие от света, или че му се е случило нещо лошо. В крайна сметка, рибари от Филипините го откриват месеци по-късно, мумифициран в последната си поза - седнал в капитанската каюта, склонен над географска карта. Явно, капитанът, умирайки, се опитвал да подаде сигнал за бедствие, но така и не успял. А горещият, сух и солен въздух „консервирал“ тялото му и така той се съхранил. Полицията във филипинския град Баробо не открила признаци на насилие в смъртта на пътешественика. Не намерили и следи от пребиваването на друг човек на борда на яхтата, както и оръжия. Затова се предполага, че мъжът е умрял от естествени причини – възможно е да е получил инфаркт или инсулт. Смята се, че яхтата е била в Тихия океан поне няколко месеца, преди да бъде открита. Разследващите установили лесно самоличността на починалия, тъй като на яхтата била съхранена цялата документация, както и десетки снимки, сред които фотографии на загиналия със семейството му – на пикник, пред Айфеловата кула или с децата му, играещи в снега. Оказало се, че преди 20 години Манфред и съпругата му Клаудия решили да направят съвместно пътешествие около света, но бракът им не издържал на това изпитание и през 2008 година се разпаднал. Две години по-късно Клаудия починала от рак на Мартиника. Манфред има дъщеря, която в момента работи като капитан на товарен кораб. Сега тя трябва да се погрижи за останките и наследството на баща си.", "date": "2019.05.01", "title": "Откриха мумията на капитана на отдавна изчезнала яхта"}
{"url": "https://www.monitor.bg:443/bg/a/view/ujna-koreja-1-po-investicii-v-inovacii-163977", "text": "Южна Корея е на първо място в света по инвестиции в нови разработки и изследвания като дял от брутния вътрешен продукт. Това съобщи министерството на науката, информационните и комуникационни технологии и научното планиране на азиатската страна въз основа на анализ на данни за 2017 г. По данни на ведомството показателят за интензивност на научно-изследователските и опитно-конструктивните дейности в страната е 4,55%. След Южна Корея в списъка се нарежда Израел (4,54 на сто). През 2000 г. този показател за Южна Корея бе 2,18%, а за Израел - 3,94%. Средната стойност на показателя за Организацията за икономическо сътрудничество и развитие е 2,37% или малко по-висок от 2016 година. Това се обяснява с увеличаването в този сектор на инвестициите в Южна Корея, САЩ и Япония. На трето място в тази класация е Швейцария, следвана от Швеция, Япония, Австрия, Дания, Германия, САЩ и Финландия.", "date": "2019.05.01", "title": "Южна Корея №1 по инвестиции в иновации"}
{"url": "https://www.monitor.bg:443/bg/a/view/za-50-nuansa-sivo-djejmi-dornan-kroi-figura-s-po-100-licevi-opori-163967", "text": "Джейми Дорнан, който доби популярност в ролята на бизнесмена с екстравагантни сексуални желания Крисчън Грей в „50 нюанса сиво“ призна, че е поддържал добра форма за образа си благодарение на лицеви опори. Актьорът, влязъл с гръм и трясък в мокрите сънища на представителките на нежния пол, винаги държи да изглежда добре. Измежду натоварения график с работата по еротичната поредица обаче не успявал да посещава фитнеса по четири пъти седмично, заради което ваял мускули със серии от по 100 лицеви опори в паузите на снимачния ден. обяснява 36-годишният Дорнан. Той споделя, че от малък харесвал спорта, като дори обмислял кариера в такава посока. Към настоящия момент, актьорът тренира в собствения си дом скачане на батут. Междувременно Дорнан обясни, че е бил на крачка от това да подмине възможността да затегне вратовръзката на Крисчън Грей. „Това е от продукциите, които знаеш, че ще ти помогнат – най-вече финансово, но ще бъдат заклеймени от критиците“, уточнява още звездата.", "date": "2019.05.01", "title": "За „50 нюанса сиво“: Джейми Дорнан крои фигура с по 100 лицеви опори"}
{"url": "https://www.monitor.bg:443/bg/a/view/djulian-asanj-be-osyden-na-50-sedmici-zatvor-163976", "text": "Основателят на Уикилийкс Джулиан Асандж бе осъден днес на 50 седмици затвор във Великобритания за нарушаване на условията по освобождаването му под гаранция, предаде Асошиейтед прес. Съдия Дебора Тейлър каза, че Асандж заслужава почти максимална присъда заради тежестта на извършеното от него престъпление. Нарушението датира от 2012 г. Съгласно британското законодателство максималната присъда за това, за което бе признат за виновен Асандж, е една година затвор. Съдията отхвърли молбата на австралиеца да прояви снизходителност към него, тъй като е прекарал близо седем години в посолството на Еквадор в Лондон. Основателят на Уикилийкс изслуша произнасянето на присъдата със скръстени ръце и без да покаже емоции. Негови привърженици скандираха \"Срам\" по адрес на съдия Тейлър. Асандж потърси убежище в еквадорското посолство в Лондон през 2012 г., за да избегне екстрадиция в Швеция, която искаше да го разпита заради твърдения за изнасилване и сексуално насилие от негова страна. Адвокатите на основателя на разобличителния сайт Уикилийкс твърдяха, че той е нарушил условията по гаранцията, защото е бил \"отчаян човек\", страхуващ се да не бъде екстрадиран в Съединените щати, припомня АП. Утре Асандж ще се изправи отново пред британски съд, този път по искането на САЩ за екстрадиция по обвинения в хакерство. Според американската прокуратура основателят на Уикилийкс е влязъл в заговор с Челси Манинг, бивш анализатор от военното разузнаване на САЩ, за да проникнат в компютърни мрежи и да получат достъп до класифицирана информация. В обвинителния акт се твърди, че 47-годишният австралиец е помогнал на американския военнослужещ да \"разбие\" през март 2010 г. паролата на американски правителствен компютър с класифицирана информация. Асандж може да бъде осъден на до пет години затвор в САЩ. Основателят на \"Уикилийкс\" бе арестуван в Лондон на 11 април, след като Еквадор отмени правото на убежище, което му бе предоставил.", "date": "2019.05.01", "title": "Джулиан Асанж бе осъден на 50 седмици затвор"}
{"url": "https://www.monitor.bg:443/bg/a/view/eva-longorija-i-sofi-tyrnyr-shte-vrychvat-nagradite-na-bilbord-163969", "text": "Актрисите Ева Лонгория и Софи Търнър са сред знаменитостите, които ще имат честа да връчват отличия на победителите на музикалните награди на сп. \"Билборд\" на бляскавата церемония в Лас Вегас тази вечер. Списъка с връчващите трофеи звезди се допълва от Дженифър Хъдсън, екранните близнаци в сериала „Това сме ние“ Криси Мец и Джъстин Хартли, Беки Джи, Дейв Батиста, Кумаил Нанджиани и Оливия Уайлд. С най-много номинации за отличията - 21 на брой, е рапърката Карди Би. След нея се нареждат колегите й Дрейк и Пост Малоун с по 17 номинации. Суперзвездата Марая Кери ще бъде почетена с приза \"Икона\". Отличието ще й бъде връчено от звездата от „Игра на тронове“ Софи Търнър. Кери ще бъде сред изпълнителите на наградното шоу заедно с Холзи, братята Джонас и Нормани. На церемонията Мадона и колумбийският изпълнител Малума ще представят наскоро издаденото си съвместно парче Medellin. Сингълът е от 14-ия студиен албум Madame X на Кралицата на попа, който ще излезе на музикалния пазар на 14 юни. Според скорошни публикации, тя се готви за новаторско представяне на церемонията в компанията на холограми. В ролята на водеща на шоуто ще влезе Кели Кларксън, която също ще се представи със свое изпълнение. Церемонията за музикалните награди на сп. \"Билборд\" ще открият певците Тейлър Суифт и Брендън Ури с изпълнение на съвместното им парче ME!.", "date": "2019.05.01", "title": "Ева Лонгория и Софи Търнър ще връчват наградите на \"Билборд\""}
{"url": "https://www.monitor.bg:443/bg/a/view/protesti-i-stachki-v-denja-na-truda-vyv-francija-i-v-gyrcija-163973", "text": "Над 7400 полицаи и жандармеристи ще бъдат разположени днес във френската столица, за да следят как протичат демонстрациите на Първи май, на които ще има между 1000 и 2000 радикални активисти, призовали Париж да се превърне в \"столица на бунтовете\", предаде Франс прес. Френският президент Еманюел Макрон поиска вчера по време на правителствено заседание отговорът на тези радикали да е \"изключително твърд\" в случай на насилие на демонстрациите, съобщи говорителката на кабинета Сибет Ндиайе. \"Не става дума за драматизиране, става дума за предупреждение. Има риск\", подчерта вътрешният министър Кристоф Кастанер. Министърът изтъкна, че разполага с информация, че до 2000 радикални активисти, подкрепени от хора, дошли от чужбина, може да се опитат да предизвикат безредици и насилие. Към тях може да се присъединят от няколко хиляди \"крайно жълти\", тези \"жълти жилетки\", които постепенно се радикализират. Най-големите синдикални обединения в Гърция ще отбележат Деня на труда с масови митинги в Атина, Солун и редица други градове в знак на протест срещу икономическата политика на правителството, която, според тях, не гарантира реализация на правата на трудещите се за достойна заплата и социална защита, съобщи Общата конфедерация на труда, цитирана от ТАСС. Профсъюзът \"Гръцки боен фронт\", близък до комунистическата партия, призова трудещите се да отидат на митинг в 10.30 ч. на централния площад Синтагма край парламента в Атина, а Висшият съвет на профсъюза на работещите в държавния сектор и Общата конфедерация на труда на Гърция събират активистите си на столичния площад Клатмонас в 11 ч. Леви непарламентарни партии и анархисти обявиха, че се събират до Националния археологически музей. След това представителите на профсъюзите и партиите ще имат отделни шествия до парламента. За Първи май е насрочена 24-часова стачка на работещите в автобусния, тролейбусния и крайградския железопътен транспорт в Атина. Акцията се подкрепя от работещите в метрото и трамвайния транспорт, които ще стачкуват от началото на работното време до 9 ч. сутринта. По решение на синдиката на работещите в железниците за ден се спира движението на влакове в цялата страна.", "date": "2019.05.01", "title": "Протести и стачки в деня на труда във Франция и в Гърция "}
{"url": "https://www.monitor.bg:443/bg/a/view/kurortyt-sv-konstantin-nad-peshtera-stava-naseleno-mjasto-163980", "text": "С решение на Министерския съвет се създава ново населено място - село, на територията на община Пещера, съобщават от пресцентъра на кабинета. То е в границите на съществуващото селищно образувание с местно значение - летовище „Свети Константин“. Областният управител на област Пазарджик Стефан Мирев е внесъл в Министерския съвет мотивирано предложение за създаване на новото населено място след разглеждане и преценка на основанията, изложени в искането от кмета на общината и решението на Общинския съвет - Пещера.  Предложено е новото населено място да се наименува „Свети Константин“ с указ на президента на Република България. Със създаването му общият брой на селата в страната ще стане 5000.Административно-териториалната промяна се извършва съгласно условията и реда за създаване на ново населено място, предвидени в Закона за административно-териториалното устройство на Република България. Установено е трайно заселване на население в съществуващото селищно образувание, чиято територия е определена с устройствен план, наличие на постоянно живеещо население и социална и инженерна инфраструктура. Курортът „ Свети Константин“ над Пещера отдавна е летовище освен с местно, и с национално значение, тъй като в него има хотел, частни вили и ски-писти, което го прави предпочитано място за отдих и през зимата, и през лятото. Близостта му с язовир“ Батак“ също привлича летовници от цялата страна.  ", "date": "2019.05.01", "title": "Курортът „Св.Константин“ над Пещера става населено място"}
{"url": "https://www.monitor.bg:443/bg/a/view/syd-odobri-sporazumenieto-na-mysk-s-borsovija-regulator-163981", "text": "Нюйоркски съд одобри споразумението, сключено между американският бизнесмен Илон Мъск и Федералната комисия по ценните книжа и фондови борси, съобщи Reuters. Според това споразумение Мъск се задължава да не разгласява без писмено разрешение важни сведения, свързани с работата на оглавяваната от него компания Tesla. До извънсъдебното споразумение се стигна, след като през август 2018 г. Мъск съобщи в Twiter, че сваля Tesla от борсата при цена 420 долара за акция, а всъщност финансирането на такава операция не е било осигурено.", "date": "2019.05.01", "title": "Съд одобри споразумението на Мъск с борсовия регулатор"}
{"url": "https://www.monitor.bg:443/bg/a/view/dinko-dermendjiev-chiko-si-otide-mesec-predi-da-navyrshi-78-163965", "text": "Легендата на „Ботев Пловдив” и на българския футбол Динко Дерменджиев – Чико, почина след 2-месечна борба за живота си след претърпян инсулт, съобщиха от футболния клуб. Емблематичният играч и треньор издъхна само месец преди да навърши 78 години. От около 10 дни Чико е бил в кома в Клиниката по анестезиология и интензивно лечение (КАИЛ), където в нощта на 30 април срещу 1 май е починал. Дерменджиев влезе в болница в началото на март, когато претърпял лек инсулт. 20 дни по-късно бил приет в КАИЛ заради проблеми със сърцето и белите дробове. „Отсъствието му ще остави болезнена празнота в голямото семейство на ботевистите”, съобщават с прискърбие от клуба. Динко Дерменджиев е изиграл 447 мача в „А” група и в тях е отбелязал 194 гола. Автор е на 7 хеттрика в кариерата си. От 26 дузпи е реализирал 22 гола. За националния отбор е играл 58 мача и е автор на 19 гола. Бил участник в 3 световни първенства. Обявяван е за „Футболист на Пловдив” три пъти през 60-те и 70-те години на миналия век. Избран е от привържениците на „Ботев Пловдив” за футболист № 1 на клуба за 20-и век. Освен с футбола, Чико бе известен сред пловдивчани и с любовта си към шахмата. Запалил се по тази игра, благодарение на Боби Фишер. За своя 76-ти рожден ден преди две години на 2 юни Чико изигра партия с шампионката при жените Вики Радева в Цар- Симеоновата градина в Пловдив, която тогава му подари жълто-черна торта. Легендата на българския футбол Динко Дерменджиев ще бъде изпратен от този свят с мащабно поклонение в събота, 4 май. Поклонението ще се състои в зала „Колодрума“ и ще започне в 10:00 часа. В 13:30 часа в църквата „Св. Архангел Михаил“ в централния гробищен парк в Пловдив ще се състои опелото, а непосредствено след него ще бъде и погребението на Динко Дерменджиев – Чико.  Екипът на Агенция Монитор изказва съболезнования на близките и семейството!  ", "date": "2019.05.01", "title": "Динко Дерменджиев – Чико си отиде месец преди да навърши 78"}
{"url": "https://www.monitor.bg:443/bg/a/view/bydeshti-shofiori-shte-se-uchat-na-novija-ford-fiesta-163958", "text": "Официалният вносител на марката Ford в България – „Мото-Пфое” и Съюзът на българските автомобилисти (СБА) представиха специално подготвен учебен автомобил Ford Fiesta, който ще бъде използван за нуждите на програмите за обучение на организацията. Представянето на колата е част от партньорството между двете организации, което цели повишаването на безопасността по пътищата чрез по-добра подготовка на водачите и използването на модерни, сигурни, безопасни и екологични автомобили. Специално оборудваният автомобил Ford Fiesta предлага високи нива на сигурност, като във версията Business автомобилът е стандартно оборудван със система за предупреждение при напускане на лентата, асистент за поддържане на лентата, асистент при потегляне по наклон, 6 въздушни възглавници, задни паркинг сензори, 8-инчов сензорен дисплей с висока резолюция и възможност за връзка със смартфон, система за Спешна помощ, избираща автоматично телефон 112 в случай на инцидент, круиз контрол с ограничител на скоростта, климатична инсталация и др. Новият Ford Fiesta се предлага с ефективни бензинови двигатели 1.1 Duratec с мощност от 70 и 85 к.с. и 5-степенна механична скоростна кутия. По-мощният двигател 1.0 EcoBoost е снабден с турбокомпресор и разполага с мощност 100 к.с., като може да се комбинира както с 6-степенна механична, така и с автоматична трансмисия. Дизеловият двигател 1.5 TDCi на Fiesta е много икономичен, разполага с 85 к.с и 6-степенна механична трансмисия. Специално за автошколите, които биха искали да заложат на нови и модерни автомобили, „Мото-Пфое” предлага много изгоден пакет от условия за моделите Ford Fiesta, новия Ford Focus и Ford Kuga. Пакетът включва специално разработен 5-годишен лизингов план с облекчени месечни плащания, стартиращи под 230 лева с ДДС на месец за Ford Fiesta. Подробности за офертата, както и тестови автомобили, са на разположение в  представителства на „Мото-Пфое” в цялата страна.", "date": "2019.05.01", "title": "Бъдещи шофьори ще се учат на новия Ford Fiesta"}
{"url": "https://www.monitor.bg:443/bg/a/view/entusiasti-razgovoriha-kultov-dom-na-znamenit-arhitekt-163966", "text": "Една от малкото оцелели красиви сгради в Стара Загора, строена през далечната 1923 г. за дом на арх. Христо Димов,  „проговори“ за минувачите по улица „Сава Силов“. Наемателите й поставиха на фасадата красиво оформен постер с най-важните данни за сградата и проектанта й. Идеята  хрумнала на членовете на  Сдружение за съвременно изкуство и култура, които се нанесли в нея преди 7 години след като установили, че мнозина от старозагорци на практика нищо не знаят както за сградата така и за създателя й, който е сред първите завършили в Чехия архитектура българи, коментира Боряна Каниду. Младата жена признава, че не е по финансовите възможности на организацията цялостен ремонт, който освен че е свързан с много пари задължително трябва да бъде предшестван от проект, утвърден от специалистите в МК, тъй като сградата е обявена през 1977 година за паметник на културата от местно значение. Оказало се обаче, че елегантно направен постер с най-важните данни може да бъде поставен върху фасадата. На него е записано, че арх. Христо Димов е роден през 1890 година, завърнал се е от Прага през 1921-а, а две години по-късно, вече като утвърдил се в региона специалист вдига и своя дом, чийто външен облик е силно повлиян от модния тогава сецесион. Съседи са родителите на поета Веселин Ханчев, а от източната страна е бил домът на арх. Мара Георгиева. Само на метри е дворът на катедралния храм „Свети Николай Мирликийски“. Сред проектираните от арх. Димов /живял до 1983 г./ сгради са минералните бани в селата Ягода и Овошник и град Джебел, старозагорският затвор, ловният дом в курорта край село Кортен,  няколко черкви  и читалища, фабриката за струнни инструменти „Кремона“ в Казанлък…Старозагорецът е първия и май единствен член на пражкото балнеоложко дружество, той е и сред основателите /през 1943 г./ и преподаветелите в държавното строително училище, превърнало се в професионална гимназия по строителство и архитектура „Лубор Байер“. С малко средства, но с много ентусиазъм и къртовски труд е почистено от десетилетни  боклуци  дълбокото мазе, за да се преобрази в малък киносалон, където ще бъдат показани филмите от КинеДок, а в двора под старите смокини през великденските празници звучаха джаз-мелодии в рамките на мини феста „Джаз на двора“. „Обговарянето“ на Къщата на архитекта е първа стъпка към оформянето на своеобразен старозагорски „Арбат“ по улица „Сава Силов“ , идея зародила се през последните месеци и набираща все по-голяма популярност сред няколко дузини млади мъже и жени, които тепърва ще търсят „пробойни“ в администрацията.", "date": "2019.05.01", "title": "Ентусиасти „разговориха“ култов дом на знаменит архитект"}
{"url": "https://www.monitor.bg:443/bg/a/view/pravjat-opera-za-otravjaneto-na-litvinenko-163972", "text": "Премиерата на оперната постановка \"Животът и смъртта на Александър Литвиненко\" ще се състои във Великобритания през 2020 година. Агенцията цитира публикация на вестник \"Таймс\". Операта за отравянето на бившия офицер от руските тайни служби ще бъде поверена на британската трупа \"Грейндж парк опера\". По думите на ръководителката й Васфи Кани разрешение за постановката е дала вдовицата на руския офицер Марина Литвиненко. Тя е предоставила на трупата и видеозаписи от семейния архив, които ще бъдат прожектирани на екрани по време на изпълнението на операта.  Музиката за произведението е написана от Антъни Болтън, известен британски инвеститор, който в последните години се увлича по сътворяването на музикални произведения. Автор на либретото е британският музикант Кийт Хаскет-Харви, който е работил с Кралската опера в Лондон и с Английската национална опера. Партията на Литвиненко ще бъде изпълнена от тенора Ейдриън Дуайър.", "date": "2019.05.01", "title": "Правят опера за отравянето на Литвиненко"}
{"url": "https://www.monitor.bg:443/bg/a/view/telefon-s-techno-ohlajdane-i-ventilator-163962", "text": "Пазарът на телефоните за игри започва да се разраства, като освен моделите на Razer, Asus и няколко други, сега се включва и китайската марка Nubia, част от ZTE, с модела Red Magic 3, първият телефон игри, който разполага с вграден вентилатор за охлаждане. Предвид това, Nubia е вградила течно охлаждане в Red Magic 3, както и вентилатор. От компанията казват, че ефективното отвеждане на топлината е подобрено с около 500%, вероятно в сравнение с предишния модел от среден клас, Red Magic Mars. От предоставените изображения не може да се прецени точно колко обемист е телефонът, но е известно, че разполага с 6.65-инчов FHD + AMOLED екран с 1080 x 2160 пиксел и над средната честота на опресняване от 90 Hz и HDR поддръжка. Телефонът разполага и с вграден софтуер за промяна на настройките за производителност, регулиране скоростта на вентилатора и блокиране на уведомленията по време на игра, също така има и два чувствителни на допир бутона, които могат да бъдат персонализирани. Цветна LED светлина отзад, също могат да се персонализират, допълвайки ефектите от игрите. Цената на Nubia Red Magic 3 в Китай започва от ¥ 2.899. Все още няма обявени международни цени, но това се равнява на около € 385, като телефонът се очаква в Европа и САЩ в края на май.    ", "date": "2019.05.01", "title": "Телефон с течно охлаждане и вентилатор"}
{"url": "https://www.monitor.bg:443/bg/a/view/maduro-objavi-pobeda-nad-prevratadjiite-163963", "text": "Президентът на Венецуела Николас Мадуро, който вчера планирал да избяга от страната, но останал след намеса от Русия, днес провъзгласи победа над \"опита за военен преврат\" на опозиционния лидер Хуан Гуайдо, предаде Би Би Си. Десетки национални гвардейци застанаха на страната на опозицията във вторник, когато при сблъсъци бяха ранени повече от 100 души. Но в защитно тв обръщение президентът Мадуро заяви, че Гуайдо не е успял да привлече армията и тя не се е обърнала срещу действащия държавен глава. Гуайдо настоява, че Мадуро е загубил контрола над военните и че е налице мирен преход. Той се присъедини към поддръжниците си по улиците във Венецуела във вторник. Гуайдо бе признат за легитимния лидер на Венецуела от повече от 50 държави, включително САЩ, Великобритания и повечето латиноамерикански. Но Мадуро е подкрепян от Русия, Китай и висшето ръководство на военните в страната, които отказват да отстъпят лидерството на съперника му.", "date": "2019.05.01", "title": "Мадуро обяви победа над превратаджиите"}
{"url": "https://www.monitor.bg:443/bg/a/view/borisov-e-vyv-varshava-sreshtata-zaedno-za-evropa-zapochna-163964", "text": "Европа няма да бъде завършен проект, ако страните от Западните Балкани не бъдат приобщени към ЕС. Това обяви премиерът Бойко Борисов по време на пленарната сесия „Заедно за Европа“ във Варшава по повод 15-годишнината от началото на голямото разширяване на ЕС, съобщиха от „Дондуков“1. „Всяка от нашите държави даде своя принос. България вложи цялата си енергия, за да постигне напредък в тази област по време на ротационното си председателство на Съвета на ЕС. Удовлетворени сме и от факта, че настоящото Румънско председателство и бъдещото на Хърватия ще продължат осъществяването на този приоритет“, изтъкна премиерът пред лидерите в Полша. Борисов посочи, че страните са доказали, че могат да бъдат кормилото на ЕС. Той подчерта, че България ще продължи да работи прозрачно и отговорно за бъдещето на европейските граждани и за осъществяването на общите политики на ЕС - икономически растеж, социално сближаване и перспектива за младите хора, сигурност и стабилност, развитие на цифровата икономика. Като ключова дума той посочил „сигурност“. „Ключовата дума и днес е „сигурност“. Без сигурност и стабилност европейските ценности са трудни защитими“, категоричен е министър-председателят. Премиерът посочи, че държавата ни се справя отлично със задачата по опазването на европейската граница и счита за особено важно укрепването на контрола по всички граници на общоевропейско ниво. Бойко Борисов изтъкна още, че България ще продължава да отстоява категоричната си позиция за солидарно разпределение на тежестта и допълнил, че никоя държава-членка не трябва да бъде оставена сама да се справя с предизвикателствата на миграцията. Темата за Шенген също бе повдигната от Борисов. Той заяви, че зоната е постижение, което трябва да се съхрани. „Бъдещето на Шенген трябва да е символ на обединена и единна Европа“,  каза още пред участниците Борисов. Той подчерта, че пълноправното членство в Шенгенското пространство си остава ключов приоритет за страната ни. Министър-председател изтъкна и необходимостта от запазването на кохезионната и общата селскостопанска политика, включително осигуряване на адекватното им финансиране от бюджета на ЕС. Борисов посочи нуждата от изграждането на Цифровия пазар и развитието на иновациите и високите технологии. Според него те ще допринесат за по-високата конкурентоспособност на ЕС. Пред участниците в сесията премиерът Борисов подчерта стратегическото значение на Енергийния съюз, включително ускоряването на работата по регионалните енергийни проекти и междусистемните връзки. „България категорично остава на позиция, че консенсусът е задължителен при вземане на решения в областите от взаимен интерес на всички държави-членки от Общността“, завършил речта си Борисов. В срещата на високо равнище „Заедно за Европа“ във Варшава участват лидерите на всички страни-членки, приети след 2004 година в ЕС.", "date": "2019.05.01", "title": "Борисов във Варшава: Европа няма да е завършен проект без Западните Балкани (ОБНОВЕНА)"}
{"url": "https://www.monitor.bg:443/bg/a/view/lusi-liu-sys-zvezda-na-alejata-na-slavata-163968", "text": "Американската актриса с китайски корени Луси Лиу днес ще бъде почетена със звезда на прочутата Алея на славата, съобщават от Холивудската търговска камара, която удостоява влиятелни знаменитости от света на шоубизнеса с отличието. Сред гостите на церемонията по откриването на звездата са актрисите Деми Мури и Р иа Пърлман. 50-годишната Луси ще стане едва втората американка от китайски произход, на която е оказана подобна чест. Първата е Ана Мей Уонг, озарявала големите екрани в Холивуд през 20-те години на миналия век. Уонг е удостоена със звезда на Алеята на славата през 1960 г. Луси Лиу се занимава активно с актьорско майсторство от 1991 г. Първата й професионална изява е в ролята на сервитьорка в сериала „Бевърли Хилс 90210“. На редовия зрителит е позната най-вече от култовата поредица „Али Макбийл“ в образа на адвокатката Линг Ву, създадена специално за нея. Сред филмите, в които Лиу се разписва с участие, са „Ангелите на Чарли“, „Шанхайско слънце“, „Убий Бил“ и други.", "date": "2019.05.01", "title": "Луси Лиу със звезда на Алеята на славата"}
{"url": "https://www.monitor.bg:443/bg/a/view/v-aec-kozloduj-zapochva-planovijat-godishen-remont-na-peti-blok-163970", "text": "В АЕЦ \"Козлодуй\" от днес започва плановият годишен ремонт на пети енергоблок, съобщиха от атомната централа. В ремонтната програма е включено превантивно техническо обслужване и ремонт на оборудването и на системите на блока, както и презареждане на реактора със свежо ядрено гориво за следващата горивна кампания. Ще бъдат изпълнени и редица мерки, свързани с осигуряване на надеждната и безопасна работа на съоръженията в периода на дългосрочната експлоатация на пети блок. Една от тях е за повишаване на топлинната мощност на реакторната инсталация до 104%. За целта ще бъде извършена модернизация на цилиндър - високо налягане, на турбината, допълниха от АЕЦ \"Козлодуй\". Предвижда се плановият годишен ремонт на пети блок да завърши в средата на юни. Шести блок на АЕЦ \"Козлодуй\" работи с пълно натоварване на мощността, пише още в съобщението.", "date": "2019.05.01", "title": "В АЕЦ \"Козлодуй\" започва плановият годишен ремонт на пети блок"}
{"url": "https://www.monitor.bg:443/bg/a/view/belgija-legalizira-marihuanata-163971", "text": "Белгийските власти разрешиха свободната продажба на т. нар. \"лек\" канабис, съобщиха местни медии. Занапред растението ще се продава свободно в будките за цигари, а не както досега - само в специализирани магазини. \"Лекият\" канабис съдържа канабидиол (непсихотропна съставка), както и количества на активната съставка тетрахидроканабинол (ТНС) под 0,2 на сто. Според поясненията ниското съдържание на психотропната съставка ТНС премахва влиянието, водещо до замайване при \"обикновения\" канабис. Предвижда се \"лекият\" канабис да бъде предлаган в будките за цигари и облаган като тютюневите изделия с данък и акциз. В последните години в Белгия се появиха специализирани магазини за \"лек\" канабис, но продажбата не бе облагана с акциз. Не всички са доволни от новото решение на министерството на финансите - досегашните специализирани магазини се опасяват от фалит, а полицаи обясняват, че проверките за притежание на наркотичното вещество се обезсмислят. По техни думи мирисът на \"лекия\" и \"обикновения\" канабис при пушене е еднакъв, и това ще провали усилията за предотвратяване на употребата на марихуана. По данни на организация, подкрепяна от фондацията \"Крал Бодуен\" с почетен председател кралица Матилда, узаконяването на всички видове канабис би  . Организацията отбелязва, че на година бюджетът отделя над 223 милиона евро за дейности, свързани с канабиса. Белгийският бюджет би получил 144 милиона евро годишно, ако държавата е обвързана с монополното производство, разпространение, лицензиране на продажбите и ценообразуването при предлагането на растението. Ако Белгия разреши изцяло употребата, без да облекчава производството и разпространението (по примера на Холандия), бюджетните разходи биха намалели с 42,8 милиона евро на година. В случай, че Белгия разреши на частни дружества да произвеждат канабис, бюджетът би бил облагодетелстван със 78,4 милиона евро на година, изчислява организацията.", "date": "2019.05.01", "title": "Белгия легализира марихуаната "}
{"url": "https://www.monitor.bg:443/bg/a/view/ajaks-bi-totnym-i-e-na-krachka-ot-mechtata-si-obnovena-163954", "text": "Футболистите на „Аякс“ продължават с отличното си представяне в тазгодишното издание на Шампионската лига. Холандският шампион надигра с 1:0 английския „Тотнъм“ насред Лондон в първия мач от полуфиналите на турнира и е на път да сбъдне мечтата си - финал в надпреварата. Единственото попадение отбеляза играещият отлично през целия сезон Дони ван де Беек в 15-ата минута. Той бе изведен по прекрасен начин от Хаким Зиеш и успя да изненада защитата на англичаните. Десет минути преди края на мача момчетата на Тен Хаг можеха да решат всичко в своя полза, но ударът на Давид Нерес срещна гредата. Любопитен акцент около мача бе, че цели четирима футболисти на \"шпорите\" са бивши играчи на „Аякс“. Тоби Алдервейрелд, Давинсон Санчес, Кристиан Ериксен и Ян Вертонген бяха титуляри снощи за английския отбор. Вертонген обаче трябваше да напусне терена принудително, след като получи сътресение при сблъсък с вратаря за гостите Андре Онана. \"Шпорите\" само веднъж са достигали до полуфиналите в турнира на шампионите - през далечната 1962 година. За снощния мач те не можеха да разчитат на двете си звезди Хари Кейн и Сон Хюн-Мин. Английският нападател е с контузия в глезена, а героят за \"шпорите\" от мачовете с „Манчестър Сити“ бе наказан. Все пак надеждите на мениджъра Маурицио Почетино са, че кореецът ще помогне на „Тотнъм“ в реванша срещу Аякс, който е другата седмица, а тази вечер от 22.00 часа е вторият полуфинал „Барселона“ – „Ливърпул“.", "date": "2019.05.01", "title": "„Аякс“ би „Тотнъм“ и е на крачка от мечтата си (ОБНОВЕНА)"}
{"url": "https://www.monitor.bg:443/bg/a/view/ostaviha-za-postojanno-v-aresta-djado-bludstval-s-12-godishna-163960", "text": "67-годишен жител на село Бяло поле, община Опан остана за постоянно в ареста навръх 1 май , след като два дни по-рано е бил задържан от полицията по жалба за блудство от 12-годишната дъщеричка на поредната му съпруга. Али Мехмед Юсуф посегнал на непълнолетната Кина в отсъствие на майката Румяна, която в началото на април заминала да работи в Гърция , малкото момиченце, което само преди шест месеца се завърнало от социален дом изтичало при съседите и им разказало за мераците на пастрока си. Те на свой ред късно следобед на 27 април подали сигнал до МВР и социалните. По думите на кмета на Бяло поле Марио Делийски историята била прекалено нагласена, лично той смята, че прекаралият миналата есен тежка сърдечна операция /смяна на клапа/ Али не е в състояние да посегне на момиченцето.  Мъжът, който има три големи синове и дъщери от предходен брак се запознал с доста по-младата от него Румяна Русева преди три години. От съвместното съжителство на бял свят се появило детенце, което обаче не било припознато от таткото. С него челядта на Румяна набъбнала  на  5 деца и тя решила да се отърве по някакъв начин от тях. Две от децата изпратила при бившия си съпруг в Казанлъшко, след което заминала за Гърция, тръгването й било предшествано от бурен скандал, в който се замесили и подалите сигнала по полицията комшии. „Има нещо не както трябва да е. Румяна искаше да прати децата в приют, така както беше по-рано, защото получава само 160 лв от социалните, а след операцията Али не е в състояние да работи и печели.На няколко пъти е питала какво да стори, за да се отърве от малките, но от социалната служба й припомниха, че децата й са върнати обратно по съдебен ред, по нейно искане…“, коментира селският управник. Сходна защитна теза е развил и пред съда задържаният , но това не е наклонило везните на Темида в негова полза. Постоянната мярка за неотклонение е аргументира с опасност ако бъде на свобода Али Юсуф да окаже въздействие върху невръстната си жертва в отсъствие на майката.", "date": "2019.05.01", "title": "Оставиха за постоянно в ареста дядо, блудствал с 12-годишна"}
{"url": "https://www.monitor.bg:443/bg/a/view/shestvija-za-mejdunarodnija-den-na-truda-v-njakolko-grada-163953", "text": "В България 1 май е официален празник от 1939 година. У нас и по света този ден традиционно е посветен на дискусии относно работническите права,чествания, а на много места и на демонстрации. Двата големи български синдиката ще отбележат празника на труда с различни прояви в София и други градове на страната. КТ \"Подкрепа\" ще проведе станалия традиционен концерт \"Рок за труда\". Конфедерацията организира в столицата празнично шествие. То ще тръгне в 11.00 ч. от площад \"Света Неделя\", след което ще продължи по бул.\"Витоша\", кръстовището с \"Патриарх Евтимий\", НДК, по алеята на бул.\"Черни връх\". От 12.30 зад музея \"Земята и хората\" ще започне близо деветчасовият концерт \"Рок за труда\". КСНБ от пък организира приемни за нарушени трудови права и музикални прояви в Пловдив, Стара Загора, Момчилград и на други места. Във Варна ще се проведе протестно шествие, посветено на Деня на световната работническа солидарност и младежки фестивал. Шествието започва от Козирката в центъра на града и ще достигне до площад \"Съединение\", където ще се състои митинг-концерт. Протестиращите искат по-добро заплащане на труда на наемните работници и служители и повишаване на мизерните пенсии. Днес от 11 часа на пл. \"Св. Александър Невски\" в София БСПще даде началото на своя митинг-шествие по случай Деня на труда и международната работническа солидарност, с който ще открие и предизборната си кампания за предстоящите евроизбори. Шествието ще премине по ул. \"Г. С. Раковски\", бул. \"Княз Ал. Дондуков\" и ще завърши на пл. \"Независимост\"", "date": "2019.05.01", "title": "Шествия за Международния ден на труда в няколко града"}
{"url": "https://www.monitor.bg:443/bg/a/view/prisyda-i-globa-grozjat-momicheto-draskalo-po-stena-na-kolizeuma-163955", "text": "Присъда от половин година до 3 г. затвор и глоба до 20 000 евро грози 17-годишната ученичка, която издълба инициалите си на стена на Колизеума в Рим. Момичето било на екскурзия във Вечния град, заедно със свои учители и съученици. Дивойката била хваната на място, докато драска по стената от охранители и карабинери, след което била задържана в близкия участък, съобщава NOVA. Освобоена е, след като срещу нея е задействана процедура на италианската прокуратура за утежнено нанасяне на щета. Солена глоба плати и прочулият се със същата постъпка преди 4 години футболист Благой Георгиев. Той също дълба името си по Колизеума, за което му бе наложена максимална глоба.", "date": "2019.05.01", "title": "Присъда и глоба грозят момичето драскало по стена на Колизеума"}
{"url": "https://www.monitor.bg:443/bg/a/view/pink-pretyrpjala-spontanen-abort-163887", "text": "Певицата Пинк е претърпяла спонтанен аборт. Нещастието се случило още когато тя е едва на 17-годишна възраст. Поводът за признанието е една от песните в новия албум на звездата, в която се пее, че мрази тялото си откакто е на 17. „Причината да пея това е, че винаги съм била мъжкарана и с набито тяло, но когато бях на 17 претърпях спонтанен аборт. А исках това дете. Когато това се случи на жена или младо момиче, то се чувства сякаш тялото му го мрази и е развалина. и мисля, че е важно да говориш за това, от което се срамуваш и което е болезнено.“, заяви пред USA Today тя. Пинк е майка на две деца – 7-годишната Уилоу и малкият Джеймсън, който проплака през 2017-а. Преди дни   в социалните мрежи. Причината – винаги се намират потребители, които пишат злобни коментари след това.", "date": "2019.05.01", "title": "Пинк претърпяла спонтанен аборт"}
{"url": "https://www.monitor.bg:443/bg/a/view/klop-neglijira-gostuvaneto-na-barsa-v-shampionskata-liga-163909", "text": "„Барселона“ приема „Ливърпул“ в дългоочаквания първи полуфинал в Шампионската лига, сочен от мнозина за финал преди финала. Двата гранда излизат на „Камп Ноу“ в 22 ч. (пряко по bTV Action) и прогнозите са за голово шоу. В лагера на „Ливърпул“ голямата въпросителна бе участието на нападателя Роберто Фирмино, който страдаше от травма. Бразилският голаджия обаче бе възстановен и ще е на разположение за двубоя. Мениджърът на „Ливърпул“ Юрген Клоп пък направи интересен коментар на официалната пресконференция преди двубоя. Той бе попитан дали се притеснява, че тимът му ще играе във футболния храм „Камп Ноу“, а германецът отговори с усмивка. „Футболен храм? Не мисля!, заяви Клоп. - „Камо Ноу“ е просто един голям стадион, но не и футболен храм. Не вярвам атмосферата на трибуните да ни окаже някакво влияние. Но не искам да ме разбирате погрешно – когато играеш срещу „Барселона“, никога не си фаворит. Убеден съм, че това ще бъде един фантастичен мач за всички футболни фенове“, допъпни мениджърът на „Ливърпул“. Най-сериозната интрига около предстоящия двубой пък е около сблъсъка между Лео Меси и Върджил Ван Дайк. Аржентинецът е сочен за най-добрия нападател в света, а холандецът е номер 1 при защитниците. Самият Меси заяви преди мача, че не трябва да се обръща прекалено внимание на това. „Това ще е двубой между „Барселона“ и „Ливърпул“, а не между мен и Ван Дайк“, сподели Меси. Бранителят на мърсисайдци също бе категоричен, че не мисли за сблъсъка с Меси. \"Лионел е най-добрият играч в света, но аз няма да съм сам срещу него. Никой не си мисли, че ще е лесно. Но аз смятам, че ще постигнем резултат, който ще ни даде предимство преди реванша“, сподели Ван Дайк.", "date": "2019.05.01", "title": "Клоп неглижира гостуването на „Барса“ в Шампионската лига"}
{"url": "https://www.monitor.bg:443/bg/a/view/strelba-v-universitet-v-sa-sht-ima-jertvi-163956", "text": "Двама души бяха убити, а други четирима ранени, след като бивш студент откри огън в кампуса на Университета на Северна Каролина в Шарлът (UNCC), съобщи местният вестник „Шарлът обзървър“. Нападателят е бивш възпитаник на университета. Стрелбата стана в последния ден на лекции и седмица преди изпитната сесия. Смята се, че е действал сам. Четиримата ранени са били откарани за лечение в болница, като състоянието на трима от тях е тежко. \"Бягайте, крийте се\", написаха от университета на официалния профил в Туитър. \"Нападател в действие\", беше изписано с големи букви на интернет страницата на учебното заведение. От университета съобщиха още, че стрелбата е започнала в 17:45 местно време. Около половин час след това беше разпространено съобщение, че кампусът остава затворен и че полицията проверява една от сградите. Малко по-късно стана ясно, че стрелецът е задържан, по информация на местния телевизионен канал WSOC. Властите разпространиха адрес, към който са пренасочени студентите и на който техни близки и роднини да отидат, за да се срещнат с тях. Според уебсайта на UNCC, учебното заведение има 26 500 студенти и 3000 служители.  ", "date": "2019.05.01", "title": "Бивш студент разстреля двама преди сесия в САЩ"}
{"url": "https://www.monitor.bg:443/bg/a/view/voenni-samoleti-i-vertoleti-trenirat-nad-sofija-za-6-maj-163957", "text": "Военна самолети и вертолети ще прелитат ниско над София в следващите три дни. Тренировките са за парада, който по традиция се провежда на 6 май Гергьовден, който е и Празник на храбростта и на Българската армия. Полетите над София ще се изпълняват по следния график: На 1 май 2019 г. с прелитане над площад „Княз Александър I“ от 9.30 до 10.20 ч. за изпълнение на съвместни тренировъчни полети; На 2 май 2019 г. с прелитане над площад „Княз Александър I“ от 9.50 до 11.00 ч. и от 14.50 до 15.40 ч. за изпълнение на съвместни тренировъчни полети; На 3 май 2019 г. с прелитане над площад „Княз Александър I“ от 10.00 до 11.00 ч., за участие в генералната репетиция за парада, с резервен времеви прозорец от 14:50 до 15:40 ч. За резервен ден за провеждане на съвместни тренировъчни полети с прелитане над площад „Княз Александър I“ е определен 4 май 2019 г. във времеви прозорци от 9:50 до 11:00 ч. и от 14:50до 15:40 ч. В Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад „Княз Александър I“ в София от 10.00 до 11.00 ч. за участие във военния парад.", "date": "2019.05.01", "title": "Военни самолети и вертолети тренират над София за 6 май"}
{"url": "https://www.monitor.bg:443/bg/a/view/bylgarskata-piesa-pajakyt-stava-film-v-avstrija-163935", "text": "Пиесата „Паякът“ на драматурзите и режисьори Йордан Славейков и Димитър Касабов, която почти десетилетие се играе с успех в Театрална работилница „Сфумато“, ще се превърне в австрийска независима филмова продукция под името „Егомания“. Екипът на известната австрийска писателка Марлен Шацингер, с която Славейков се запознава по време на уъркшоп по творческо писане в Косово, вече е закупил правата от българските автори за екранизация на пиесата, като режисьор ще бъде самата Шацингер, а оператор ще е Роберт Гампус. След сериозен кастинг за ролите на Марта и Мартин – сиамски близнаци в навечерието на операция по тяхното разделяне, които в нашата театрална версия се играят от Анастасия Лютова и Пенко Господинов, са избрани младите актьори Йохана Зайтингер и Харуин Кравиц. В бъдещата продукция ще бъдат въведени още персонажи, които в пиесата само се споменават. Водят се разговори с известна австрийска актриса за ролята на майката на близнаците, чието участие допълнително би увеличило интереса към проекта и впоследствие – към филма. На етап сценарий проектът ще бъде представен на няколко австрийски кинофестивала, като ще кандидатства за доразвиване и съответно финансиране, защото Националният филмов център на Австрия не подпомага продукции по чуждестранна драматургия. Ако някои от тези форуми се заинтересуват да подкрепи проекта, той ще може да се бори за международно съфинансиране, както и да се обърне за евентуална подкрепа към нашия Национален филмов център, обясни за „Монитор“ Йордан Славейков. Намеренията на снимачния екип, който се е заел да реализира продукцията, са пълнометражната творба ще има всички белези на високото арт кино, но също така да е насочена и към широката, „редова“ нефестивална публика.  ", "date": "2019.05.01", "title": "Българската пиеса „Паякът“ става филм в Австрия"}
{"url": "https://www.monitor.bg:443/bg/a/view/za-snimkite-na-djejms-bond-25-daniel-krejg-iska-lichen-gotvach-163893", "text": "Личен шеф готвач и треньор са сред специалните изисквания на Даниел Крейг по време на снимачния процес на 25-ия филм от поредицата за култовия агент 007. 51-годишната звезда се завръща за последен път в костюма на любимия на малки и големи образ и е решил да се поглези повече от обикновено. „Даниел е перфекционист и Това, както и присъствието на личния му треньор, подсказва, че ще има натоварен работен график“, заяви вътрешен човек от продукцията пред в. The Sun. През март месец  , като се предполага, че вероятно причината са снимките на новия филм от франчайза. Според местния вестник „Курир“, в чест на 25-ия филм, Джеймс Бонд се е завърнал в „родината си“, тъй като писателят Иън Флеминг е получил вдъхновение за този персонаж от сръбския агент Душан Попов. Възможно е Крейг да е разглеждал локации и за друг предстоящ филм.", "date": "2019.05.01", "title": "За снимките на „Джеймс Бонд 25“: Даниел Крейг иска личен готвач"}
{"url": "https://www.monitor.bg:443/bg/a/view/7500-nashenci-zad-granica-napirat-da-glasuvat-163928", "text": "Близо 7500 са заявленията за разкриване на допълнителни секции, подадени към ЦИК от българи зад граница, които искат да гласуват извън посолствата и консулствата на евровота на 26 май. Това показва проверка на „Монитор“ на сайта на ЦИК, където се публикуват всички заявления, крайният срок за подаването на които изтече в полунощ на 30 април. През последните пет дни е регистриран троен скок на заявленията. В последния работен ден преди празниците по Великден броят им бе около 4500. Секции в чужбина се откриват автоматично в нашите дипломатически представителства. Такива ще има в 78 държави по света, а самите секции ще бъдат 107. Ако нашенците обаче искат да гласуват на друго място - извън посолството, е нужно да се подадат минимум 60 заявления. което е логично след като стана ясно, че на Острова ще бъде поставена урна само в посолството ни в Лондон. В топ пет попадат още Германия с близо 1300 заявления, Испания с над 900, Гърция с около 740 и Франция с малко над 525. По традиция това са места, където има масирани БГ общности. За разлика от парламентарни избори, сега за евровота заявленията от страни като САЩ, Русия и Турция са сравнително малко. Причината се крие във факта, че за изборите за ЕП се изисква уседналост, като нашенците е трябвало да са живели последните 3 месеца в България или друга страна от ЕС. Сметките показва, че най-вероятно ще бъдат открити като най-много трябва да бъдат в Германия и Великобритания. На 7 май обаче ще стане окончателно ясно къде точно ще се намират те. Въпросителна има и около това дали германските власти ще дадат разрешение за секции извън консулствата. На парламентарния вот през 2017 година страната отказа на МВнР да бъдат разкрити 17 допълнителни секции извън мисиите ни. Сега събраните заявления са за още 16 такива. Междувременно във вторник срещу избора на ЦИК на доставчик на машините за гласуване, като решението на съда е окончателно. Общо три фирми подадоха оферти, а две от тях бяха отстранени – едната заради по-висока цена, а другата заради несъответствия с техническите изисквания. Именно един от отстранените участници - „Български машини за гласуване“ подаде и жалбата във ВАС. От ЦИК преди дни увериха, че това няма да повлияе на сроковете за доставка на устройствата от победителя „Сиела Норма“, с които тепърва ще се сключва договор.", "date": "2019.05.01", "title": "7500 нашенци зад граница напират да гласуват"}
{"url": "https://www.monitor.bg:443/bg/a/view/iznosyt-ni-narasna-s-5-pyti-ot-nachaloto-na-novija-vek-temata-163933", "text": "Пет пъти повече са продажбите на български стоки зад граница през 2018 г. в сравнение с началото на века, сочат данни на Националния статистически институт (НСИ). През 2000 г. експортът ни е бил на стойност 10,2 млрд. лева, за да достигне почти 20 години по-късно до малко над 55,2 млрд. лева. Сред „звездите“ на страната в странство вече не са само суровините, а машините, резервни части, транспортни средства и оборудване, или т.нар. стоки с добавена стойност. Всички подгрупи на инвестиционните стоки бележат ръст в дела си от общия износ, като при някои - резервните части и оборудването - той е дори почти троен за последните две десетилетия. Това не е случайно, през последните 10 години нарастват инвестициите в автомобилния сектор. Групата „Животински и растителни мазнини“ също са сред първенците по растеж в износа ни – 23 пъти от 24,3 млн. лева до 612 млн. лева. Износът от 2000 г. до края на миналата година до 2,5 млрд. лева. В сектор „Храни и живи животни“ страната ни изнася за 5,8 млрд. лева. Маслодайните семена и плодове, част от които се използват за храна, а други за лекарства и козметика, са рекордьори сред стоките, реализирани зад граница, като стойността на доставките е за над 1 млрд. лева, но 18 години по-рано са били едва 38,5 млн. лева. Сред малкото суровини със спад на износа са и въглища, кокс и брикети с пет пъти по-малко от 32 млн. лева годишно до едва 6,4 млн. лева, но за сметка на тях ръст има в експорта на нефтени продукти, газ и ток до близо 5 млрд. лева годишно. Десет пъти повече лекарствени продукти изнася родната фармация на стойност 1,7 млрд. лева, а в началото на века те са били за едва 186 млн. лева, показва икономическата статистика. Но през 2018 г. спрямо година по-рано стоките за износ нарастват с едва 1.2%, сочат предварителните данни на статистическия институт. Слабият темп се дължи основно на намаляващ износ на продукти към държави извън ЕС. Спрямо 2017 г. сумата на продажбите се понижава с 12.5%, в резултат на по-ниските количества експорт на горива и оръжия. Междувременно с 9.2% до 37.7 млрд. лв. към края на годината, като така общата стойност на продажбите в чужбина доближава 55.3 млрд. лв. Данните показват, че най-голям принос за растежа през годината имат продажбите на машини, апарати и части - 2.9 пр. п., а сумата надвишава 7.3 млрд. лв. при 6.4 млрд. година по-рано. Българският износ към трети страни пада до 17.55 млрд. лв. през 2018 г. при 20.1 млрд. година по-рано. Спадът идва основно от две места - горива и оръжия. Макар че цените на петрола на международните пазари се понижиха към края на 2018 г., нивото им се запази над това от предходната година през по-голямата част от периода. Понижението на българските продажби идва не толкова от цените, колкото от количествата, които намаляват с 36% спрямо 2017 г., а сумата на продажбите пада с 1 млрд. лв. до 3.1 млрд. Понижение е видимо и при експорта на продукти от групата \"Специфични стоки и движения\", където влизат разнообразни стоки като оръжия, канцеларски материали, произведения на изкуството. Продажбите тук намаляват с 35.5% до 1.25 млрд. лв. спрямо 2017 г., от които по-голямата част е насочена към \"Държави и територии, които не са споменати в рамките на търговията с трети страни\". е положителният принос на електрическите машини и части, където продажбите се увеличават с 9.2% до над 1.7 млрд. лв. По-голямата част от експорта на тези продукти е към Турция (491 млн. лв.), но повишението идва от други страни извън ЕС. Турция остава основният търговски партньор на България извън ЕС и през 2018 г. с продажби на български стоки на стойност 4.2 млрд. лв. Сумата обаче намалява с 13% спрямо предходната година заради по-слабите продажби на горива. Второ място е за Китай, където експортът се увеличава с 10.1% до 1.46 млрд. лв., а на трето – Сърбия, която измества Русия с ръст от 11.5% и сума от малко над 1 млрд. лв. Очевидно по-голямата част от износа на страната вече не е суровини. По данни на БНБ делът на суровините и материалите в износа на страната стабилно пада – от 53,1% през 1995 г. до 39,0% през 2017 г. Това идва да покаже, че преди 22 години повече от половината износ на стоки от България е бил суровини и материали (в стойностно изражение), а сега това се отнася за по-малко от 40%, показва анализ на ИПИ. Като цяло промените в структурата на българския износ на стоки са изключително позитивни през последните 2-3 десетилетия. Те показват ясна тенденция на преструктуриране към все по-голям дял на инвестиционните стоки, които са с висока степен на преработка, за сметка на все по-малък дял на суровините и материалите (т.е. стоки с ниска степен на преработка). Процесът е следствие на сериозните инвестиции в българската индустрия, но и отразява нейната добра експортна конкурентоспособност - ако промишлеността, произвеждащата инвестиционни стоки, не беше конкурентна, трудно щеше да увеличи стойността на износа си с 1212% от 1995 г. насам. Вносът от държави извън съюза надвишава 23 млрд. лв. през 2018 г., което е увеличение от 7.4% спрямо година по-рано, показват данните на НСИ. Комбинацията от силен импорт и слаб износ увеличават търговския дефицит на България с трети страни от 1.37 млрд. лв. през 2017 г. до 5.46 млрд. лв. през миналата година. Водещ фактор за увеличението на вноса са китайските продукти - продажбите им нарастват с 18.6% през 2018 г. до сума от близо 2.6 млрд. лв. Увеличение е видимо в почти всички групи стоки, но с най-голям принос са по-високите продажби на китайски машини (500 млн. лв. и ръст от 18.9%) и електрически апарати и части (490 млн. лв. и 20.8% ръст спрямо 2017 г.). Индонезия също има принос за увеличението на вноса - през 2018 г. вносът на медни руди от азиатската страна скача от нула до 240 млн. лв., като така общият импорт в България достига 333 млн. лв. Най-големият партньор за вносни стоки на България обаче остава Русия с продажби за над 6.1 млрд. лв., от които, не е изненада, 5.3 млрд. лв. са от горива и нефтопродукти.", "date": "2019.05.01", "title": "Износът ни нарасна с 5 пъти от началото на новия век (ТЕМАТА)"}
{"url": "https://www.monitor.bg:443/bg/a/view/s-16-st-poskypna-dizelyt-za-3-meseca-163926", "text": "С 16 стотинки скочи средната цена на литър дизелово гориво за последните малко повече от 3 месеца, сочат данни на fuelo.net. От началото на годината най-ниски цени на автонафтата от около 2,14 лв./л са отчетени от 1 до 22 януари. Вчера дизелът се предлагаше в много широки граници от 2,05 до 2,46 лв. за литър а средната цена бе на ниво от 2,30 лв., показва справка в портала. Интересното е, че спрямо началото на април в последния му ден средната цена е с 2 стотинки по-ниска. В края на същия месец на миналата година цената бе на нивото от средата на януари 2019-а - 2,14 лв./л. За последните 365 дни най-скъпо сме плащали, за да заредим с дизел автомобила си в периода от 24 до 29 октомври миналата година, когато средната цена е достигала 2,42 лв./л. При масовия бензин А-95 конюнктурата е приблизително същата. Средните цени отколкото в първите 3 седмици на януари, когато това гориво се продаваше по бензиностанциите по около 1,95 лв./л, а в периода от 20-и до 22-ри същия месец дори със стотинка по-евтино. Вчера цените варираха от 1,98 до 2,42 лв./л. На 30 април миналата година масовият бензин е бил със средна цена на дребно от 2,13 лв./л. Най-дълбоко сме се бъркали в джоба, за да налеем на бензиностанцията А-95 в периода между 22 и 30 октомври, когато средната му цена бе 2,38 лв./л, сочи още статистиката. Бензинът за баровци – А-98, в последния ден на април се предлагаше средно по 2,52 лв./л или с 32 ст. по-скъпо спрямо дните между 15 и 22 януари, когато е бил около 2,20 лв./л. Вчера цените му бяха в много широки граници от 2,09 до 2,71 лв./л. В края на април миналата година средната му цена бе на ниво от 2,52 лв./л. Максимумът за последните 12 месеца от 2,64 лв./л е регистриран между 23-28 октомври 2018-а. Почти през целия активен туристически сезон след 1 юли на ниво от 2,53 лв./л. По-икономичната и екологична алтернатива на бензина – пропан-бутанът, вчера се продаваше по 0,96 лв./л или с 5 ст. по-евтино от началото на април, като при различните търговци цените варираха от 0,87 до 1,12 лв./л. Спрямо най-ниската средна цена за 2019-а от 0,91 лв./л, отчетена в периода 3-23 януари, вчера тя бе с 5 ст. по-висока. На 30 април миналата година цената на втечнения петролен газ бе точно левче за литър.", "date": "2019.05.01", "title": "С 16 ст. поскъпна дизелът за 3 месеца"}
{"url": "https://www.monitor.bg:443/bg/a/view/vladimir-todorov-shofiorite-da-minavat-na-opresnitelen-test-na-10-godini-163937", "text": "Големият проблем са фиктивните медицински прегледи при подновяване на книжките, коментира в интервю пред \"Монитор\" председателят на Асоциацията на пострадалите от катастрофи - Факт е, че възрастните водачи са с по-висока степен на риск поради обективни причини като възраст, време за реакция, възприятия. Към въпроса обаче трябва да се подходи много внимателно. На първо място, защото 60-годишна възраст не може да е критерий за въвеждането на някакъв статут. Най-малкото защото се приема, че мъжете още са в трудоспособна възраст. Големият проблем по-скоро са фиктивните медицински прегледи, които се извършват при подновяването на шофьорските книжки. Те са със срок на валидност, след което всеки български гражданин минава на медицински преглед. И ако наистина имаме здравословни проблеми, независимо дали сме на 30, 40 или 50 години, не бива да подновяваме книжката си. Така че ако приемем идеята, но не променим методологията на медицинските прегледи, няма да има ефект. - И двете категории са рискови. Според световните статистики от тях има по-висок брой предизвикани пътно транспортни произшествия. Към това в сферата на пътната безопасност се смята, че тези категории хора трябва да са със специален режим. Нека само споменем, че 50% от загиналите пешеходци са възрастни хора над 65 години. Тоест имаме проблем както с възрастните пешеходци, така и с възрастните водачи. При вторите не може да се въведе дискриминация, за да не вземат книжка. Но трябва да има реални и обективни медицински прегледи. С възрастта настъпват физиологични изменения - отслабва зрението, реакциите, но това е индивидуално и не може да поставят всички хора под общ знаменател, за да ги ограничим. Все пак има и хирурзи, които правят операции на тази възраст. - Наистина те са в рисковата група. Преди години в Пазарджик пък 78-годишен шофьор се обърка и тръгна в насрещното на магистралата. Наистина са със забавени рефлекси, но както казах, проблемът е във фиктивните прегледи. - В САЩ на 10 години всички минават на тест за опресняване на знанията и ако не го издържат, не им подновяват книжките. У нас може да си взел книжка преди 50 години, а в същото време законът е променян няколко пъти. Никой не предвижда да има такива опреснителни курсове и тестове. Затова според мен е добре да се помисли в тази посока. - Когато изтичат шофьорските курсове, например на 10-годишен период, може да се помисли за опреснителни тестове или курсове. Разбира се, трябва да се анализират добре нещата, но законът беше променян няколко пъти, а повечето водачи не са наясно с тях. - Категорично за младите водачи трябва да има преходен период- 6, 9 или 12 месеца, през което време да имат по-рестриктивен статут. Например, да не им се позволява по магистралата да карат със 140, а да речем ограничението да е 110. Да имат придружител, вечер да не шофират. Европа всъщност е разделена по отношение на тези мерки. В повечето европейски държави има такъв тип рестрикции. В САЩ, ако вземат книжка преди 18 години, също трябва да шофират с придружител. - Както казах, 50% от загиналите пешеходци са над 65 години, а при шофьорите не бих казал, че възрастните по-често причиняват катастрофи. Най-масовите ПТП-та са причинени от водачи на възраст 25-65 години. - Висока скорост, неправилно изпреварване и навлизане в насрещното. - Така е, миналата година наистина намаляха, но има още много какво да се желае в тази посока. - Причините са много - може би камерите имат значение, електронните фишове, които се събират, също оказаха влияние. Но все още е рано за анализ, тъй като тенденцията се забелязва само от година. През другите години се задържахме на едно и също ниво. Свалянето на номера за алкохол също оказа влияние. - На второ място сме в Европа по ПТП-та, тъй като това се отчита спрямо броя на населението. Така че отново сме в челната тройка. - Бих казал, че тук поука трябва да си вземе пътната агенция, защото не успяват да направят добра организация. Когато пътувах, на „Тракия“ имаше ужасно задръстване, защото се прави ремонт на три места. На първите две нямаше проблем, докато не беше така. Причината беше, че двете платна се събираха в едно. Всичко е въпрос на организация. - Не, не бих казал. Нормално е, когато въвеждаш нещо ново, да възникват някакви проблеми. Все пак от хартия минаваме на електронна система. Това е сложен процес. Просто трябваше да има тестови период от няколко месеца и грешката бе, че не го направиха. - Винаги съветвам да не поставят краен час при пътуването. Това ги изнервя и започват постоянно да си гледат часовниците. Другото важно нещо е да спазват дистанция. Третото - винаги да шофира най-опитният в автомобила. Четвъртото е всички пътници да са с колани, дори тези на задната седалка. Голям проблем е, че нямаме навик за това. А ако поставяме колани, ще намалим броя на загиналите с 30%. 30 деца загиват всяка година при катастрофи, а 70% от тях са пътници и не са били в детски седалки и столчета. Роден е на 26 октомври 1972 година Завършил е английска гимназия в Пловдив, след това право в Софийския университет „Св. Климент Охридски” и застраховане във ВУЗФ Носител е на голямата награда „Достоен българин” за 2009 година и на голямата награда „Златен ритон”  ", "date": "2019.05.01", "title": "Владимир Тодоров: Шофьорите да минават на опреснителен тест на 10 години"}
{"url": "https://www.monitor.bg:443/bg/a/view/dara-ekimova-pravi-opit-za-ubijstvo-snimki-163936", "text": "Хейтърски прояви, обсебване и дори опит за убийство – с това се занимава напоследък дъщерята на Дими от „Сленг“ Дара Екимова. Разбира се, не става въпрос за бурни тийнейджърски години, а за видеото към най-новото й парче. Снощи песента „Пробвай се“ и видеото към нея се завъртяха в платформата за видеосподеляне YouTube, като двете са пропити със силни социални послания. В клипа младата певица се превъплъщава в ролята на социопат, който дотолкова е обсебена от главната героиня, че стига до опит за убийство. Идеята е на самата Дара Екимова. Талантливата тинейджърка споделя впечатленията си, че подрастващите са обсебени от социалните мрежи и това ги кара да “мразят”, защото мислят, че другите са по-добри заради илюзията, която създават за себе си оналйн. „Не трябва да хейтваме, защото това ще ни погуби, а любовта към себе си ще ни спаси. в „Пробвай се“, споделя тя. Текстът е дело на самата Дара. Музиката е поверена на бийтмейкъра на 2018-а Светлин Къслев, а зад камерата във видеото застава Борил Петров. „Пробвай се“ ще зазвучи и на 31 май, когато е втората дата на проекта Slang by Dara Ekimova. Красивата тийнейджърка и музикантите Светослав Славков, Станислав Петров – Стенли, Иван Попов, Илия Ранков и Николай Николаев отново ще застанат заедно под светлината на прожекторите, за да изпълнят вечните песни на „Сленг“ в столичен клуб.", "date": "2019.05.01", "title": "Дара Екимова прави опит за убийство (СНИМКИ)"}
{"url": "https://www.monitor.bg:443/bg/a/view/poseshtenieto-na-papata-blokira-sofija-ot-utre-vijte-ograni-ch-eni-ja-ta-163902", "text": "Блокирането на движението в София, заради посещението на папа Франциск у нас от 5 до 7 май, започва от днес. Промени ще бъдат наложени и в движението на нощния градски транспорт. От Столичната община съобщиха за организация на движението: От 22.00 часа на 01.05.2019 г. до приключване на мероприятията на 06.05.2019 г. на всички паркинги на пл. „Княз Александър I “. От 22.00 часа на 02.05.2019 г. до приключване на мероприятието на 05.05.2019 г. на северозападната дъга на пл. „Св. Ал. Невски“ между ул. „11-ти август“ и ул. „Оборище“, зад храм „Св. София“. - на пл. „Николай Гяуров“; - на паркинга на моста пред Националния стадион „Васил Левски“; - на ул. „Ген. Гурко“ между бул. „Евлоги и Христо Георгиеви“ и бул. „Васил Левски“; - при сектор Г на Националния стадион „Васил Левски“. - ул. „Славянска“ между ул. „Г. С. Раковски“ и площада пред Народен театър „Иван Вазов“; - ул. „Иван Вазов“ между ул. „Г. С. Раковски“ и площада пред Народен театър „Иван Вазов“; - ул. „Г. Бенковски“ между бул. „Цар Освободител“ и ул. „Иван Вазов“. - пл. „Св. Александър Невски“; - ул. „Оборище” между ул. „Г.С. Раковски” и бул. „Васил Левски” и да се закрият базарите за художествени изделия; - ул. „11-ти август” между бул. „Кн. Ал. Дондуков” и пл. „Св. Ал. Невски”; - ул. „15-ти ноември” между бул. „Цар Освободител” и пл. „Св. Ал. Невски”; - ул. „Врабча“ между ул. „Г. С. Раковски“ и бул. „Васил Левски“; - ул. „Московска” между бул. „Васил Левски” и бариерата на британското посолство; - ул. „Дунав“ между бул. „Кн. Ал. Дондуков“ и пл. „Св. Александър Невски“; - бул. „Кн. Александър Дондуков“ между бул. „Васил Левски“ и пл. „Независимост“; - ул. „Съборна“ между пл. „Св. Неделя“ и ул. „Кн. Александър I“; - ул. „Дякон Игнатий“ между бул. „Цар Освободител“ и ул. „Ген. Гурко“; - ул. „Кн. Александър I“ между бул. „Цар Освободител“ и ул. „Ген. Гурко“; - ул. „Аксаков“ между ул. „Г. С. Раковски“ и ул. „Дякон Игнатий“; - ул. „Будапеща“ в частта пред „Арена ди Сердика“; - ул. „Париж“ между бул. „Кн. Ал. Дондуков“ и ул. „Московска“. - ул. „8-ма“, ж.к. „Враждебна“, от бул. „Владимир Вазов“ до Летище София; - на паркинга на София хотел Балкан; - на ул. „Кн. Борис I“ между бул. „Тодор Александров“ и ул. „Екзарх Йосиф“; - на ул. „Триадица“ между ул. „Сердика“ и бул. „Кн. Мария Луиза“. - бул. „Кн. Мария Луиза“ между бул. „Кн. Ал. Дондуков“ и ул. „Триадица“; - ул. „Екзарх Йосиф“ между „бул. „Кн. Мария Луиза“ и ул. „Кн. Борис I“.   От 00.00 часа на 03.05.2019 г. до приключване на мероприятията на 06.05.2019 г. по бул. „Цар Освободител“ между ул. „Г. С. Раковски“ и пл. „Независимост“. От 08.00 часа на 03.05.2019 г. до приключване на мероприятията на 05.05.2019 г. по ул. „Оборище“ между ул. „Г. С. Раковски“ и ул. „11-ти август“. Забранява се влизането на пътни превозни средства в двете посоки , само при необходимост и по преценка на отдел „Пътна полиция“ при СДВР, както следва: - по бул. „Кн. Ал. Дондуков“ между бул. „Васил Левски“ и пл. „Независимост“; - по ул. „11-ти август” между бул. „Кн. Ал. Дондуков” и пл. „Св. Ал. Невски”; - по ул. „Врабча“ между ул. „Г.С.Раковски“ и бул. „Васил Левски“; - по ул. „Московска” между бул. „Васил Левски” и бариерата на британското посолство; - по ул. „Дунав“ между Бул. „Кн. Ал. Дондуков“ и пл. „Св. Александър Невски“; - по ул. „Париж“ между бул. „Кн. Ал. Дондуков“ и ул. „Московска“; - по ул. „Будапеща“ , в частта пред „Арена ди Сердика“; - по ул. „Оборище“ между ул. „Г. С. Раковски“ и бул. „Васил Левски“; - по ул. „15-ти ноември” между бул. „Цар Освободител” и пл. „Св. Ал. Невски”. - ул. „Кн. Александър I“ между ул. „Ген Гурко“ и бул. „Цар Освободител“; - ул. „Аксаков” между ул. „Г.С.Раковски” и ул. „Дякон Игнатий”; - ул. „Г. Бенковски” между ул. „Иван Вазов” и бул. „Цар Освободител”; - ул. „Леге” между ул. „Съборна” и бул. „Цар Освободител”; - ул. „Дякон Игнатий“ между ул. „Аксаков“ и бул. „Цар Освободител“; - бул. „Кн. Мария Луиза“ между бул. „Александър Стамболийски“ и ул. „Екзарх Йосиф“, с изключение на колите на масов градски транспорт; - бул. „Тодор Александров“ между бул. „Христо Ботев“ и бул. „Кн. Мария Луиза“; - ул. „Кн. Борис I“ между бул. „Тодор Александров“ и ул. „Екзарх Йосиф“; - ул. „Екзарх Йосиф“ между „бул. „Кн. Мария Луиза“ и ул. „Княз Борис I“; - ул. „Триадица“ между ул. „Сердика“ и бул. „Кн. М. Луиза“. - двупосочна за прекачване с кодове 6435, 6436, 6455 и 6468 „Площад Княз Александър I”; - с код 6457 „ул. Париж”; - с код 6456 „ул. 6-ти септември” - двупосочна за прекачване с кодове 6435, 6436, 6455 и 6468 „Площад Княз Александър I”; - с код 6457 „ ул. Париж”; - с код 6456 „ул. 6-ти септември”. - двупосочна за прекачване с кодове 6435, 6436, 6455 и 6468 „Площад Княз Александър I”; - с код 6457 „Ул. Париж”; - с код 6456 „Ул. 6-ти септември” - двупосочна с кодове 6439 и 6440 „Площад Св. Александър Невски”; - с код 1241 „Площад Паметник Левски”; - с код 2012 „Ул. Кракра” - двупосочна за прекачване с кодове 6435, 6436, 6455 и 6468 „Площад Княз Александър I”; - с код 6457 „Ул. Париж”; - с код 6456 „Ул. 6-ти септември” - двупосочна с кодове 6439 и 6440 „Площад Св. Александър Невски”. ​За маршрутите на автобусни линии №№ N1, N2, N3 и N4 се разкрива временна двупосочна спирка за прекачване на пътниците между 4-те линии на бул. „Княз Ал. Дондуков“ при ул. „Сердика“.", "date": "2019.05.01", "title": "Посещението на папата блокира София от днес (ОГРАНИЧЕНИЯТА+КАРТИ)"}
{"url": "https://www.monitor.bg:443/bg/a/view/vseki-deseti-u-nas-s-tejyk-fizicheski-trud-163951", "text": "Около 10 процента или един от всеки 10 българи работи тежък физически труд. Това сочат данните на Евростат за 2017 г. Около 28 на сто работят прави, а 34% прекарват работното си време в седнало положение. Пак 28% от работниците у нас упражняват труд в условия на умерени физически усилия. Като отрицателна оценяват организацията на работното си място около 20 на сто от българите. Болшинството от работещите - 60%, смятат, че работната среда е задоволителна, а други 20% - като \"отлична\". По данни на НСИ у нас работят около 3,2 млн. души. Най-много се трудят в преработващата промишленост - около 700 хил. Втора по численост е групата на хората, занимаващи се с търговия - около 390 хил. души. В сферата на образованието са работили около 167 хил. души, в здравеопазването - 142 хил., в строителството - 122 хил., в администрацията - 117 хил., в държавното управление - около 111 хил.", "date": "2019.05.01", "title": "Всеки десети у нас с тежък физически труд"}
{"url": "https://www.monitor.bg:443/bg/a/view/slynce-oblaci-i-dyjd-se-reduvat-163950", "text": "През нощта преваляваше над източните райони, но до сутринта и там валежите постепенно спират. Времето е променливо и слънце и облаци и дъжд ще се редуват, но ще вали главно в планинските райони. Ще има променлива облачност, по-значителна в следобедните часове, когато на отделни места, дъждът ще е придружен с гръмотевици.. Ще духа умерен, в Дунавската равнина и временно силен вятър от запад-северозапад. Минималните температури ще бъдат между 6° и 11°, максималните – предимно между 18° и 23°.", "date": "2019.05.01", "title": "Слънце, облаци и дъжд се редуват"}
{"url": "https://www.monitor.bg:443/bg/a/view/chestvat-143-g-ot-aprilskoto-vystanie-v-panagurishte-i-klisura-163952", "text": "143 години от Априлското въстание ще се честват днес, като събитията посветени на годишнината започват от Панагюрище. Българи от цялата страна ще се съберат в столицата на четвъртия революционен окръг, за да отдадат почит на подвига на въстаниците. Тържествата ще започнат в 10.30 часа с литийно шествие, което ще пренесе светините на Април 1876-та от историческия музей до площад „20-ти април“. Там ще бъде извършен ритуалът по издигането на националния флаг. В историческия храм „Свето Въведение Богородично“ ще бъде от отслужен молебен за благоденствие. Веднага след това, в 11.30 минути, ще започне военно-историческият спектакъл възстановка „Мъжество и саможертва“. Кулминацията на тържествата ще е тържественият митинг-заря, на който официално слово ще произнесе председателят на парламента Цвета Караянчева. В Клисура честванията продължават също с възстановка на моменти от Априлското въстание. Снощи на площада в подбалканския град се състоя тържествен митинг-заря, на който присъства президентът Румен Радев. Днес президентът ще наблюдава възстановката, в която ще участват близо 200 души - самодейци, сред които и десетки от националното дружество \"Традиция\" от цялата страна. В Копривщица тържествата започнаха още вчера и ще продължат и днес", "date": "2019.05.01", "title": "Честват 143 г. от Априлското въстание в Панагюрище и Клисура"}
{"url": "https://www.monitor.bg:443/bg/a/view/ajaks-na-krachka-ot-finala-za-shampionska-liga-163949", "text": "\"Аякс\" победи \"Тотнъм\" с 1:0 в Лондон. \"Аякс\" победи в Лондон в първия полуфинал за Шампионска лига.  Днес в другия полуфинал играят \"Барселона\" срещу \"Ливърпул\".", "date": "2019.05.01", "title": "\"Аякс\" на крачка от финала за Шампионска лига"}
{"url": "https://www.monitor.bg:443/bg/a/view/vynshno-podkrepjame-venecuelskija-narod-163948", "text": "България подкрепя венецуелския народ в неговия стремеж за активна гражданска позиция срещу диктатурата и насилието. Това се казва в позиция на министерството на външните работи (МВнР) на България. Категорични сме, че трябва да има мирно решение на кризата и осигуряване на плавен преход към легитимна, демократично установена власт. Ситуацията в страната и пропастта, до която е докарана - политическа, социална и икономическа, не търпи абсолютно никакво отлагане на крайно необходимите да бъдат проведени свободни и прозрачни президентски избори. Това припомнят от МВнР.", "date": "2019.05.01", "title": "Външно: Подкрепяме венецуелския народ"}
